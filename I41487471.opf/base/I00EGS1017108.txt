༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W29186 ImageGroup: 100EGS1017108
LCCN: 2005323769 ISBN: 9624501084 (set)
Title:
ཡེ་ཤེས་རྒྱ་མཚོ
གསུང་འབུམ།
gsung bum/_ye shesrgyamtsho
Author:
ཡེ་ཤེས་རྒྱ་མཚོ
ye shesrgyamtsho
Descriptor: n/a
OriginalPublication: n/a;n/a
Place: zhangkang
Publisher: zhangkangthAn madpe skrunkhang
Date: 2002
Volume: 1
TotalVolumes: 5
TBRCPages: 2
IntroductoryPages: n/a
TextPages: n/a
ScanningInformation: ScannedatM/SSatluj Infotech Images, E-45, Sector27 Noida DistrictGautam Buddha
Nagar, U.P. 201301 viaNew Delhi, INfortheTibetan Buddhist ResourceCenter, 150 17th
st., NewYork NY 10011 U.S.A2006.

༄༅། །རྔུ་ཡ་ཤེས་དམ་ཚ་
དེབ་དང་པོ།
དགེ་ལྡན་བསྟན་པའི་བདག་པོ་རྗེ་ཙོང་ཁ་བ།
གསུང་འབུམ་སྒྲིག་འགོད་མི་སྣ།
སྤྱི་ཁྱབ་རྩོམ་སྒྲིག་པ། ཡུལ་ལྷ་ཐར།
རྩོམ་སྒྲིག་པ། ཆུ་སྐྱེས་བསམ་གཏན། བིས་ཐང་
སྤྲུལ་སྐུ། ལྷ་རྗེ་མགོན་པོ་རྒྱ་མཚོ། རྔོག་བུ་་་་
བདུད་མགོན་ཚེ་རིང་།
ཞུ་དག་པ། རྨོག་འཇམ་དཔལ་རྒྱ་མཚོ། གཅན་
དཀོན་མཆོག་བཀྲ་ཤིས། རྐ་གསར་ཕུན་ཚོགས་
བཀྲ་ཤིས། ལྡོང་ཚ་དཔལ་མགོན།
ལག་བསྟར་རྩོམ་སྒྲིག་པ། ལྡོང་ཚ་དཔལ་མགོན།
文集 编 校人员
总编辑 : 尤拉太
H!J # H : €¥=kE @#རཱ#
郭尖措 东果才让
校对 : 嘉华尖措 关确扎西
ཞང་ཀང་ཐཱན་མ་དཔེ་སྐྲུན་ཁང་། 彭措扎西 欢 龚
执行编辑: 欢 龚

རྗེ་བཙུན་ཡེ་ཤེས་རྒྱ་མཚོའི
གསུང་འབུམ།
པོད་དང་པོ།
ཞང་ཀྭང་ཐན་མ་དཔེ་སྐྲུན་ཁང་།

༄༅། །རྗེ་བཙུན་ཡེ་ཤེས་རྒྱ་མཚོའི་གསུང་འབུམ་བཞུགས་སོ། །
益 嘉措文集
益嘻嘉措 著
མཚོ་ལྷོ་ཁུལ་གུང་ཧོ་རྫོང་བོད་སྐད་ཡིག་གཞུང་ལས་ཁང་གིས་བསྒྲིགས།
青海海南共和藏语文工作委员会 主编
ཞང་ཀྭང་ཐན་མ་དཔེ་སྐྲུན་ཁང་གིས་བསྐྲུན་ཏེ་བཀྲམས།
香港天马出版社出版发行
# 850X1168:* 1/32 Æ3%;102
199945ཟུ#1 2002#3H1k
4.7,1000
ISBN 962-450-108-4/D• 44013(€+)
# 4.(1-5) 125.00 7:

དཀར་ཆག
དཀར་ཆག
སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་མཛད་ཆེན་གྱི་བསྟོད་པ་
པདྨ་དཀར་པོ། ..... (1)
སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་མཛད་ཆེན་གྱི་རྣམ་པར་
ཐར་བ་པདྨ་དཀར་པོའི་ཕྲེང་བ། ………… (5)
ཁྱད་པར་འཕགས་བསྟོད་ཀྱི་འགྲེལ་བ་ངོ་མཚར་གཏམ་གྱི་མུ་ཏིག་ཕྲེང་
བ། (303)
ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ་རྨད་བྱུང་གཏམ་གྱི་མུ་
ཏིག་ཕྲེང་བ། (397)
བློ་སྦྱོང་དོན་བདུན་མའི་འགྲེལ་བ་མན་ངག་བདུད་རྩིའི་ཆུ་རྒྱུན།
(442)
སོ་སོར་ཐར་བའི་མདོའི་གླེང་གཞི་གསལ་བྱེད། (501)
འདུལ་བའི་གཞི་གསུམ་ཉམས་སུ་ལེན་ཚུལ་བརྗེད་བྱང་དུ་བཀོད་པ།
(528)
བཅོམ་ལྡན་འདས་ཀུན་རིག་རྣམ་པར་སྣང་མཛད་ཆེན་པོའི་བསྙེན་
ཡིག་ཕན་བདེའི་དཔལ་སྟེར། (580)
-1

སངས་རྒྱས་ཤཱཀྱ་ཐུབ་པའི་བསྟོད་པ་པདྨ་དཀར་པོ།
༄༅། །སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་
མཛད་ཆེན་གྱི་བསྟོད་པ་པདྨ་དཀར་པོ་
ཞེས་བྱ་བ་བཞུགས་སོ། །
རྨད་བྱུང་ཚོགས་གཉིས་རྒྱ་མཚོའི་དབུས་ན་གནས། །དགྲ་་་་
བཅོམ་གསེཪ་རིའི་ཕྲེང་བས་ཡོངས་སུ་བསྐོར། །བླ་མེད་སྐུ་བཞིའི་
བང་རིམ་མངོན་པར་མཐོ། །སྟོབས་བཅུའི་མཁར་འཕགས་ཐུབ་་་་་་
དབང་ལྷུན་པོར་འདུད། །ལས་ཉོན་རླབས་ཕྲེང་གཡོ་བའི་ཡིད་མཚོ་
ལས། །ངོ་མཚར་ཡོན་ཏན་དྲན་པའི་པདྨ་དཀར། །ཁྱོད་སྐུའི་ཉིན་
བྱེད་དབང་བོར་མངོན་ཕྱོགས་ཏེ། །བསྟོད་ཚིག་གེ་སར་བཞད་ལ་
བརྩེ་བས་དགོངས། ། ལྷར་བཅས་འགྲོ་བའི་སྐྱོབ་པ་བླ་ན་མེད། །
འཇིག་རྟེན་གསུམ་གྱི་ཡོན་གནས་ཞིང་གི་མཆོག ། སྟོང་ཕྲག་ཉི་མ་
འབར་བའི་གཟི་བརྗིད་ཅན། །བསོད་ནམས་བརྒྱ་ཡི་མཚན་དང་ལྡན་
པ་ཁྱོད། །སྔོན་ཚེའི་བདེར་གཤེགས་རིན་ཆེན་སྙིང་བོའི་དྲུང་། །བྱང་
ཆུབ་ཐུགས་བསྐྱེད་སྨོན་ལམ་བརྒྱ་ཕྲག་ལྔས། །ཞིང་འདི་བཟུང་བས་
རྒྱལ་ཀུན་མགྲིན་གཅིག་ཏུ། །པད་དཀར་ལྟ་བུར་བསྔགས་ལ་ཕྱག་
འཚལ་ལོ། །འཁོར་དང་ལོངས་སྤྱོད་ལུས་སྲོག་གཏོང་བ་སོགས། །
གྲངས་མེད་གསུམ་གྱི་བསོད་ནམས་ཡེ་ཤེས་ཚོགས། །རླབས་ཆེན་སྤྱོད་
པའི་དཔུང་ཚོགས་ཡན་ལག་བཞིས། །བདུད་བཞིའི་གཡུལ་ལས་རྒྱལ་
ལ་ཕྱག་འཚལ་ལོ། །ཡེ་ཤེས་ཏིང་འཛིན་རྒྱ་མཚོ་མ་གཡོས་པར། །ཆོས་
སྐུ་ནམ་མཁའི་དབྱིངས་ལས་སྤྲུལ་བའི་གར། །རྒྱལ་སྲས་དམ་པ་ཏོག་
དཀར་སྨྲ་བའི་ཟླ། །དགའ་ལྡན་མགོན་དུ་ཤར་ལ་ཕྱག་འཚལ་ལོ། །
-1

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཐུགས་རྗེ་ཆེན་པོས་གཟིགས་པ་རྣམ་པ་ལྔས། །སྒྱུ་འཕྲུལ་ལྷུམས་་་་
ཞུགས་ལུམ་བིའི་སྐྱེད་ཚལ་དུ། །མཚན་དཔེ་དཔལ་འབར་གཞོན་ནུ་
དོན་ཀུན་གྲུབ། །སྐྱེ་དགུའི་མགོན་དུ་བལྟམས་ལ་ཕྱག་འཚལ་ལོ། །སྡེ་
བཞིའི་དཔལ་གྱིས་མངོན་མཐོ་ཤཱཀྱའི་ཡུལ། །གྲོང་ཁྱེར་མཆོག་ཏུ་ངོ་
མཚར་རྒྱན་གྱིས་སྤྲས། །སྒྱུ་སྩལ་སྟོབས་འགྲན་རིག་པའི་གནས་ལ་
མཁས། །བཙུན་མོ་འཁོར་དགྱེས་རོལ་ལ་ཕྱག་འཚལ་ལོ། །དཔལ་
ལྡན་ས་ཡི་དབང་ཕྱུག་ཆེན་པོའི་སྲིད། །ཡོངས་སུ་སྤངས་ཏེ་ཁབ་ལས་
ངེས་པར་བྱུང་། །ངུར་སྨྲིག་རྒྱལ་མཚན་ལྷཪ་བཅས་འགྲོ་བ་ཡི། །
བསོད་ནམས་ཞིང་དུ་གྱུར་ལ་ཕྱག་འཚལ་ལོ། །ཕ་རོལ་ཕྱིན་དྲུག་་
གྲངས་མེད་གསུམ་གྱི་ཚོགས། །དཔག་མེད་བསྐལ་བའི་སྔོན་ནས་་་
རྫོགས་མཛད་ཀྱང། །དཀའ་སྤྱད་ལས་ཀྱིས་རྣམ་གྲོལ་འཐོབ་བོ་་་་་་་་
ཞེས། །ལོ་དྲུག་དཀའ་བ་སྤྱད་ལ་ཕྱག་འཚལ་ལོ། །རྡོ་རྗེ་གདན་གྱི་
བྱང་ཆུབ་སྙིང་བོར་གཤེགས། །བདུད་སྡེ་དཔུང་ཚོགས་འཇོམས་པའི་
ཆོ་འཕྲུལ་བཅས། །བླ་མེད་བྱང་ཆུབ་གོ་འཕང་བརྙེས་པའི་ཚུལ། །
གླིང་འདིར་མངོན་སུམ་བསྟན་ལ་ཕྱག་འཚལ་ལོ། །མི་མཇེད་བདག་
པོ་ཚངས་པ་ཆེན་པོ་ཡིས། །རྩིབས་སྟོངས་གསེར་གྱི་འཁོར་ལོ་ཕུལ་ཏེ་
བསྐུལ། །ངོ་མཚར་རྨད་བྱུང་འཕགས་པའི་བདེན་པ་བཞིའི། །ཆོས་
ཀྱི་འཁོར་ལོ་བསྐོར་ལ་ཕྱག་འཚལ་ལོ། །ཕན་བདེ་ཀུན་འབྱུང་་་་་་་་་་
འཇིགས་པ་ཀུན་ལས་སྐྱོབ། །དམ་ཆོས་འདི་བ་ཉིད་ལས་གཞན་མེད་
ཅེས། །ཕྱོགས་ལས་རྣམ་པར་རྒྱལ་བའི་ཆོ་འཕྲུལ་གྱི། །མཛད་ཆེན་
ཡང་དག་བསྟན་ལ་ཕྱག་འཚལ་ལོ། ། སུམ་ཅུ་རྩ་གསུམ་གནས་སུ་་་
དབྱར་གནས་མཛད། །སྐལ་ལྡན་སྨིན་གྲོལ་ལམ་ལ་ལེགས་བཀོད་་
དེ། །སྨིན་དྲུག་ཅན་ལ་ཚངས་དབང་འཁོར་ཚོགས་བཅས། །སླར་
2

སངས་རྒྱས་ཤཱཀྱ་ཐུབ་པའི་བསྟོད་པ་པདྨ་དཀར་པོ།
ཡང་གླིང་འདིར་བྱོན་ལ་ཕྱག་འཚལ་ལོ། །ས་ཆེན་རབ་གཡོས་ལྟས་
ཆེན་བཅོ་བརྒྱད་བཅས། །བྱ་རྒོད་ཕུང་བོའི་རི་བོར་རྒྱལ་བའི་ཡུམ། །
ཟབ་དང་རྒྱ་ཆེའི་ཕ་རོལ་ཕྱིན་པ་ཡི། །ཆོས་འཁོར་གཉིས་པ་བསྐོར་ལ་
ཕྱག་འཚལ་ལོ ། སླར་ཡང་གདུལ་བྱའི་ཁམས་དང་བསམ་པ་་་་་་་་་་་
བཞིན། །དགོངས་པ་ངེས་འགྲེལ་ལང་ཀར་གཤེགས་པ་སོགས། །
མཚན་ཉིད་ངོ་བོ་ཡོད་མེད་ལེགས་ཕྱེས་ཀྱི། །འཁོར་ལོ་གསུམ་པ་་
བསྐོར་ལ་ཕྱག་འཚལ་ལོ། །ལྷོ་ཕྱོགས་དཔལ་ལྡན་འབྲས་སྤུངས་མཆོད་
རྟེན་དང་། །ནུབ་ཕྱོགས་ཨོ་ཊྚི་ཡཱ་ནའི་གླིང་སོགས་སུ། །འབྲས་བུ་
གསང་སྔགས་རྡོ་རྗེ་ཐེག་པ་ཡི། །རྒྱུད་ཆེན་རྣམ་བཞི་གསུངས་ལ་ཕྱག་
འཚལ་ལོ། །རྩྭ་མཆོག་དྲུང་དུ་དངོས་ཀྱི་གདུལ་བྱའི་མཐའ། །རྫོགས་
པར་མཛད་ཅིང་སྲིད་པ་ཇི་སྲིད་བར། །རང་རང་བསྐལ་བ་ཇི་བཞིན་
སྤྲུལ་བའི་སྐུ། །རྒྱུན་མི་ཆད་དུ་འབྱོན་ལ་ཕྱག་འཚལ་ལོ། །བཞེད་པ་
ཇི་བཞིན་འཇུག་ལ་མངའ་བརྙེས་པས། །ཕུན་ཚོགས་ཉེར་བཞི་མཛད་
ཆེན་བཅུ་གཉིས་དང་། །ཆོ་འཕྲུལ་གསུམ་དང་ལྷུན་གྲུབ་འཕྲིན་ལས་
ཀྱིས། །འགྲོ་བའི་ཕན་བདེ་སྒྲུབ་ལ་ཕྱག་འཚལ་ལོ། །དེ་ལྟར་མི་ཕྱེད་
དད་པས་ཕྱག་འཚལ་ནས། །མཐའ་ཀླས་ཞིང་གི་མཆོད་སྤྲིན་རྒྱ་་་་་
མཚོས་མཆོད། །ཐོག་མེད་དུས་ནས་བསགས་པའི་སྡིག་ལྟུང་ཀུན། །
འགྱོད་པས་བཤགས་ཤིང་སླན་ཆད་ཡང་དག་སྡོམ། །ཐོག་མཐའ་བར་
གྱི་མཛད་པ་ཐམས་ཅད་ལ། །སྙིང་ནས་སྨོན་ཞིང་དགའ་བའི་ཡི་རང་
ངོ། །སྐྱེ་དགུ་རྣམས་ཀྱི་བླང་དོར་མཚོན་པའི་མིག ། ལེགས་གསུང་
ཆོས་ཀྱི་འཁོར་ལོ་བསྐོར་དུ་གསོལ། །གང་དུ་འཚོ་གཞེས་སྤྲུལ་སྐུ་ཉི་
མའི་མགོན། །འགྲོ་ཀུན་གདུང་བར་མི་འགོད་གསོལ་བ་འདེབས། །
རིང་ནས་བསགས་པའི་བསོད་ནམས་དངོས་པོ་ཀུན། །ཚེ་རབས་ཀུན་
3

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཏུ་ཁྱོད་ཀྱིས་རྗེས་འཛིན་ཅིང༌། །ཕྱོགས་བཅུའི་ཞིང་གི་རྒྱལ་བ་སྲས་
བཅས་ཀྱི། །དམ་ཆོས་མཐའ་དག་འཛིན་པའི་རྒྱུ་རུ་བསྔོ། །ཞེས་པ་
འདི་ནི་རབ་རྒྱས་ཆུ་སྟག་ལོའི་སྨིན་དྲུག་ཅན་གྱི་ལྷ་བབས་དུས་ཆེན་ལ་
བཙུན་གཟུགས ป ཡེ་ཤེས་རྒྱ་མཚོ་ཞེས་པས་སྨྲས་པ་དགེ་་་་་
ལེགས་སུ་གྱུར་ཅིག ། ། །བཀྲ་ཤིས། །

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
༄༅། །སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་
མཛད་ཆེན་རྣམ་པར་ཐར་བ་པདྨ་དཀར་བོའི་
ཕྲེང་བ་ཞེས་བྱ་བ་བཞུགས་སོ། །
ངོ་མཚར་བཀྲ་ཤིས་བསྐལ་བ་བཟང་བོ་དྲི་མེད་ལྷ་ཡི་ལམ་་་་་
ཡངས་པོར། །རྣམ་འདྲེན་ཉི་མ་སྟོང་གི་དཀྱིལ་འཁོར་རིམ་གྱིས་ཡང་
དག་ཤར་བ་ལས། །བདེ་གཤེགས་བཞི་བ་ཟས་གཙང་སྲས་ཞེས་རྨད་
བྱུང་གྲགས་པའི་འོད་སྟོང་ཅན། །སྟོང་གསུམ་མི་མཇེད་ཞིང་གི་ཉི་མ་
ཤཱཀྱའི་ཏོག་ལ་ཕྱག་འཚལ་ལོ། །སྲས་མཆོག་གནས་བརྟན་ཤཱ་རིའི་བུ་
དང་རྫུ་འཕྲུལ་དབང་ཕྱུག་མོ་འགལ་བུ། །རྒྱལ་བའི་རྒྱལ་ཚབ་འོད་
སྲུངས་ཆེན་པོ་མང་ཐོས་རྒྱ་མཚོ་ཀུན་དགའ་བོ། །ཤཱ་ནའི་གོས་ཅན་
འཕགས་པ་ཉེ་སྦས་དྷ་ཏི་ཀ་དང་ནག་པོ་བ། །ལེགས་མཐོང་ཆེན་མོ་ཆུ་
དབུས་པ་སོགས་དགྲ་བཅོམ་ཆེན་པོ་རྣམས་ལ་འདུད། །གང་གི་རྨད་
བྱུང་མཛད་པ་མཐའ་དག་སར་གནས་འཕགས་པ རྣམས་ཀྱིས་་་་་་་་་
ཀྱང་། །ཇི་ལྟ་བ་བཞིན་བརྗོད་མི་ནུས་ན་ཚུར་མཐོང་བྱིས་པས་སྨོས་ཅི་
འཚལ། །འོན་ཀྱང་སྡེ་སྣོད་གསུམ་ལས་བྱུང་བའི་མཛད་ཆེན་རྣམ་
ཐར་ཆ་ཙམ་ཞིག ། སྔོན་གྱི་སློབ་དཔོན་རྣམས་ཀྱིས་གསུངས་བཞིན་
རང་གི་དད་པའི་རྟེན་དུ་འགོད། །
དེ་ཡང་བདག་ཅག་རྣམས་ཀྱི་སྟོན་པ་ཐུགས་རྗེ་ཆེན་པོ་དང་
ལྡན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
5

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དག་པར་རྫོགས་པའི་སངས་རྒྱས་ཤཱཀྱ་ཐུབ་པ། ཤཱཀྱ་སེང་གེ
ཤཱཀྱའི་རྒྱལ་བོ། སྟོབས་བཅུ་དང་ལྡན་པ། མི་འཇིགས་པ་བཞི་
བརྙེས་པ། ཉིན་ལན་གསུམ། མཚན་ལན་གསུམ། འཇིག་རྟེན་
ཐམས་ཅད་ལ་ཐུགས་རྗེ་སྤྱན་གྱིས་གཟིགས་ནས། གང་ནི་ཉམས།
གང་ནི་འཕེལ། གང་ནི་གནོད་པ་དང་ཉམ་ང་བ་དང་མི་བདེ་བར་
གྱུར། གང་ནི་ངན་སོང་ལ་གཞོལ་ཞིང་འབབ། གང་ནི་ངན་སོང་
གི་ལམ་ནས་བསླང་སྟེ། མཐོ་རིས་དང། ཐར་བ་ལ་བཞག
གང་འདོད་པའི་འདམ་དུ་བྱིང་བའི་ལག་པ་ནས་དྲངས། །གང་་་་་
སངས་རྒྱས་འབྱུང་བ་དོན་དང་བཅས་པར་བྱ། གང་གི་དགེ་རྩ་མ་
བསྐྱེད་པ་ནི་བསྐྱེད། བསྐྱེད་པ་ནི་སྨིན། །སྨིན་པ་ནི་གྲོལ་བར་བྱ།
ཞེས་སེམས་ཅན་ཀུན་ལ་བུ་གཅིག་པ་ལྟར་བརྩེ་བ། མཁྱེན་པ་ལ་
ཐོགས་པ་མི་མངའ་ཞིང་། ནུས་མཐུ་བསམ་གྱིས་མི་ཁྱབ་པ་མངའ་
བ་དེ་ཉིད་ཀྱིས། །དང་བོར་བྱང་ཆུབ་མཆོག་ཏུ་ཐུགས་བསྐྱེད། །བར་
དུ་བསྐལ་བ་ཆེན་པོ་གྲངས་མེད་པ་གསུམ་དུ་ཚོགས་བསགས།
མཐར་འོག་མིན་དག་པའི་ཞིང་དུ་མངོན་པར་རྫོགས་པར་སངས་རྒྱས་
ནས་ཀྱང༌། མི་མཇེད་འཇིག་རྟེན་གྱི་ཁམས་འདིར་དམ་པའི་ཆོས་ཀྱི་
སྣང་བ་སྤྲོ་བའི་ཕྱིར་དང་འཁོར་རྣམ་པ་བཞི་རྗེས་སུ་འཛིན་པའི་ཕྱིར་
དང་། སྔོན་གྱི་ཐུགས་བསྐྱེད་པའི་དམ་བཅའ་རྣམས་ཡང་དག་པར་
རྗེས་སུ་སྒྲུབ་པའི་ཕྱིར་དུ། འཛམ་བུ་གླིང་འདིར་མང་བོས་བཀུར་
བའི་རྒྱལ་རྒྱུད་རྒྱལ་བོ་ཟས་གཙང་གི་སྲས་སུ་སྐུ་བལྟམས་ཏེ། རབ་
ཏུ་བྱུང་ཞིང་། དཀའ་བ་སྤྱད་དེ། གསར་དུ་མངོན་པར་རྫོགས་
པར་སངས་རྒྱས་པའི་ཚུལ་བསྟན་ནས། ཆོས་ཀྱི་འཁོར་ལོ་རིམ་པ་
གསུམ་བསྐོར་ཏེ། ལྔ་སྡེ་བཟང་བོ་ནས་ཀུན་ཏུ་རྒྱུ་རབ་བཟང་གི་
6

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
བར་གྱི་སྐུ་དངོས་ཀྱི་གདུལ་བྱ་རྣམས་སྨིན་གྲོལ་གྱི་ལམ་ལ་བཀོད་ཅིང་།
ཕྱི་རབས་ཀྱི་སྐལ་བ་དང་ལྡན་པའི་གདུལ་བྱ་རྣམས་ཀྱང་། དམ་
པའི་ཆོས་ཀྱི་བདུད་རྩི་ལ་ལོངས་སྤྱོད་པའི་ཕྱིར་དུ། ཐུགས་རྗེ་ཅན་
ཉིད་ཀྱི་རྒྱལ་ཚབ་ཏུ་སངས་རྒྱས་དང་འདྲ་བའི་ཉན་ཐོས་དང་། རྒྱ་
བོད་ཀྱི་སློབ་དཔོན་ཆེན་མོ་དག་ལུང་བསྟན་ཏེ། འཇིག་རྟེན་གྱི་
ཁམས་འདིར་དམ་པའི་ཆོས་ཡུན་རིང་དུ་གནས་པར་བྱིན་གྱིས་་་་་
བརླབས་ཤིང་། ཕྱོགས་ཐམས་ཅད་དུ་ཤིན་ཏུ་བཀྲ་ཤིས་པར་མཛད་
དོ། ། ཞེས་ཐོས་སོ། ། དེས་ན་འདིར་སྟོན་པ་མཉམ་མེད་་་་་
ཤཱཀྱའི་རྒྱལ་བོ་ལ་མཛད་ཆེན་གྱི་སྒོ་ནས་བསྟོད་པ་པདྨ་དཀར་པོ་ཞེས་
བྱ་བའི་དོན་འགྲེལ་བ་ལ་གསུམ། དང་པོར་ཐུགས་བསྐྱེད་པའི་ཚུལ།
བར་དུ་ཚོགས་བསགས་པའི་ཚུལ། མཐར་མཛད་ཆེན་བཅུ་གཉིས་
སོགས་ཀྱི་སྒོ་ནས་འགྲོ་བའི་དོན་མཛད་པའི་ཚུལ་ལོ། ། དང་བོ་ནི།
བསྟོད་པ་ལས། རྨད་བྱུང་ཚོགས་གཉིས་རྒྱ་མཚོའི་དབུས་ན་
གནས། །དགྲ་བཅོམ་གསེར་རིའི་ཕྲེང་བས་ཡོངས་སུ་བསྐོར། །བླ་
མེད་སྐུ་བཞིའི་བང་རིམ་མངོན་པར་མཐོ། །སྟོབས་བཅུའི་མཁར་་
འཕགས་ཐུབ་དབང་ལྷུན་པོར་འདུད། །ལས་ཉོན་རླབས་ཕྲེང་གཡོ་
བའི་ཡིད་མཚོ་ལས། །ངོ་མཚར་ཡོན་ཏན་དྲན་པའི་པདྨ་དཀར།།
ཁྱོད་སྐུའི་ཉིན་བྱེད་དབང་བོར་མངོན་ཕྱོགས་ཏེ། །བསྟོད་ཚིག་གེ་
སར་བཞད་ལ་བརྩེ་བས་དགོངས། །ལྷར་བཅས་འགྲོ་བའི་སྐྱོབ་པ་བླ་
ན་མེད། །འཇིག་རྟེན་གསུམ་གྱི་ཡོན་གནས་ཞིང་གི་མཆོག ། སྟོང་
ཕྲག་ཉི་མ་འབར་བའི་གཟི་བརྗིད་ཅན། ། བསོད་ནམས་བརྒྱ་ཡི་་་་
མཚན་དང་ལྡན་པ་ཁྱོད། །སྔོན་ཚེ་བདེ་གཤེགས་རིན་ཆེན་སྙིང་བོའི་
དྲུང་། །བྱང་ཆུབ་ཐུགས་བསྐྱེད་སྨོན་ལམ་བརྒྱ་ཕྲག་ལྔས། །ཞིང་འདི་
7

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བཟུང་བས་རྒྱལ་ཀུན་མགྲིན་གཅིག་ཏུ། །པད་དཀར་ལྟ་བུར་བསྔགས་
ལ་ཕྱག་འཚལ་ལོ། །ཞེས་སྨྲས་སོ། ། དེ་ཡང་སྔོན་བསྐལ་བ་གྲངས་
མེད་པ་གངྒཱའི་ཀླུང་གཅིག་གི་བྱེ་མ་སྙེད་འདས་པ་ན། བསྐལ་བ་
ཆེན་པོ་འཛིན་མ་ཞེས་བྱ་བ་ལ་འཁོར་ལོས་བསྒྱུར་བའི་རྒྱལ་བོ་རྩིབས་
ཀྱི་མུ་ཁྱུད་ཅེས་བྱ་བ་ཞིག་འཇིག་རྟེན་དུ་བྱུང་ངོ་། ། དེ་ལ་རྒྱལ་བོ་
མིག་མི་འཛུམ་པ་ལ་སོགས་པ་སྲས་སྟོང་དང་། རྒྱལ་ཕྲན་བརྒྱད་ཁྲི་
བཞི་སྟོང་མངའོ།། དེའི་མདུན་ན་འདོན་གྱི་གཙོ་བོ་བྲམ་ཟེ་རྒྱ་
མཚོའི་རྡུལ་ཞེས་བྱ་བ་ལ་སྲས་བརྒྱད་ཅུ་དང་། སློབ་མ་བྲམ་ཟེ་སྟོང་
དང་བཅས་པ་ཡོད་དོ། ། རྒྱ་མཚོའི་རྡུལ་གྱི་སྲས་བྲམ་ཟེ་རྒྱ་མཚོའི་
སྙིང་བོ་ཞེས་བྱ་བ་མངོན་པར་རྫོགས་པར་སངས་རྒྱས་པའི་མཚན་ལ་
དེ་བཞིན་གཤེགས་པ་རིན་ཆེན་སྙིང་བོ་ཞེས་བྱ་བར་གྲགས་སོ། །
འཁོར་ལོས་བསྒྱུར་བའི་རྒྱལ་བོ་རྩིབས་ཀྱི་མུ་ཁྱུད་ཀྱིས་སངས་རྒྱས་རིན་
ཆེན་སྙིང་བོ་ལ་ཟླ་བ་གསུམ་དུ་བསྙེན་བཀུར་བྱས་སོ། ། དེ་ནས་
དེའི་སྲས་སྟོང་གིས་ཀྱང་ཟླ་བ་གསུམ་གསུམ་དུ་བསྙེན་བཀུར་བྱས་ཏེ།
ལོ་ཉིས་བརྒྱ་ལྔ་བཅུ་དང་ཟླ་བ་གསུམ་འདས་པ་ན། བྲམ་ཟེ་རྒྱ་་
མཚོའི་རྡུལ་གྱིས་ཀྱང་ལོ་བདུན་གྱི་བར་དུ་བསྙེན་བཀུར་བྱས་ཤིང་ཆོས་
མཉན་ཏེ་རྨི་ལམ་བརྟགས་པས། ཕྱོགས་བཅུའི་སངས་རྒྱས་ཐམས་
ཅད་ཀྱིས་པདྨ་ཉི་མའི་འོད་ཟེར་འཕྲོ་བ་ཞིག་ཉིད་ལ་བསྐུར་བ་སོགས་
དང་། རྒྱལ་བོ་རྩིབས་ཀྱི་མུ་ཁྱུད་ཀྱིས་སྲོག་ཆགས་མང་བོ་ཟ་བ་དང་།
བློན་པོ་འགའ་ཞིག་ཤིང་རྟ་བདེ་བ་ལས་ལམ་བདེ་བར་སོང་བ་སོགས་
རྨིས་ཏེ། སངས་རྒྱས་རིན་ཆེན་སྙིང་བོ་ལ་ཞུས་པས། རྒྱལ་བོ་རྒྱལ་
སྲིད་ལ་ཆགས་ཤིང་། མི་དགེ་བ་སྤྱད་པས་ངན་སོང་དང་འཁོར་
བར་ལུང་བསྟན། བློན་པོ་དེ་དག་ཉན་རང་དུ་ལུང་བསྟན།
8 ·

སངས་རྒྱས་ཤཱཀྱ་ཐུབ་པའིི་རྣམ་ཐར་པདྨ་དཀར་བོའི་ཕྲེང་བ།
གཞན་མང་བོ་བྱང་ཆུབ་ཆེན་པོར་འགྱུར་རོ་ཞེས་ལུང་བསྟན་ཏོ། །
དེ་ནས་བྲམ་ཟེ་རྒྱ་མཚོའི་རྡུལ་གྱིས་སྨྲས་པ། རྒྱལ་བོ་ཆེན་པོ་མིར་
གྱུར་པའང་རྙེད་པར་དཀའ། སངས་རྒྱས་འཇིག་རྟེན་དུ་འབྱུང་
བའང་རྙེད་པར་དཀའ་། དམ་པའི་ཆོས་མཉན་པའང་རྙེད་པར་
དཀའ་ཡིས། བླ་ན་མེད་པའི་བྱང་ཆུབ་ཏུ་ཐུགས་བསྐྱེད་པར་མཛོད་
ཅིག ཅེས་བསྐུལ་བ་དང་། རྒྱལ་བོས་སྨྲས་པ། སངས་རྒྱས་
པའི་སངས་རྒྱས་ཀྱི་ཞིང་བཟང་བོ་འབྱུང་ན་སེམས་བསྐྱེད་དོ། །
ཞེས་ཁས་བླངས་སོ། ། དེ་ནས་སངས་རྒྱས་རིན་ཆེན་སྙིང་བོ་མེ་
ལོང་བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་
སོ། ། སྙོམས་པར་ཞུགས་ནས་སངས་རྒྱས་ཀྱི་ཞིང་གི་བཀོད་པ་
བསམ་གྱིས་མི་ཁྱབ་པ་དག་བསྟན་ཏེ། ཞིང་གང་བཟང་བ་དག་
འདེམ་དུ་བཅུག་པས། རྒྱལ་བོའང་དད་དེ་རང་གི་སངས་རྒྱས་ཀྱི་
ཞིང་བཟུང་བའི་ཕྱིར་ཁབ་ཏུ་ཞུགས་ནས་སེམས་པར་བྱེད་ཅིང་།
རྒྱལ་བུ་སྟོང་དང་། བྲམ་ཟེ་རིག་བྱེད་ཀློག་པ་སྟོང་ལ་སོགས་པས་
ཀྱང་རང་རང་གི་སངས་རྒྱས་ཀྱི་ཞིང་བཟུང་བའི་ཕྱིར་སེམས་པར་བྱེད་
དོ། ། དེ་ནས་རྒྱལ་བོ་འཁོར་བཅས་ལྷས་བསྐུལ་ཏེ། སངས་རྒྱས་
རིན་ཆེན་སྙིང་བོའི་དྲུང་དུ་སོང་ནས་སྤྱན་སྔར་འཁོད་དེ་སེམས་བསྐྱེད་
དོ།། དེའི་ཚེ་དེ་བཞིན་གཤེགས་པ་རིན་ཆེན་སྙིང་བོས་བཀའ་
སྩལ་པ། རྒྱལ་བོ་ཆེན་པོ་ཁྱོད་ནི་མ་འོངས་པ་ན་བདེ་བ་ཅན་གྱི་
འཇིག་རྟེན་ཁམས་སུ་སངས་རྒྱས་འོད་དཔག་མེད་དུ་འགྱུར་རོ། །
ཞེས་ལུང་བསྟན་ཏོ། ། བུ་ཐུ་བོ་མིག་མི་འཛུམ་ནི། འོད་ཟེར་
ཀུན་ནས་འཕགས་པ་དཔལ་བརྩེགས་ཀྱི་རྒྱལ་བོ་ཞེས་བྱ་བར་འགྱུར་
བར་ལུང་བསྟན་པ་ནས། རྒྱལ་བུ་སྟོང་ཚང་བའི་བར་དུ་ལུང་བསྟན་
9-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཏོ། ། དེ་ནས་རྒྱལ་ཕྲན་བརྒྱད་ཁྲི་བཞི་སྟོང་དང་སྲོགས་ཆགས་
དུང་ཕྱུར་ཕྲག་དགུ་དང་། རྒྱ་མཚོའི་རྡུལ་གྱི་སྲས་བརྒྱད་ཅུ་དང་།
བྲམ་ཟེ་རིག་བྱེད་ཀློག་པ་སྟོང་གཅིག་དང་། བྲམ་ཟེ་བྱེ་བ་ཕྲག་་་
གསུམ་ཡང་ལུང་བསྟན་ཏོ། ། དེ་ནས་བྲམ་ཟེ་རིག་བྱེད་ཀློག་པ་
སྟོང་གི་ཐ་མས་དེ་བཞིན་གཤེགས་པ་རིན་ཆེན་སྙིང་བོ་ལ། བསྐལ་
བ་བཟང་བོ་དེ་ལ་ཐུབ་པ་ཉི་མ་དུ་མཆི་བར་འགྱུར་ཞེས་གསོལ་བ་
ལ། །བཀའ་སྩལ་བ། ཐུབ་པ་ཉི་མ་སྟོང་དང་བཞི་འབྱུང་བར་་་
འགྱུར་རོ། ། གསོལ་བ། བདག་ནི་ཐུབ་པ་ཉི་མ་དེ་དག་གི་སྐུ་
ཚེའི་ཚད་དང་གདུལ་བྱ་ལ་སོགས་པ་ཅི་ཙམ་པ་དེ་ཙམ་དུ་གྱུར་ཅིག་
ཅེས་སྨོན་ལམ་བཏབ་པས། སངས་རྒྱས་རིན་ཆེན་སྙིང་བོས་ལེགས་
སོ་གནང་སྟེ། སངས་རྒྱས་སྣང་མཛད་ཅེས་བྱ་བར་འགྱུར་བར་ལུང་
བསྟན་ཏོ། །དེ་ནས་བྲམ་ཟེ་རྒྱ་མཚོའི་རྡུལ་གྱིས་དེ་བཞིན་གཤེགས་པ་
རིན་ཆེན་སྙིང་བོའི་དྲུང་དུ་པུས་མོ་གཡས་པའི་སླ་ང་ས་ལ་བཙུགས་པ་
དང་མཉམ་དུ་སྟོང་གསུམ་གྱི་འཇིག་གྱི་རྟེན་ཁམས་ཐམས་ཅད་གཡོས་
ཤིང་། འོག་མིན་གྱི་བར་གྱི་ལྷ་ཐམས་ཅད་ནམ་མཁའ་ལ་འཁོད་དེ་
མེ་ཏོག་ལ་སོགས་པའི་ཆར་བབ་པར་གྱུར་ཏོ། ། དེ་ནས་བྲམ་ཟེ་
ཆེན་པོས་འདི་སྐད་ཅེས་གསོལ་ཏོ། ། བདག་གིས་སྲོག་ཆགས་བྱེ་
བ་མང་བོ་ལ་བྱང་ཆུབ་འཛིན་དུ་བཅུག་པ་དེ་དག་གིས། སྙིགས་མ་
ལྔ་བདོ་བའི་དུས་ཀྱི་སེམས་ཅན་སྐྱབས་མེད་པ་དཔུང་གཉེན་མེད་པ།
དེ་དག་སྤང་ནས་རང་རང་གི་སངས་རྒྱས་ཀྱི་ཞིང་བཟང་བོ་དང་།
སེམས་ཅན་འདུལ་སླ་བ་དག་ཡོངས་སུ་བཟུང་ན། སེམས་ཅན་དེ་
དག་ལ་སྙིང་རྗེ་བས་བདག་གི་སྙིང་ཤིང་ཀང་བུ་ཤའི་འདབ་མ་བཞིན་
དུ་འདར་ཞིང་ལུས་ཤ་ཐང་བར་གྱུར་ན། བདག་མ་འོངས་པའི་དུས་
10

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སུ་བསྐལ་བ་གྲངས་མེད་པར་དེ་དག་གི་དོན་དུ་བྱང་ཆུབ་ཀྱི་སྤྱོད་པས་
མི་སྐྱོ་བར་གྱུར་ཅིག དེ་བཞིན་དུ་སྦྱིན་པ་དང་། ཚུལ་ཁྲིམས་དང་།
བཟོད་པ་དང་། ·བརྩོན་འགྲུས་དང་། བསམ་གཏན་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྔོན་སུས་ཀྱང་བསླབ་མ་མྱོང་བ་དེ་ལྟ་
བུ་སློབ་པར་གྱུར་ཅིག སེམས་ཅན་རེ་རེའི་དོན་དུའང་བསྐལ་བ་
ཆེན་པོ་བཅུར་མནར་མེད་པའི་དམྱལ་བར་གནས་ཀྱང་མི་སྐྱོ་བར་གྱུར་
ཅིག སྐྱེ་དགུ་ཚེ་ལོ་བརྒྱ་ཉི་ཤུ་ཐུབ་པ་དུག་གསུམ་ཤིན་ཏུ་བདོ་བ་ཕ་
ལ་ཕར་མི་འཛིན་མ་ལ་མར་མི་འཛིན་སྡིག་པའི་ལས་ལ་དགའ་བ་ལ་
སོགས་པས་ངན་འགྲོར་འགྲོ་དགོས་པའི་སེམས་ཅན་དག་འབྱུང་བར་
དེའི་དབང་གིས་མུ་གེ་དང་། འཁྲུགས་པ་དང་།
འགྱུར་ལ།
ནད་ཡམས་ལ་སོགས་པ་མི་བཟད་པ་མང་བོ་འབྱུང་བའི་དུས་དེར།
བདག་དགའ་ལྡན་ནས་བབས་ཏེ་མའི་མངལ་དུ་འཇུག་པར་གྱུར་ཅིག
ཅེས་སོགས་མཛད་པ་བཅུ་གཉིས་པོ་རེ་རེ་ལའང་སྨོན་ལམ་ཚད་མེད་
པ་བཏབ་ཅིང་ཁྱད་པར་དུ་སེམས་ཅན་སེམས་འཁྲུལ་བ་ཉོན་མོངས་
པས་དཀྲུགས་པ་རྣམས་དང་། བུད་མེད་རྣམས་ཀྱང་བདག་གི་་
བསྟན་པ་ལ་རབ་ཏུ་བྱུང་བར་གྱུར་ཅིག་བདག་མྱ་ངན་ལས་འདས་
ནས་ཀྱང་དམ་པའི་ཆོས་ལོ་སྟོང་དུ་གནས་པར་གྱུར་ཅིག ལོ་ལྔ་
བརྒྱར་དམ་པའི་ཆོས་ཀྱི་གཟུགས་བརྙན་གནས་པར་གྱུར་ཅིག
བདག་གི་སྐུ་གདུང་རྣམས་ལ་མཆོད་པ་དང་། ཐ་ན་སངས་རྒྱས་ཀྱི་
མཚན་གཅིག་དང་། བསྐོར་བ་གཅིག་བྱེད་པ་དང༌། བསླབ་པའི་
གཞི་གཅིག་ཙམ་འཛིན་པ་དང་། ཚིགས་བཅད་གཅིག་ཙམ་ཀློག་པ་
ཡན་ཆད་ཐེག་པ་གསུམ་པོ་དག་ལས་སླར་མི་ལྡོག་པར་གྱུར་ཅིག
བདག་གིས་བསྐལ་བ་དུ་མར་བསགས་པ་དེའི་མཐུས་སེམས་ཅན་གང་
11

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དག་དམྱལ་བ་ཆེན་པོ་སྡུག་བསྔལ་མི་བཟད་པ་མྱོང་བ་དེ་དག་གི་དོན་
དུ་བདག་དམྱལ་བ་ཆེན་པོར་སྐྱེས་ནས་བདག་གི་ལུས་རྡུལ་ཕྲ་རབ་ཀྱི་
གྲངས་སྙེད་དུ་གྱུར་ཅིག ལུས་རེ་རེ་ཡང་རི་རབ་ཙམ་དུ་གྱུར་ཅིག
དེ་རེ་རེས་ཀྱང་སྡུག་བསྔལ་དྲག་ཅིང་རྩུབ་པ་མི་བཟད་པ་བསྐལ་བ་
ཞིང་གི་རྡུལ་སྙེད་དུ་གྱུར་ཅིག དེ་བཞིན་དུ་དུད་འགྲོ་དང་། ཡི་
དྭགས་དང་། ལྷ་མ་ཡིན་དང་། མིའི་ནང་ནའང་འོན་པ་དང་།
ལོང་བ་དང་། ལྕེ་མེད་པ་ལ་སོགས་རྣམས་ཀྱི་དོན་དུ་བདག་དམྱལ་
བར་སྐྱེས་པར་གྱུར་ཅིག ཅེས་བྱ་བ་ལ་སོགས་པ་སྨོན་ལམ་ཆེན་པོ་
ལྔ་བརྒྱ་བཏབ་པས། འཁོར་དེར་ཡོད་པའི་ལྷ་དང་མི་ལ་སོགས་པ་
རྣམས་ཀྱི་མིག་ནས་མཆི་མ་འཛག་ཅིང་ཡན་ལག་ལྔས་ཕྱག་འཚལ་ཏེ།
སྙིང་རྗེ་ཆེན་པོ་དང་ལྡན་པ་ཁྱོད་ནི། ལེགས་སོ། ། ལེགས་སོ། །
ཞེས་བསྔགས་པ་བརྗོད་དོ། ། ཕྱོགས་བཅུའི་ཞིང་ཁམས་ནས་་་་་
སངས་རྒྱས་བཅོམ་ལྡན་འདས་རྣམས་ཀྱིས་མེ་ཏོག་གི་སྐྱེས་བསྐུར་ཞིང་།
ཞིང་རེ་རེ་ནས་བྱང་ཆུབ་སེམས་དཔའ་དཔག་ཏུ་མེད་པ་བྱོན་ནས་
ཕྱག་བྱས་ཤིང་བསྔགས་པ་བརྗོད་དོ། ། དེ་ནས་དེ་བཞིན་གཤེགས་
པ་རིན་ཆེན་སྙིང་བོས་བཀའ་སྩལ་བ། རིགས་ཀྱི་བུ། བྱང་ཆུབ་
སེམས་དཔའ་གཞན་ནི་མེ་ཏོག་ལྟ་བུའོ། ། ཁྱོད་ནི་པདྨ་དཀར་པོ་
ལྟ་བུའོ། །སྙིང་རྗེ་ཆེན་པོ་ལྡན་པ་ཁྱོད་ནི། སྐྱེ་དགུ་ཚེ་ལོ་བརྒྱ་ཐུབ་
པའི་དུས་སུ་སེམས་ཅན་མ་རུང་བ་མི་དགེ་བཅུ་ཚང་བར་སྤྱོད་པ།
མཚམས་མེད་པ་ལྔ་བྱེད་པ་ཤིན་ཏུ་འདུལ་དཀའ་བའི་སེམས་ཅན་མ
རུང་བས་གང་བ། ཞིང་མ་དག་པ་མི་མཇེད་འཇིག་རྟེན་གྱི་ཁམས་
སུ་བསྐལ་བ་བཟང་བོའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་
རོ། ། ལོ་བཞི་ཅུ་རྩ་ལྔར་སངས་རྒྱས་ཀྱི་མཛད་པ་བྱེད་དོ། །
12

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཞེས་ལུང་བསྟན་ཏོ། ། དེ་ནས་སླར་ཡང་བྱང་ཆུབ་སེམས་དཔའ་
ཆེན་པོ་དེས་འདི་སྐད་ཅེས་གསོལ་ཏོ། ། བདག་བྱང་ཆུབ་ཀྱི་སྤྱད་
པ་སྤྱོད་པ་ན། སེམས་ཅན་གང་ཕ་རོལ་ཏུ་ཕྱིན་པ་དྲུག་ལ་བཀོད་པ་
དང་། ཐ་ན་དགེ་བའི་རྩ་བ་སྐྲའི་རྩེ་མོ་ཙམ་ལ་བཀོད་པའི་སེམས་
ཅན་གཅིག་ཙམ་ཞིག་ཐེག་པ་གསུམ་པོ་དག་གིས་ཕྱིར་མི་ལྡོག་པ་ལ་མ་
བཀོད་ན་བདག་གིས་ཕྱོགས་བཅུའི་སངས་རྒྱས་ཐམས་ཅད་བསླུས་
པར་གྱུར་ཅིག བདག་འཚང་རྒྱ་བར་མ་གྱུར་ཅིག བདག་གི་
བསྟན་པ་ལ་གོས་ངུར་སྨྲིག་བགོས་ནས་རྩ་བའི་ལྟུང་བ་བྱུང་བ།
སྤྱོད་པ་ངན་པ་ལ་ཞུགས་པ་དང། བདག་ལ་སྟོན་པའི་འདུ་ཤེས་
གཅིག་ཙམ་བསྐྱེད་པ་དེ་དག་ཀྱང་ཐེག་པ་གསུམ་ལ་མ་བཀོད་ན་་་་
བདག་འཚང་རྒྱ་བར་མ་གྱུར་ཅིག ཆོས་གོས་ངུར་སྨྲིག་ལྷ་དང་་
བཅས་པས་མཆོད་པར་འོས་པ་སོར་བཞི་བ་ཙམ་འཆང་བ་དེ་དག་
ཀྱང་དབུལ་ཕོངས་དང་ནད་ཡམས་དང་དམག་འཁྲུག་ལ་སོགས་པས་
གནོད་པ་མེད་པར་གྱུར་ཅིག ཅེས་སོགས་སྙིང་རྗེ་པདྨ་དཀར་པོའི་
མདོ་ལས་གསུངས་སོ། ། གཞན་ཡང་མདོ་སྡེ་བསྐལ་བཟང་ལས།
ང་ནི་སྔོན་ཚེ་སྨན་པར་གྱུར་པ་ནི། །དེ་བཞིན་གཤེགས་པ་ཤཱཀྱ་ཐུབ་པ་
ལ། །འཇམ་གང་ཞིག་ནི་དབུལ་བ་བྱས་ནས་ཀྱང་། །དང་བོར་བྱང་
ཆུབ་ཏུ་ནི་སེམས་བསྐྱེད་དོ། ། ཞེས་གསུངས་ལ། འདུལ་བ་ལུང་
སྨན་གྱི་གཞི་ལས། ཀུན་དགའ་བོས། འཇིག་རྟེན་གཙོ་བོ་རྣམ་
འདྲེན་པ། །ཐུབ་པ་ཁྱོད་ཀྱིས་བྱང་ཆུབ་ཐུགས། ཐོག་མར་གང་དུ་
བསྐྱེད་པ་དག །སྐལ་ལྡན་ཆེན་པོས་བདག་ལ་གསུངས། །ཞེས་ཞུས་
པ་ན། །སངས་རྒྱས་འདོད་ཆགས་བྲལ་ཐོས་ཤིང་། །གླང་བོ་དྲག་པའི་
ཤེས་ཆེན་དང་། །འཇིག་རྟེན་སྡུག་བསྔལ་གྱུར་མཐོང་ནས། །ངས་ནི་
13

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བྱང་ཆུབ་སེམས་བསྐྱེད་དོ། །མི་དབང་འོད་ལྡན་གྱུར་པ་ན། །ངས་ནི་
བྱང་ཆུབ་འདོད་པའི་ཕྱིར། །།ངས་ནི་བརྟན་པོར་དམ་བཅས་ཏེ། །
སྐྱོན་མེད་པ་ཡི་སྦྱིན་པ་བཏང༌། །ཞེས་རྒྱལ་བོ་འོད་ལྡན་གྱི་རྟེན་༩ལ་
སེམས་བསྐྱེད་པར་གསུངས་ཤིང་། དཔག་བསམ་འཁྲི་ཤིང་ལས།
སྐྱེ་བ་སྔར་སྐྱེས་གོམས་པ་ལས། །ཡང་དག་རྫོགས་པའི་བྱང་ཆུབ་་་
སེམས། །རྒྱལ་བོ་ཡིས་ནི་སྨོན་སེམས་སྐྱེས། །འཁོར་བ་ཆུ་སྲིན་འབྱུང་
གནས་སུ། །རྣམ་པར་བྱིང་བའི་འགྲོ་བ་འདི། །དགེ་བའི་ལམ་ནས་
རྫོགས་པ་ཡི། །བྱང་ཆུབ་གྲོལ་བར་ཡང་དག་བསྒྲལ། །ཞེས་པའང་
ལུང་སྨན་གྱི་གཞི་ལྟར་ཡིན་ནོ། ། དེས་ན་ཐུགས་བསྐྱེད་པའི་ཚུལ་
ནི་མདོ་ལས་མང་བོ་ཞིག་གསུངས་པ་ལས། བསྟོད་པ་འདི་ནི་སྙིང་
རྗེ་པད་དཀར་ལྟར་བྱས་པ་ཡིན་ནོ། །
སྨྲས་པ། བདེ་ལྡན་ཞིང་གི་མགོན་པོ་སྣང་མཐའ་ཡས། །
བསྐལ་བ་ཆེན་མོ་འཛིན་མའི་འཇིག་རྟེན་དུ། །གླིང་བཞིའི་དབང་
ཕྱུག་གསེར་གྱི་འཁོར་ལོས་བསྒྱུར། །རྩིབས་ཀྱི་མུ་ཁྱུད་ཅེས་བྱའི་རྒྱལ་
བོར་གྱུར། ། དེ་ལ་རྒྱལ་བུ་བྱང་ཆུབ་སེམས་དཔའ་སྟོང་། །ས་སྐྱོང་
རྒྱལ་ཕྲན་བརྒྱད་ཁྲི་བཞི་སྟོང་མངའ། །བློན་པོ་བྲམ་ཟེ་རྒྱ་མཚོའི་རྡུལ་
ལ་སོགས། །བྲམ་ཟེ་རིག་བྱེད་ཀློག་པ་སྟོང་ཡང་བྱོན། །དགེ་བཅུའི་
བཀྲ་ཤིས་སྣང་བ་དཀར་པོ་ཡིས། །ཕྱོགས་བཅུའི་འཁོར་ལོ་འགེངས་
པའི་འཇིག་རྟེན་དེར། །སྟོབས་བཅུ་མངའ་བ་རིན་ཆེན་སྙིང་བོ་་་་
ཞེས། །ཡང་དག་རྫོགས་པའི་སངས་རྒྱས་དེ་ཡང་བྱོན། །མི་ཟད་ནམ་
མཁའི་མཛོད་ལ་མངའ་བརྙེས་པའི། །རྒྱལ་བློན་སྲས་དང་བཅས་པའི་
བསྙེན་བཀུར་གྱིས། །འཇིག་རྟེན་མགོན་པོ་དེ་ལ་མཆོད་པ་ནི། །ཀུན་
བཟང་མཆོད་པའི་སྤྲིན་དང་མཚུངས་བར་མཛད། །གང་ཚེ་བྲམ་ཟེ་
14

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བདག་ཉིད་ཆེན་པོ་དེའི། །དྲི་མེད་ཐུགས་ཀྱི་ལྷ་ཡི་ལམ་ཡངས་པོར། །
བྱང་ཆུང་སེམས་ཀྱི་ཟླ་བ་གསར་དུ་ཚེས། །བླ་མེད་བྱང་ཆུབ་སྤྱོད་ལ་
ཞུགས་པར་གྱུར །རྒྱ་ཆེན་ཐུགས་ཀྱི་རིན་ཆེན་འབྱུང་གནས་མཚོ། །
བརྩེ་ཆེན་ཐུགས་རྗེ་རླུང་གིས་ཡང་ཡང་བསྐྱོད། །སྨོན་ལམ་ཆེན་པོ་ལྔ་
བརྒྱའི་རླབས་ཀྱི་ཕྲེང་། ། མ་འོངས་མི་མཇེད་འཇིག་རྟེན་ཞིང་དུ་་་་
གཡོས། །དེའི་ཚེ་ཁྱོད་ནི་པདྨ་དཀར་པོ་དང༌། །རྒྱུ་སྐར་ཁྲོད་ཀྱི་ཉ་
རྒྱས་ཟླ་བ་ལྟར། །རྒྱལ་སྲས་གཞན་ལས་ཁྱད་པར་འཕགས་སོ་ཞེས། །
རབ་འབྱམས་ཞིང་ནས་བསྔགས་བརྗོད་མེ་ཏོག་ཐོར། །དེ་ལྟར་ཐུགས་
བསྐྱེད་སྨོན་པའི་ངོ་མཚར་གྱིས། །ས་ཡི་དཀྱིལ་འཁོར་ཆེན་པོ་འདར་
ཞིང་གཡོས། །གྲགས་པའི་གདུགས་དཀར་འོག་མིན་ལྷ་ཡིས་་་་་་་
བསྒྲེངས། །བདུད་ཀྱི་རྒྱལ་མཚན་ནག་པོ་ས་ལ་བསྙིལ། །རྨད་བྱུང་
སྙིང་སྟོབས་ཆ་ཤས་ཡོངས་སུ་རྫོགས། །ཐུགས་རྗེ་འོད་དཀར་རིང་
ནས་རིང་དུ་འཕྲོ། །རྒྱལ་སྲས་ཟླ་བ་དག་པའི་དཀྱིལ་འཁོར་ནི། །སྲིད་
པའི་མཁའ་ལ་ཤར་བའི་བཀའ་དྲིན་དྲན། །གང་ལ་སེམས་ཀྱི་དམ་པ་
རིན་ཆེན་ཏེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང༌། །གང་ལ་གནོད་
པ་བྱས་ཀྱང་བདེ་འབྲེལ་བ། །བདེ་བའི་འབྱུང་གནས་ཁྱོད་ལ་སྐྱབས་
སུ་མཆི། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་ཚོགས་བསགས་པའི་ཚུལ་ནི།།། བསྟོད་པ་ལས།
འཁོར་དང་ལོངས་སྤྱོད་ལུས་སྲོག་གཏོང་བ་སོགས། །གྲངས་མེད་་
གསུམ་གྱི་བསོད་ནམས་ཡེ་ཤེས་ཚོགས། །རླབས་ཆེན་སྤྱོད་པའི་དཔུང་
ཚོགས་ཡན་ལག་བཞིས། །བདུད་བཞིའི་གཡུལ་ལས་རྒྱལ་ལ་ཕྱག་་
འཚལ་ལོ། །ཞེས་སྨྲས་སོ། ། དེ་ཡང་སྟོན་པ་ཐུགས་རྗེ་ཅན་ཉིད་ཀྱི་
ཞལ་ནས། ངས་སྔོན་ནད་པའི་ཆེད་དག་ཏུ། །རང་གི་འཚོ་བ་་་
15

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡོངས་བཏང་བས། །བསྟན་པ་ཡུན་རིང་འབར་གྱུར་ཅིག །བུ་དང་
བུ་མོ་ཆུང་མ་དང་། །ནོར་དང་གླང་ཆེན་ཤིང་རྟ་དང་། །རིན་ཆེན་
བྱང་ཆུབ་ཕྱིར་བཏང་བས། །སེམས་ཅན་ཕོངས་པ་བསྐྱབ་པའི་་་་་་་་
ཕྱིར། །བསྟན་པ་ཡུན་རིང་འབར་གྱུར་ཅིག། ཅེས་དང་། བརྩེ་བའི་
རྒྱུ་ཡི་ཤ་ཁྲག་དང༌། །འཚོ་བ་ཡོངས་སུ་བཏང་གྱུར་ཀྱང་། །ཡན་ལག་
ཉིང་ལག་བཏང་བ་ཡིས། །ཆོས་ཚུལ་རྣམ་པར་འཕེལ་གྱུར་ཅིག། ཅེས་
གསུངས་པ་ལྟར་ལ། སྙིང་རྗེ་ཆེན་པོ་པདྨ་དཀར་པོ་ལས། ཀུན་
དགའ་བོ། བྱང་ཆུབ་སེམས་དཔའི་སྤྱད་པ་སྤྱོད་པ་ན། ཅི་ཙམ་
དཀའ་བ་སྤྱད་པ་དེ་དག་ཐམས་ཅད་ཁྱོད་ཀྱི་དོན་དུ་སྤྱད་དོ། །
ངས་རྒྱལ་སྲིད་དང་། སྡུག་པ་དག་ཀྱང་ཡོངས་སུ་བཏང་ཞིང་། བུ་
ཕོ་དང་། བུ་མོ་དང་། ཆུང་མ་དང་། བདག་གི་སྲོག་དང་།
ཤ་དང་། ཁྲག་དང་། རུས་པ་དང་། རྐང་དང་། རྣ་བ་དང་།
སྣ་དང་། ལག་པ་དང་། རྐང་བ་དང་། མགོ་དག་ཀྱང་ཡོངས་
སུ་བཏང་བ་དང་། སྡུག་བསྔལ་དུ་མ་མྱོང་བ་དེ་དག་ཐམས་ཅེད་
ཀྱང་ཁྱོད་ཀྱི་ཕྱིར་རོ། ། ཀུན་དགའ་བོ། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་དོན་དུ་གཉེར་བ་ན། གང་བྱ་དཀའ་བ་
དག་ཡོངས་སུ་བཏང་བར་བྱས་པ་དང་། སེམས་ཅན་རྣམས་ཀྱི་དོན་
དུ་ངས་སྡུག་བསྔལ་གང་དག་མྱོང་བ་དེ་དག་ཐམས་ཅད། ཀུན་
དགའ་བོ། གལ་ཏེ་བརྗོད་ན་བདེན་པར་ཡིད་ཆེས་པར་མི་འགྱུར་ན་
ཚིག་ཏུ་སྨྲ་བ་ལྟ་ཅི་སྨོས། ཀུན་དགའ་བོ བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པ་དེས། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་
ན། ཁྱོད་ཀྱི་དོན་དུ་སྡུག་བསྔལ་མི་བཟད་པ་རྩུབ་ཅིང་དྲག་པའི་
16

སངས་རྒྱུས་ཤྰཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཚོར་བ་འདི་ལྟ་བུ་དག་མྱོང་ངོ་ཞེས་དེ་སྐད་བཤད་ན། དེ་བཞིན་
གཤེགས་པ་དེས་བདག་ཅག་གི་དོན་དུ་དཀའ་བ་སྤྱད་དོ། ། ཞེས་
གལ་ཏེ་བྱིས་པ་སོ་སོའི་སྐྱེ་བོ་དག་ཚིག་བཞི་བ་གཅིག་གིས་སྙིང་རྗེ་
བསྐྱེད་ན། ཀུན་དགའ་བོ། སེམས་བསྐྱེད་པ་དེའི་འབྲས་བུ་ཡང་
མྱ་ངན་ལས་འདས་པ་ཡིན་ཏེ། ཐ་མ་མྱ་ངན་ལས་འདས་པའི་བར་
དུ་འགྱུར་བར་ང་སྨྲ་ན། ཀུན་དགའ་བོ། ང་ལ་དགེ་བའི་རྩ་བ་
བསྐྱེད་པ་ལྟ་ཅི་སྨོས། ཞེས་གསུངས་སོ། ། དེ་ཡང་སྔོན་སྟོན་པ་
ཐུགས་རྗེ་ཆེན་པོ་དང་ལྡན་པ་འདི་ཉིད་རྒྱལ་པའི་སྲས་གཞོན་ནུ་་་་
བརྩོན་འགྲུས་སྤྱོད་ཅེས་བྱ་བར་གྱུར་པའི་ཚེ། དེ་བཞིན་གཤེགས་པ་
ཕུང་བོ་ཆེན་པོ་འཇིག་རྟེན་དུ་རྫུན་པ་ལ་བསྙེན་བཀུར་ཞིང་དགེ་བའི་
རྩ་བ་བསྐྲུན་པ་ནས་བརྩམས་ཏེ། བསྐལ་བ་གྲངས་མེད་པ་གཅིག་ཏུ་
ཚོགས་བསགས་པས་ས་དང་བོ་ཐོབ་པར་གྱུར་ཏོ། ། དེ་ནས་གྲོང་
ཁྱེར་འཛམ་བུ་ཆུ་བོའི་གསེར་དུ་རྒྱལ་བོ་མཛེས་པར་སྣང་བའི་སྣ་ཆེན་
པོ། ཚོང་དཔོན་ཤེས་རབ་བཟང་དུ་གྱུར་པའི་ཚེ། དེ་བཞིན་་་
གཤེགས་པ་དཀོན་མཆོག་ཡན་ལག་འཇིག་རྟེན་དུ་བྱོན་པ་ལ་བསྙེན་
བཀུར་རྗེས་སུ་བསྟན་པ་མནོས་པ་ནས་བཟུང་སྟེ། གྲངས་མེད་པ་
གཅིག་ཏུ་ཚོགས་བསགས་པས་ས་བདུན་པ་ནོན་པར་གྱུར་ཏོ།།
དེ་ནས་བྲམ་ཟེ་ཁྱེའུ་སྤྲིན་ཞེས་བྱ་བར་གྱུར་པ་ན། དེ་བཞིན་་་
གཤེགས་པ་མར་མེ་མཛད་འཇིག་རྟེན་དུ་བྱོན་པ་ལ། མེ་ཏོག་ཨུཏྤལ་
ལྔས་མཆོད་ཅིང་ཀྲིཥྞ་ས་རའི་པགས་པ་དང་། རལ་བ་གསེཪ་གྱི་
མདོག་ཅན་གདན་དུ་བཏང་ནས་བསྙེན་བཀུར་བ་ནས་བཟུང་སྟེ།
གྲངས་མེད་གཅིག་ཏུ་ཚོགས་བསགས་པས། ས་བརྒྱད་པ་ནས་་
བཅུའི་བར་ཐོབ་པས་ས་བཅུ་རྫོགས་སོ་ཞེས་བྱང་ཆུབ་སེམས་དཔའི་སྡེ་
17

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྣོད་ལས་གསུངས་ཤིང་། ཇི་སྐད་དུ། སངས་རྒྱས་མར་མེ་མཛད་
ལ་ཨུཏྤལ་ལྔས། །གཏོར་ཏེ་རལ་བ་གདན་དུ་བཏིང་བྱས་པས། །མི་
སྐྱེའི་ཆོས་ལ་བཟོད་པ་ཐོབ་གྱུར་ནས། །ཤཱཀྱའི་རྒྱལ་བོར་འགྱུར་ཞེས་
ང་ལུང་བསྟན། །ཞེས་དང༌། ལུང་ལས། གང་ཚེ་མར་མེ་མཛད་
ཀྱིས་ང་། །ལུང་བསྟན་གྱུར་པ་དེ་ཡི་ཚེ། །ས་བརྒྱད་པ་ནི་ཐོབ་གྱུར་
ཏེ། །དབང་བཅུ་དག་ཀྱང་ཐོབ་པར་གྱུར། །ཞེས་གསུངས་སོ། །
དེ་ལྟར་ན་མོས་སྤྱོད་ཀྱི་ས་ནས་ས་དང་པོའི་བར་དུ་གྲངས་མེད་པ་དང་
བོའི་ཚོགས་དང་། ས་དང་བོ་ནས་ས་བདུན་པའི་བར་དུ་གྲངས་
མེད་པ་གཉིས་པའི་ཚོགས་དང་། ས་བརྒྱད་པ་ནས་ས་བཅུ་བའི་
བར་དུ་བསྐལ་ཆེན་གྲངས་མེད་གསུམ་པའི་ཚོགས་རྫོགས་སོ། །
གཞན་ཡང་། ཚོགས་ལམ་ལ་གྲངས་མེད་པ་གཅིག་གི་ཚོགས་དང་།
སྦྱོར་བའི་ལམ་ལ་གྲངས་མེད་པ་གཉིས་ཀྱི་ཚོགས་དང་། ས་བཅུ་བོ་
རེ་རེ་ལ་གྲངས་མེད་པ་གསུམ་གསུམ་སྟེ། གྲངས་མེད་སུམ་ཅུ་རྩ་
གསུམ་གསུངས་པའང་ཡོད་དེ། བརྒྱད་སྟོང་འགྲེལ་ཆེན་ལས།
འདི་ལྟར་བསྐལ་བ་གྲངས་མེད་པ་དང་པོས་ནི། ཚོགས་ཀྱི་ས་ནས་
བརྩམས་ཏེ་ས་དང་པོའི་བར་དུ་རྫོགས་པར་འགྱུར་རོ། ། གཉིས་
པས་ནི། དྲི་མ་མེད་པའི་ས་ནས་བཟུང་སྟེ་ས་བདུན་པའི་བར་་་་
དུའོ། ། ཡང་བསྐལ་བ་གྲངས་མེད་པ་གསུམ་པས་ནི། ས་མི་གཡོ་
བ་ནས་བཟུང་སྟེ་སངས་རྒྱས་ཀྱི་སའི་བར་དུའོ། ། ཞེས་པ་ནས་
འདི་ལྟར་སློབ་དཔོན་དབྱིག་གཉེན་གྱི་ཞལ་སྔ་ནས་ཀྱང་ཚོགས་ཀྱིས་
ཀུན་ཏུ་རྫོགས་པར་བྱེད་པ་ན་བསྐལ་བ་གྲངས་མེད་པ་གཅིག་འདའ་
བར་བྱེད་དོ། ། དེའི་འོག་ཏུ་མོས་པ་སྤྱོད་པའི་སངས་རྒྱས་པའི་ས་
རྫོགས་པར་བྱེད་པ་ན་བསྐལ་བ་གྲངས་མེད་པ་གཉིས་འདའ་བར་བྱེད་
18

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དོ། ། དེའི་འོག་ཏུ་རབ་ཏུ་དགའ་བ་ནས་བརྩམས་ཏེ་བྱང་ཆུབ་
སེམས་དཔའི་ས་ཆོས་ཀྱི་སྤྲིན་གྱི་བར་ལ་སོ་སོ་སོ་སོར་བསྐལ་བ་གྲངས་
མེད་པ་གསུམ་གསུམ་གྱིས་བྱང་ཆུབ་སེམས་དཔའི་ས་རྫོགས་པར་བྱས་
ནས་སངས་རྒྱས་ཀྱི་ས་ཀུན་ཏུ་འོད་སྒྲུབ་པར་བྱེད་པ་ཡིན་ཏེ། དེ་
ལྟར་ན་བསྐལ་བ་གྲངས་མེད་པ་སུམ་ཅུ་རྩ་གསུམ་གྱི་སངས་རྒྱས་ཉིད་
འཐོབ་པ་ཡིན་ནོ་ཞེས་བཤད་དོ། ། ཞེས་གསུངས་པའི་ཕྱིར།
འདུལ་བ་ལུང་སྨན་གྱི་གཞི་ལས། ཀུན་དགའ་བོས། འཇིག་རྟེན་
གཙོ་བོ་རྣམ་འདྲེན་པ། །ཁྱོད་སྔོན་བྱང་ཆུབ་སྤྱོད་པ་ན། །སངས་རྒྱས་
ཇི་སྙེད་དུས་གང་དུ། །ཇི་ལྟ་བུར་ནི་བསྙེན་བཀུར་མཛད། །ཅེས་ཞུས་
པ་ན། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་
གི་བར། །བདུན་ཁྲི་དང་ནི་ལྔ་སྟོང་གི ། སངས་རྒྱས་རྣམས་ནི་ངས་
མཆོད་དོ། །སངས་རྒྱས་མར་མེ་མཛད་ནས་ནི། །ཐུབ་པ་དབང་བོའི་
རྒྱལ་མཚན་བར། །བདུན་ཁྲི་དང་ནི་དྲུག་སྟོང་གི ། སངས་རྒྱས་
རྣམས་ནི་ང་ཡིས་མཆོད། །སངས་རྒྱས་ལེགས་མཛད་ནས་བཟུང་་
སྟེ། །སངས་རྒྱས་འོད་སྲུངས་བར་དག་ཏུ། །བདུན་ཁྲི་བདུན་སྟོང་ང་
ཡིས་མཆོད། །གྲངས་མེད་གསུམ་པོ་དེ་ལ་ནི། །རྒྱལ་བ་ངས་ནི་མཆོད་
བྱས་ཏེ། །བྱང་ཆུབ་ཕྱིར་ནི་སྤྱོད་པ་ན། །དེ་ཚེ་ང་ལ་སྐྱོ་སེམས་མེད། །
ཅེས་དང་། མཛོད་ལས། རྣམ་གཟིགས་མར་མེ་རིན་ཆེན་གཙུག །
གྲངས་མེད་གསུམ་གྱི་ཐ་མར་བྱུང་། །དང་བོ་ཤཱཀྱ་ཐུབ་པ་ཡིན། །
ཞེས་གསུངས་ལ། སངས་རྒྱས་ཤཱཀྱ་ཐུབ་པ་ལ་བསྙེན་བཀུར་མཛད་
ཅིང་སྨོན་ལམ་བཏབ་པའི་ཚུལ་ནི། ལུང་སྨན་གྱི་གཞི་ལས། སྔོན་
གྲོང་ཁྱེར་ཡངས་པའི་རྫ་མཁན་ཡངས་པའི་འོད་ཅེས་བྱ་བར་གྱུར་པས།
དེ་བཞིན་གཤེགས་པ་ཤཱཀྱ་ཐུབ་པ་བསེར་མའི་སྙུན་གྱིས་ཟིན་པ་ལ་ཆུ་
19

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཇམ་པོས་སྐུ་ཁྲུས་གསོལ་ཏེ། མར་དང་ཏིལ་མར་གྱིས་བྱུགས་ནས།
བུ་རམ་ཆུའི་བཏུང་བ་དྲངས་པས་སྙུན་ལས་གྲོལ་ལོ། ། དེ་ནི་དེ་
དད་ནས། བདག་ཀྱང་རབ་ཏུ་སྦྱིན་པ་འདི་ཡིས་ཤཱཀྱའི་རིགས་སྐྱེས་
ལ། ཡོན་ཏན་རིགས་དང་རུས་དག་མཉམ་པའི་སངས་རྒྱས་ཉིད་
གྱུར་ཅིང་། །བདག་གིས་ཚངས་པའི་འཇིག་རྟེན་བར་གྱི་ཉམ་ཐག་
འཆི་བ་ཡི། །ཕ་རོལ་ཞི་བ་རྒྱ་ཆེན་འཇིགས་པ་མེད་པས་སྒྲོལ་བར་ཤོག།
ཅེས་སྨོན་ལམ་བཏབ་པོ། ། ཞེས་དང་། ང་ནི་རྫ་མཁན་གྱུར་པ་
ན། །སངས་རྒྱས་ཤཱཀྱ་ཐུབ་མཐོང་ནས། །བྱང་ཆུབ་ཕྱིར་ནི་ཐོག་མར་
ངས། །མར་དང་ཏིལ་མར་གྱིས་མཆོད་དོ། ། ཞེས་འབྱུང་ངོ་། །
དེ་ཡང་སེམས་བསྐྱེད་པ་དང་མཉམ་དུ་བསྐལ་བ་གྲངས་མེད་པའི་
ཚོགས་ཀྱི་འགོ་བརྩམས་པ་མིན་ཏེ། དཀོན་མཆོག་སྤྲིན་ལས།
རིགས་ཀྱི་བུ། དེ་བཞིན་གཤེགས་པ་ནི་བསྐལ་བ་གྲངས་མེད་པ་དུ་
མས་ཡང་དག་པར་འགྲུབ་པ་མ་ཡིན་ཏེ། རིགས་ཀྱི་བུ། དེ་བཞིན་
གཤེགས་པ་ནི་དཔག་པ་དང་། བསམ་པ་དང་། བརྟགས་པར་མི་
ནུས་སོ། ། བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་
སེལ་བས་གསོལ་བ། བཅོམ་ལྡན་འདས། བསྐལ་བ་གྲངས་མ་
མཆིས་པ་གསུམ་གྱིས་དེ་བཞིན་གཤེགས་པ་རྣམས་ཡང་དག་པར་་་
འགྲུབ་པ་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་བ།
རིགས་ཀྱི་བུ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་དེ་
བཞིན་གཤེགས་པའི་ཡུལ་བསྒྲུབ་པར་བྱ་བ་ནི་བསམ་གྱིས་མི་ཁྱབ་སྟེ།
དེ་ནི་བསྐལ་བ་གྲངས་མེད་པ་གསུམ་གྱིས་ཡང་དག་པར་བསྒྲུབ་པར་
མི་ནུས་ཀྱི། ནམ་བྱང་ཆུབ་སེམས་དཔའ་ཆོས་མཉམ་པ་ཉིད་དུ་
ཞུགས་པར་གྱུར་པ་དེའི་ཚེ་ནས་བརྩམས་ཏེ། བསྐལ་བ་བགྲང་བར་
20

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བྱ་ཡིས། ཐོག་མའི་སེམས་ནས་བརྩམས་ཏེ་མ་ཡིན་ནོ། ། ཞེས་
གསུངས་ལ། དེས་ན་ཐེག་བསྡུས་ལས། བཟང་དང་སྨོན་པའི་
སྟོབས་ཅན་དང་། །སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་
སེམས་དཔའ་གྲངས་མེད་གསུམ།།ཀུན་ཏུ་རྩོམ་པར་མཛད་པ་་་་་་་་
ཡིན། །ཞེས་དང་། དེའི་འགྲེལ་བར། བཟང་བོ་ནི་དགེ་བ་སྟེ
དེ་སྟོབས་དང་ལྡན་པར་གྱུར་པ་ནི་བཟང་བོའི་སྟོབས་ཅན་ཏེ། དེ་
དེ་ལ་ཡོད་པའི་ཕྱིར་རོ། ། སྨོན་པ་ནི་འདིར་སྨོན་ལམ་དུ་འདོད་དེ།
དེ་ལ་ཡོད་པས་སྨོན་ལམ་གྱི་སྟོབས་ཅན་ནོ། ། དེ་ལ་དགེ་བའི་རྩ་
བའི་སྟོབས་ཅན་ནི། མི་མཐུན་པའི་ཕྱོགས་ཀྱིས་ཟིལ་གྱིས་མི་ནོན་
པའི་ཕྱིར་རོ། ། སྨོན་ལམ་གྱི་སྟོབས་ཅན་ནི། རྟག་ཏུ་དགེ་བའི་
བཤེས་གཉེན་དང་ཕྲད་པའི་ཕྱིར་རོ། ། སེམས་བརྟན་པ་ཉིད་ནི།
མི་དགེ་བའི་གྲོགས་པོས་བཟློག་ཀྱང་བྱང་ཆུབ་ཀྱི་སེམས་ཡོངས་སུ་མི་
གཏོང་བའི་ཕྱིར་རོ། ། ཁྱད་པར་དུ་འགྲོ་བ་ནི། མཐོང་བའི་ཆོས་
དང་ཚེ་རབས་ཕྱི་མ་ལ་དགེ་བའི་ཆོས་འཕེལ་བ་དང་ཡོངས་སུ་མི་
ཉམས་པའི་ཕྱིར་རོ། ། དེ་ལྟར་གང་གི་ཚེ་དགེ་བའི་རྩ་བ་དང་སྨོན་
ལམ་གྱི་སྟོབས་ཅན་དང་། སེམས་བརྟན་ཏེ་བར་མ་དོར་མི་ལྡོག་པ་
དང་། ཁྱད་པར་དུ་འགྲོ་བ་སྟེ། ཡོན་ཏན་ཅུང་ཟད་ཀྱི་ཆོག་པར་
མི་འཛིན་པ་དེ་ནས་བརྩམས་ཏེ་གྲངས་མེད་པ་གསུམ་བརྩམས་སོ། །
ཞེས་དགེ་བ་དང་སྨོན་ལམ་གྱི་སྟོབས་དང་བྱང་ཆུབ་ཀྱི་སེམས་ཤིན་ཏུ་
བརྟན་པ་དང་། རྒྱལ་སྲས་ཀྱི་སྤྱོད་པ་མཐའ་དག་གོང་ནས་གོང་དུ་
འཕེལ་བའི་སྐབས་ཤིག་ནས་བསྐལ་བ་གྲངས་མེད་པའི་ཚོགས་ཀྱི་འགོ་
བརྩམས་པར་གསུངས་སོ། ། ཚོགས་ཀྱི་སྐད་དོད་ནི། སམྦྷར་
ཞེས་པ་ཡིན་ལ། སམ་ནི་ཡང་དག་པར་འགྲུབ་པ་དང་། བྷ་ནི་ངོ་
21

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བོ་དང་། ར་ནི་འཛིན་པ་སྟེ། དེས་ན་བསོད་ནམས་དང་ཡེ་ཤེས་
ཀྱི་ཚོགས་ནི། བྱང་ཆུབ་ཆེན་པོ་ཡང་དག་པར་འགྲུབ་པའི་ངོ་བོའམ།
བྱང་ཆུབ་ཆེན་པོ་ནི་ཚོགས་གཉིས་ཀྱི་འབྲས་བུར་འཛིན་པའི་དོན་གྱིས་
ན་ཚོགས་སོ། བསོད་ནམས་ཞེས་པ་ནི། གཞན་ལ་ཕན་ཞིང་་་
བསོད་པས་གསོས་ཤིང་གནས་པའི་མིང་དུ་བམ་གཉིས་ལས་གསུངས་
ལ། སྤྱིར་བསོད་ནམས་ཞེས་པ་སྐབས་འགར་དགེ་བ་སྤྱི་དང་།
སྐབས་འགར་འདོད་པའི་དགེ་བའི་ལས་ལ་འཇུག་པའི་སྐབས་ཀྱང་
ཡོད་དོ། ། འགྲེལ་བ་དོན་གསལ་ལས་སྙིང་རྗེ་ལ་སོགས་འདི་དག་
ས་ཡང་དག་པར་འགྲུབ་པའི་ངོ་བོ་བྱང་ཆུབ་ཆེན་པོ་འཛིན་པར་
བྱེད་པའི་ཕྱིར་ན། སྙིང་རྗེ་ལ་སོགས་པ་ཚོགས་ཡིན་པས་ཚོགས་ཀྱི་
སྒྲུབ་པ་རྣམ་པ་བཅུ་བདུན་ནོ། ། དེ་ལ་ཡེ་ཤེས་ཀྱི་ཚོགས་ནི།
ནང་དང་། ཕྱི་དང་། དེ་གཉིས་ཀ་དང་། སྟོང་བ་དང་།
ཆེན་པོ་དང་། དོན་དམ་པ་དང༌། འདུས་བྱས་དང་། འདུས་མ་
བྱས་དང་། མཐའ་ལས་འདས་པ་དང་། ཐོག་མ་དང་ཐ་མ་མེད་
པ་དང་། དོར་བ་མེད་པ་དང་། རང་བཞིན་དང་། ཆོས་ཐམས་
ཅད་དང༌། མཚན་ཉིད་དང་། མི་དམིགས་པ་དང་། དངོས་པོ་
མེད་པའི་ངོ་བོ་ཉིད་དང་། དངོས་པོ་དང་། དངོས་པོ་མེད་པ་
དང་། རང་གི་ངོ་བོ་དང་། གཞན་གྱི་ངོ་བོ་སྟོང་བ་ཉིད་ཀྱི་བྱེ་བྲག་
གིས་རྣམ་པ་ཉི་ཤུའོ། ། ཞེས་སྟོང་ཉིད་ཉི་ཤུ་རྟོགས་པའི་ཡེ་ཤེས་ཀྱི་
ཚོགས་གསུངས་སོ། ། མདོ་སྡེ་རྒྱན་ལས། སྦྱིན་དང་ཚུལ་ཁྲིམས་
བསོད་ནམས་ཀྱི།།ཚོགས་ཡིན་ཤེས་རབ་ཡེ་ཤེས་ཀྱི། །གསུམ་པོ་་
གཞན་ནི་གཉིས་ཀ་སྟེ། །ལྔ་ཆར་ཡང་ནི་ཡེ་ཤེས་ཚོགས། །ཞེས་ཕར་
ཕྱིན་དྲུག་གི་དང་བོ་གཉིས་བསོད་ནམས་ཀྱི་ཚོགས་དང་། ཐ་མ་ནི་
22

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡེ་ཤེས་ཀྱི་ཚོགས་ཡིན་ལ། བཟོད་པ་བརྩོན་འགྲུས་བསམ་གཏན་
གསུམ་ནི་ཚོགས་གཉིས་ཀ་དང་། འཁོར་གསུམ་རྣམ་པར་མི་རྟོག་
པའི་ཤེས་རབ་ཀྱིས་ཟིན་པའི་ཚེ་ཕར་ཕྱིན་དང་བོ་ལྔ་ཆར་ཡང་ཡེ་ཤེས་
ཀྱི་ཚོགས་ཡིན་པར་གསུངས་ཤིང་། འཇུག་པ་ལས། སྦྱིན་སོགས་
ཆོས་གསུམ་དེ་དག་ཕལ་མོ་ཆེར། །བདེ་བར་གཤེགས་པས་ཁྱིམ་པ་
རྣམས་ལ་བསྔགས། །བསོད་ནམས་ཞེས་བྱའི་ཚོགས་ཀྱང་དེ་དག་་་
ཉིད། །སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ། །ཞེས་ཕར་ཕྱིན་
དང་བོ་གསུམ་ནི་བསོད་ནམས་ཀྱི་ཚོགས་དང༌། གཟུགས་སྐུའི་རྒྱུའི་
གཙོ་བོ་དང་། ཐ་མ་གཉིས་ནི་ཡེ་ཤེས་ཀྱི་ཚོགས་དང་། ཆོས་སྐུའི་
རྒྱུ་གཙོ་བོ་དང་། བརྩོན་འགྲུས་ཀྱི་ཕར་ཕྱིན་ཚོགས་གཉིས་ཀའི་རྒྱུར་
གསུངས་ཤིང་། རྒྱུད་བླ་མ་ལས། བསོད་ནམས་ཕ་རོལ་ཕྱིན་པ་
ལྔ། །དེ་ལ་རྣམ་གསུམ་རྟོག་མེད་པས། །དེ་རྫོགས་ཡོངས་སུ་དག་པ་
ནི། །དེ་ཡི་མི་མཐུན་ཕྱོགས་སྤངས་ཕྱིར། །ཞེས་ཕར་ཕྱིན་དང་བོ་ལྔ་
བསོད་ནམས་ཀྱི་ཚོགས་དང༌། དེ་ལྔ་ལ་འཁོར་གསུམ་དུ་རྣམ་པར་
མི་རྟོག་པའི་ཤེས་རབ་ཀྱི་ཕར་ཕྱིན་ནི། ཡེ་ཤེས་ཀྱི་ཚོགས་དང་།
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ལྔའི་མི་མཐུན་པའི་ཕྱོགས་
སྤོང་བྱེད་དུ་གསུངས་སོ།། དེ་ལྟར་ན་གཞུང་འདི་དག་གི་དོན་ནི།
ཆོས་དབྱིངས་བསྟོད་འགྲེལ་ལས། དེ་ལ་རྒྱུད་བླ་མས་ནི། སྟོང་
ཉིད་རྟོགས་པའི་ལྟ་བས་མ་ཟིན་པའི་ཕར་ཕྱིན་ལྔའི་དབང་དུ་བྱས་ལ།
འཇུག་པས་ནི། དང་བོ་གསུམ་གཙོ་ཆེ་བ་དང་། མདོ་སྡེ་རྒྱན་གྱིས་
ནི། དང་བོ་གཉིས་དང་ཕྱི་མ་གཉིས་ཚོགས་ཀྱི་ངོ་བོའི་དབང་དུ་
བྱས་ཤིང་བར་བ་གསུམ་ལ་ཚོགས་གཉིས་ཀ་ཡོད་པའི་དབང་དུ་བྱས་
། ཞེས་བཤད་དོ། ། དེ་ཡང་བསྐལ་བ་གྲངས་མེད་པ་་་་་
23

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུམ་ཞེས་པའི་གྲངས་མེད་ཀྱི་དོན་ནི། གལ་ཏེ་བསྐལ་བ་གྲངས་
མེད་པར་ལམ་སྒོམ་དགོས་ན་གསུམ་གྱི་རྣམ་བཞག་མི་འཐད་ལ།
གསུམ་ཡིན་ན་གྲངས་མེད་པར་མི་འཐད་དོ་ཞེ་ན། ཡེ་གྲངས་མེད་
པ་ནི་མ་ཡིན་ཏེ། འདི་ནི། གཅིག་བཅུ་བརྒྱ་སྟོང་ཁྲི་འབུམ་་་་་
དང་། །ས་ཡ་བྱེ་བ་དུང་ཕྱུར་རྣམས། །རྐྱང་བ་ཡིན་པར་ཤེས་པར་
བྱ། །ཐེར་འབུམ་ཁྲག་ཁྲིག་རབ་བཀྲམ་དང༌། །གཏམས་དཀྲིགས་མི་
འཁྲུགས་ཁྱད་བྱིན་དང་། །ཞེས་པ་ནས། གྲངས་མེད་པ་ནི་ཐ་མ་
ཡིན། །ཞེས་གསུངས་པ་ལྟར་གྱི་གྲངས་ཀྱི་གནས་དྲུག་བཅུ་བ་ལ་་
གྲངས་མེད་ཅེས་མིང་གིས་བཏགས་པ་དེའི་དབང་དུ་བྱས་པར་གཞུང་
འགའ་ཞིག་ལས་གསུངས་ལ། བཤད་པའི་རྣམ་གྲངས་གཞན་ནི།
བྱང་ས་ལས། བསྐལ་བ་ཆེན་པོ་གྲངས་མེད་པ་དང་པོས་ནི་མོས་
པས་སྤྱོད་པ་ལ་གནས་པ་ལས་ཡང་དག་པར་འདས་ནས་རབ་ཏུ་་་་
དགའ་བ་ལ་གནས་པ་འཐོབ་སྟེ། དེ་ཡང་རྟག་ཏུ་འབད་པས་འཐོབ་
ཀྱི་མི་འབད་པས་ནི་མ་ཡིན་ནོ། ། བསྐལ་བ་ཆེན་པོ་གྲངས་མེད་པ་
གཉིས་པས་ནི་རབ་ཏུ་དགའ་བ་ལ་གནས་པ་ནས། མཚན་མ་མེད་
པ་ལ་གནས་པ་ལ་རྩོལ་བ་དང་བཅས་པའི་བར་ལས་འདས་ཏེ།
མཚན་མ་མེད་པ་ལ་གནས་པ་ལྷུན་གྱིས་གྲུབ་པ་འཐོབ་པར་འགྱུར་
རོ། ། དེ་ནི་ངེས་པ་ཁོ་ན་སྟེ། འདི་ལྟར་བསམ་པ་དག་པའི་བྱང་
ཆུབ་སེམས་དེ་ནི་ངེས་པར་འབད་པའི་ཕྱིར་རོ། ། བསྐལ་བ་ཆེན་
པོ་གྲངས་མེད་པ་གསུམ་པས་ནི། མཚན་མ་མེད་པ་ལྷུན་གྱིས་གྲུབ་
པ་དང་སོ་སོ་ཡང་དག་པར་རིག་པ་ལ་གནས་པ་ལས་ཡང་དག་པར་
འདས་ནས་བྱང་ཆུབ་སེམས་དཔའི་གནས་པ་མཆོག་ཐོབ་པར་འགྱུར་
རོ། ། དེ་ལ་བསྐལ་བ་གྲངས་མེད་པ་གཉིས་སུ་རིག་པར་བྱ་སྟེ།
24

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྐལ་བ་ཆེན་པོ་གང་ཡིན་པ་དེ་ཡང་ཉིན་མཚན་དང་། ཟླ་བ་དང་
ཟླ་བ་ཕྱེད་དུ་བགྲང་བའི་ཚུལ་གྱིས་དུས་དཔག་ཏུ་མེད་པའི་ཕྱིར།
གྲངས་མེད་པ་ཞེས་བྱའོ། ། བསྐལ་བ་ཆེན་པོ་དེ་དག་བགྲང་བའི་
ཚུལ་གྱིས་བགྲང་བ་ཐམས་ཅད་ལས་འདས་པའི་གྲངས་གང་ཡིན་པ་དེ་
ཡང་གྲངས་མེད་པ་ཞེས་བྱ་སྟེ། བསྐལ་བ་གྲངས་མེད་པ་སྔ་མ་ཤོས་
ཀྱིས་ནི། བསྐལ་བ་གྲངས་མེད་པ་མི་ཉུང་བ་ཞིག་གིས་བྱང་ཆུབ་
ཐོབ་པར་འགྱུར་རོ། ། བསྐལ་བ་གྲངས་མེད་པ་ཕྱི་མ་ཤོས་ཀྱིས་ནི
གསུམ་ཁོ་ནས་འཐོབ་ཀྱི་ལྷག་པས་ནི་མ་ཡིན་ཏེ། སུ་བརྩོན་འགྲུས་
རྩོམ་པ་ཆེན་པོའི་ཡང་ཆེན་པོས་སྦྱོར་བ་དེའི་ནང་ན་ལ་ལ་ནི་བར་གྱི་
བསྐལ་བ་མང་བོ་ཞིག་འདུམས་པར་བྱེད་དོ། ། ལ་ལ་ནི་བསྐལ་བ་
ཆེན་པོ་དག་གི་བར་ཏུ་འདུམས་པར་བྱེད་ཀྱི། གྲངས་མེད་པ་་་་་
འདུམས་པར་བྱེད་པ་ནི་འགའ་ཡང་མེད་པར་རིག་པར་བྱའོ། །
ཞེས་གསུངས་ལ། དེ་ཡང་སྟོན་པ་ཐུགས་རྗེ་ཅན་འདི་ཉིད་སྔོན་བྱང་
ཆུབ་སེམས་དཔའ་བྲམ་ཟེ་ཁྱེའུ་ཞིག་ཏུ་གྱུར་པའི་ཚེ། སངས་རྒྱས་
སྐར་རྒྱལ་རིའི་ཕུག་ཞིག་ན་མེ་ཁམས་ལ་སྙོམས་པར་ཞུགས་པ་མཐོང་
ནས་རྐང་བ་ཡ་གཅིག་གིས་འགྲེང་སྟེ་ཞག་བདུན་གྱི་བར་དུ། སྐྱེས་
བུ་ཁྱུ་མཆོག་ཁྱོད་འདྲའི་དགེ་སྦྱོང་ཆེན་པོ་གཞན་དག་ལྷ་ཡུལ་ས་ལ་
མེད། །འཇིག་རྟེན་འདི་ནའང་ཡོད་པ་མ་ཡིན་རྣམ་ཐོས་བུ་ཡི་གནས་
ནའང་ཡོད་མ་ཡིན། །ལྷ་ཡི་ཕོ་བྲང་གནས་མཆོག་དག་ནའང་ཡོད་
མིན་ཕྱོགས་དང་ཕྱོགས་མཚམས་དག་ནའང་མེད། །རི་དང་ནགས་སུ་
བཅས་པའི་ས་སྟེང་རྒྱས་པ་ཀུན་ཏུ་ཡུལ་ཞིག་ག་ལ་ཡོད། །ཅེས་དེ་ལྟར་
བསྐོར་བ་བྱས་ཏེ་བསྟོད་པས་བསྐལ་བ་དགུའི་ཚོགས་འདུམས་པར་
ལུང་སྨན་གྱི་གཞི་ལས། རིན་ཆེན་བཀྲ་བའི་ཕུག་ན་ཡང་། །སངས་
25

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྒྱས་སྐར་རྒྱལ་ལ་ནི་ངས། །དེ་ཚེ་ཚིགས་བཅད་གཅིག་བསྟོད་པས། །
བསྐལ་བ་དགུ་ནི་ཕྱིར་བསྙིལ་ཏོ། ། ཞེས་དང་། མདོ་གཞན་ལས་
ཀྱང་། བྲམ་ཟེ་དམ་པ་དེ་རིང་དུ། །དེ་བཞིན་གཤེགས་པ་ལེགས་
བསྟོད་པའི། །སྟོབས་དང་བརྩོན་འགྲུས་འདི་ཡིས་ནི། །བསྐལ་བ་
དགུ་ཞིག་འདུམས་པར་འགྱུར། །ཞེས་འབྱུང་བ་ལྟར་རོ། །
འདིར་སྨྲས་པ། བྱམས་དང་སྙིང་རྗེ་ཚངས་པའི་ཆུ་གཏེར་
ལས། །བྱང་ཆུབ་སེམས་ཀྱི་ཟླ་བ་དཀར་བོའི་ཕྲེང་། །ས་ཆེན་བཅུ་
གཉིས་ཁྱིམ་དུ་ཤར་བའི་ཚེ། །གཞན་ཕན་ཀུན་ཏུ་བཟང་བོའི་འོད་
ཟེར་འཕྲོ། །དེ་ཡང་བྱང་ཆུབ་ཆེན་པོར་འདུན་པའི་སེམས། །དཀར་
ཆོས་ཀུན་གྱི་གཞི་རྟེན་ས་དང་མཚུངས། །ཕན་བདེའི་བསམ་པ་་་་་་
འགྱུར་བ་མེད་པའི་སེམས། །དྲི་མེད་འཛམ་བུ་ཆུ་ཡི་གསེར་དང་་
འདྲ། །ལྷག་བསམ་ཆེན་པོ་གོང་དུ་འཕེལ་བའི་སེམས། །རྒྱུ་སྐར་ལམ་
ནས་ཟླ་བ་ཚེས་པ་བཞིན། །མཁྱེན་པ་གསུམ་ལ་ཡང་དག་སྦྱོར་བའི་
སེམས། །སྒྲིབ་པའི་བུད་ཤིང་སྲེག་པའི་མེ་དང་མཚུངས །བདོག་པ་
ཐམས་ཅད་གཏོང་འདོད་སྦྱིན་པའི་སེམས། །ནམ་ཡང་ཟད་པ་མེད་
པའི་གཏེར་དང་འདྲ། །ཚུལ་ཁྲིམས་ཕུང་བོ་ཡོངས་སུ་རྫོགས་པའི་
སེམས། །རིན་ཆེན་འབྱུང་གནས་དག་པའི་རྗེས་སུ་འགྲོ །རྣམ་པར་
འཚེ་བས་གཡོ་མེད་བཟོད་པའི་སེམས། །ཤིན་ཏུ་ཟབ་པའི་རྒྱ་མཚོ་
ཆེན་པོ་འདྲ། །བརྩོན་འགྲུས་ཆེན་པོའི་འོད་སྣང་འཕྲོ་བའི་སེམས། །
རྡོ་རྗེ་རིན་པོ་ཆེ་དང་ཡང་དག་མཚུངས། །གཡོ་མེད་བསམ་གཏན་ཕ་
རོལ་ཕྱིན་པའི་སེམས། །ཤིན་ཏུ་བརྟན་པ་རི་ཡི་རྒྱལ་བོ་བཞིན། །ལྔ་
རིག་ཤེས་རབ་ཕ་རོལ་ཕྱིན་པའི་སེམས། །འགྲོ་བའི་ནད་བརྒྱ་སེལ་
བའི་སྨན་དང་མཚུངས། །ཐབས་ལ་མཁས་པ་རིང་དུ་སོང་བའི་་་་་
26

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སེམས། །འགྲོ་དོན་མཛད་པའི་བཤེས་གཉེན་དཔེ་རུ་བྱས། །དབང་
བཅུ་ཐོབ་པ་སྨོན་ལམ་ཆེན་པོའི་སེམས། །དགོས་འདོད་ཀུན་འབྱུང་
་་པའི་
ཡིད་བཞིན་ནོར་བུ་འདྲ། །ལེགས་པའི་བློ་གྲོས་སྟོབས་དང་ལྡན་
སེམས། །སྣ་ཚོགས་འབྲས་བུ་སྨིན་བྱེད་ཉི་མ་བཞིན། །ཡེ་ཤེས་སྣང་
བའི་གཏེར་དང་འགྲོགས་པའི་སེམས། །ཀུན་ཏུ་སྙན་པའི་དྲི་ཟའི་གླུ་
དབྱངས་འདྲ། ། མངོན་པཪ་ཤེས་པ་ལྔ་དང་ལྡན་པའི་སེམས། །
ཐོགས་མེད་མཐུ་ལྡན་རྒྱལ་བོ་ཆེན་པོ་བཞིན། །བསོད་ནམས་ཡེ་ཤེས་
ཚོགས་གཉིས་ལྡན་པའི་སེམས། །མི་ཟད་རིན་ཆེན་མང་བོའི་མཛོད་
དང་མཚུངས། །བྱང་ཆུབ་ཕྱོགས་ཀྱི་ཆོས་དང་མཐུན་པའི་སེམས། །
ཀུན་ཏུ་རྒྱུ་བའི་ལམ་པོ་ཆེ་ལྟ་བུ། །སྟོང་ཉིད་སྙིང་རྗེ་སྙིང་བོ་ཅན་གྱི་
སེམས། །ཕྱོགས་སུ་འགྲོ་བའི་བཞོན་པ་བཟང་བོ་བཞིན། །གསུངས་
དང་སྤོབས་པ་ཆེན་པོ་ལྡན་པའི་སེམས། །ལེགས་བཤད་མི་ཟད་་་་་
བཀོད་མའི་ཆུ་དང་མཚུངས། །ཆོས་ཀྱི་སྡོམ་བཞི་དག་དང་ལྡན་པའི་
སེམས། །ཡིད་དུ་འོང་བའི་སྒྲ་སྙན་སྒྲོགས་པ་བཞིན། །བགྲོད་པ་་་
གཅིག་པའི་ལམ་དང་ལྡན་པའི་སེམས། །རིས་སུ་མ་ཆད་ཆུ་བོ་ཆེན་པོ་
བཞིན། །ཆོས་ཀྱི་སྐུ་དང་ལྡན་པའི་བྱང་ཆུབ་སེམས། །ཕུན་ཚོགས་
ཆར་བ་འབེབས་པའི་སྤྲིན་དང་མཚུངས། །ཟླ་ཚེ་ལྟ་བུའི་ཐུགས་་་་་
མཆོག་བསྐྱེད་པ་ནས། །འོད་ཟེར་ཆེན་པོའི་དབང་བསྐུར་ཐོབ་པའི་
བར། །གྲངས་མེད་ཚོགས་རྫོགས་ས་ཡི་ཡོན་ཏན་ཆོས། །བརྒྱ་ཕྲག་
བཅུ་གཉིས་གོང་ནས་གོང་དུ་ཐོབ། །དེ་ལྟར་རྒྱལ་སྲས་ངང་བའི་རྒྱལ་
བོ་ནི། །ཟབ་དང་རྒྱ་ཆེའི་གཤོག་དཀར་རིང་དུ་གཡོ། །གྲངས་མེད་
ཚོགས་ཀྱི་ལུང་གི་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་
ཕ་རོལ་འགྲོ ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།
27

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུམ་པ་ནི། བསྟོད་པ་ལས། ཡེ་ཤེས་ཏིང་འཛིན་རྒྱ་མཚོ་
མ་གཡོས་པར། །ཆོས་སྐུ་ནམ་མཁའི་དབྱིངས་ལས་སྤྲུལ་བའི་གར། །
རྒྱལ་སྲས་དམ་པ་ཏོག་དཀར་སྨྲ་བའི་ཟླ། །དགའ་ལྡན་མགོན་དུ་ཤར་
ལ་ཕྱག་འཚལ་ལོ། ། ཞེས་སྨྲས་སོ། །དེ་ཡང་ཐེག་པ་ཆེན་པོ་རྒྱུད་
བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་
ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་བའི་
རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །དགའ་
ལྡན་ནས་ནི་འཕོ་བ་དང་། །ལྷུམས་སུ་འཇུག་དང་བལྟམས་པ་་་་་་་
དང་། །བཟོ་བའི་གནས་ལ་མཁས་པ་དང་། །བཙུན་མོའི་འཁོར་་
དགྱེས་རོལ་བ་དང་། །ངེས་འབྱུང་དཀའ་བ་སྤྱོད་པ་དང་། །བྱང་
ཆུབ་སྙིང་བོར་གཤེགས་པ་དང༌། །བདུད་སྡེ་འཇོམས་དང་རྫོགས་་
པར་ནི། །བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་
གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་
ཇི་སྲིད་གནས་པར་སྟོན། ། ཞེས་དང་། རིན་ཆེན་ཕྲེང་བ་ལས།
སྙིང་རྗེའི་དབང་དུ་གྱུར་པ་རྣམས། །གཤེགས་དང་བལྟམས་དང་རོལ་
བ་དང་། །ཁབ་ནས་འབྱུང་དང་དཀའ་སྤྱོད་དང་། །བྱང་ཆུབ་ཆེད་
དུ་བདུད་སྡེ་འཇོམས།།ཆོས་ཀྱི་འཁོར་ལོ་བསྐོར་བ་དང་།། ལྷ་་་་
རྣམས་ཀུན་ནས་བབས་པ་དང་། །དེ་བཞིན་དུ་ནི་མྱ་ངན་ལས། །
འདས་པ་སྟོན་པའི་མཛད་པ་ཡིན། །ཞེས་གསུངས་པ་ལྟར་ཐུགས་
རྣམ་པ་ཐམས་ཅད་མཁྱེན་པའི་ཡེ་ཤེས་ཆོས་ཀྱི་དབྱིངས་ལ་རྟག་ཏུ་
མཉམ་པར་བཞག་པ་ལས་གཡོ་བ་མེད་བཞིན་དུ་མཛད་ཆེན་བཅུ་
གཉིས་སོགས་སྐུའི་བཀོད་པ་དཔག་ཏུ་མེད་པས་འགྲོ་བའི་དོན་མཛད་
པའི་ཚུལ་ནི། དཔེར་ན། ལྷའི་དབང་བོ་བརྒྱ་བྱིན་རྣམ་པར་རྒྱལ་
28

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བའི་ཁང་བཟང་དུ་བཞུགས་བཞིན་དུ། དེའི་སྣང་བརྙན་རིན་པོ་ཆེ་
བཻཌཱུཪྻའི་ས་གཞི་ལ་ཤར་བ་དེས་ལྷའི་འགྲོ་བའི་དོན་བྱེད་པ་བཞིན་
ནོ། ། ཇི་སྐད་དུ། རྒྱུད་བླ་མ་ལས། ཇི་ལྟར་ས་ཀུན་ཉམ་ངའི་
གནས་གཞན་དང་བྲལ་དྲི་མེད་བཻཌཱུརྻ། །གསལ་མཛེས་ནོར་བུའི་ཡོན་
ཏན་དྲི་བྲལ་དཔལ་ལྡན་སྟེང་ནི་མཉམ་གྱུར་ཏེ། །དག་ཕྱིར་དེར་ནི་ལྷ་
གནས་སྣ་ཚོགས་ལྷ་དབང་ལྷ་ཡི་གཟུགས་ཤར་ཏེ། །རིམ་གྱིས་ས་ཡི་
ཡོན་ཏན་བྲལ་ཕྱིར་དེ་ནི་སླར་ཡང་མི་སྣང་འགྱུར། །དེ་དངོས་ཐོབ་
ཕྱིར་བསྙེན་གནས་བརྟུལ་ཞུགས་ངེས་པར་སྦྱིན་སོགས་ལ་ཕྱོགས་པ། །
བུད་མེད་སྐྱེས་ཚོགས་སྨོན་པའི་སེམས་ཀྱིས་མེ་ཏོག་ལ་སོགས་འཐོར་བ་
ལྟར། །དག་པ་བཻཌཱུརྻ་འདྲའི་སེམས་ལ་སྣང་བ་ཐུབ་དབང་ཐོབ་བྱའི་
ཕྱིར། །རབ་དགའ་སེམས་ལྡན་རྒྱལ་བོའི་སྲས་རྣམས་དེ་བཞིན་སེམས་
རབ་བསྐྱེད་པར་བྱེད། །ཅེས་གསུངས་པ་ལྟར་རོ། །ཆོས་ཀྱི་སྐུ་དེ་ནི།
ཤེར་ཕྱིན་སུམ་བརྒྱ་བ་ལས། གང་དག་ང་ལ་གཟུགས་སུ་མཐོང་། །
གང་དག་ང་ལ་སྒྲར་ཤེས་པ། །ལོག་པར་སྤོང་བར་ཞུགས་པ་སྟེ། །སྐྱེ་
བོ་དེ་དག་ང་མི་མཐོང་། །སངས་རྒྱས་རྣམས་ནི་ཆོས་ཉིད་བལྟ། །
འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་བྱ་མ་ཡིན་ཏེ། །དེ་ནི་
རྣམ་པར་ཤེས་མི་ནུས། །ཞེས་སེམས་ཅན་གང་དག་གིས་དེ་བཞིན་
གཤེགས་པ་ལ་མཚན་དཔེས་བརྒྱན་པའི་གཟུགས་ཀྱི་སྐུར་བདེན་གྲུབ་
དུ་མཐོང་ཞིང་འཛིན་པ་དང་། ཡང་ལ་ལས་དེ་བཞིན་གཤེགས་པ་
ལ་དེ་བཞིན་གཤེགས་པ་ཞེས་སྒྲར་བརྗོད་པའི་སྒོ་ནས་བདེན་གྲུབ་ཏུ་
འདུ་ཤེས་པ་སོགས་ནི། ་བཞིན་གཤེགས་པའི་ཆོས་ཀྱི་སྐུ་མཐོང་ལ་
ལོག་པར་ཞུགས་ཤིང་སྤོང་བ་སྟེ། སྐྱེ་བོ་དེ་དག་གིས་ནི་དེ་བཞིན་
གཤེགས་པའི་ཆོས་ཀྱི་སྐུ་མི་མཐོང་ངོ་། ། དེ་ཡང་སངས་རྒྱས་་་་་
ཡ་29

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྣམས་ཀྱི་དེ་ཁོ་ན་ཉིད་ནི་ཆོས་ཉིད་དུ་བལྟ་བར་བྱ་བ་དང༌། འདྲེན་
པ་སངས་རྒྱས་རྣམས་ཀྱི་ཆོས་ཀྱི་དབྱིངས་དེ་ཉིད་ནི་ཆོས་ཀྱི་སྐུའོ།
ཆོས་ཉིད་ཀྱི་སྐུ་དེ་ནི། བདེན་རྫུན་གྱིས་བཅིང་བའི་བློས་ཤེས་པར་
བྱ་བ་མ་ཡིན་ཏེ། དེ་ནི་བློ་དེས་རྣམ་པར་ཤེས་མི་ནུས་པར་གསུངས་
སོ། ། དེས་ན་ཆོས་ཀྱི་སྐུ་དེ་ལས་གཡོ་བ་མེད་བཞིན་དུ་སྐྱེ་བ་མངོན་
པར་སྐྱེ་བའི་ཚུལ་ནི། སྔོན་སྐྱེ་དགུ་རྣམས་ཀྱི་ཚེ་ལོ་ཉི་ཁྲི་ཐུབ་པའི་
དུས་ན། བཅོམ་ལྡན་འདས་འོད་སྲུངས་འཇིག་རྟེན་དུ་བྱོན་ནོ། །
དེའི་དུས་སུ་སྟོན་པ་ཐུགས་རྗེ་ཆེན་པོ་དང་ལྡན་པ་འདི་ཉིད་བྲམ་ཟེ་
ཁྱེའུ་བླ་མ་ཞེས་བྱ་བར་གྱུར། དེ་ནས་འཕོས་པའི་ཚུལ་བསྟན་ཏེ་
དགའ་ལྡན་གྱི་ལྷ་རྣམས་ཀྱི་སྟོན་པ་བྱང་ཆུབ་སེམས་དཔའ་དམ་པ་
ཏོག་དཀར་པོ་ཞེས་བྱ་བར་གྱུར་ཏོ། ། དེར་སྐྱེ་བ་གཅིག་གིས་་
ཐོགས་པའི་བྱང་ཆུབ་སེམས་དཔའི་ཚུལ་བཟུང་ནས། དགའ་ལྡན་
གྱི་ལྷ་རྣམས་གཙོ་བྱས་པའི་ལྷ་ལ་སོགསཔའི་འགྲོ་བ་རྣམས་སྨིན་པའི་
ཕྱིར་ཆོས་སྟོན་པར་མཛད་དོ། ། དུས་དེར་འཛམ་བུའི་གླིང་དུ།
ཆུ་ཀླུང་སྐལ་ལྡན་ཤིང་རྟ་ཞེས་བྱ་བ་ཆུ་བོ་གང་གའི་འགྲམ། གྲོང་
ཁྱེར་ཆེན་པོ་སེར་སྐྱ་གཞི་ཞེས་བྱ་བར་འཁོར་ལོས་བསྒྱུར་བའི་རྒྱལ་
བོའི་རྒྱུད་ལས་བྱུང་བ་ཤཱཀྱའི་རིགས་རྒྱལ་བོ་སེང་གེ་འགྲམ་ཞེས་བྱ་
བས་རྒྱལ་སྲིད་བྱེད་དོ། ། རྒྱལ་བོ་དེ་ལ་སྲས་བཞི་སྟེ། སྲས་་་
གཙང་དང་། སྲས་དཀར་དང༌། བྲེ་བོ་སྲས་དང་། བདུད་རྩི་
སྲས་སོ། ། སྲས་མོ་ཡང་བཞི་སྟེ། གཙང་མ་དང་། དཀར་མོ་
དང་། བྲེ་བོ་མོ་དང་། བདུད་རྩི་མོའོ། ། ཤཱཀྱའི་གྲོང་ཁྱེར་
ལྷས་བསྟན་ཞེས་པ་ན་ཤཱཀྱ་ལེགས་པར་རབ་སད་ཅེས་བྱ་བས་རྒྱལ་
སྲིད་སྐྱོང་བ་ལས། རྒྱལ་བོ་དེ་གཉིས་ཀར་ཡང་རྒྱལ་སྲིད་བདེ་ཞིང་
30

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སེང་
ཕུན་སུམ་ཚོགས་པ་ཆོས་དང་ལྡན་པས་རྒྱལ་སྲིད་སྐྱོང་ངོ་། །
གེ་འགྲམ་ནི་བདག་གི་རྒྱུད་ལ་འཁོར་ལོས་བསྒྱུར་བའི་རྒྱལ་བོ་བྱུང་
ཡང་ཅི་མ་རུང་ཞེས་སྨོན་པར་བྱེད་དོ། ། རྒྱལ་བོ་ལེགས་པར་རབ་
སད་ཀྱང་སེང་གེ་འགྲམ་དང་གཉེན་དུ་འགྱུར་བར་སྨོན་ནོ། །
ལེགས་པར་རབ་སད་ལ་བུ་མོ་མཆོག་ཏུ་གྱུར་པ་ཞིག་བཙས་པ་ན།
སྐྱེ་བོ་ཐམས་ཅད་ཀྱིས་འདི་ནི་མིའི་བུ་མོ་མ་ལགས་ཏེ། ལས་ཐམས་
ཅད་ཀྱིས་སྤྲུལ་བའི་སྒྱུ་འཕྲུལ་ལོ་ཞེས་ཟེར་བས། དེའི་མིང་སྒྱུ་འཕྲུལ་
མར་བཏགས་ཤིང་། དེ་ནས་ཡང་ཕྱིས་ཤིག་ན་ལེགས་པར་རབ་སད་
ཀྱི་བཙུན་མོ་ལ་བུ་མོ་སྔ་མ་ལས་ཀྱང་ཆེས་ལྷག་པའི་བུ་མོ་ཞིག་བཙས་
པར་གྱུར་ཏེ། དེའི་མིང་ལྷ་མོ་སྒྱུ་འཕྲུལ་ཆེན་མོ་ཞེས་བཏགས་ཤིང་།
མཚན་མཁན་རྣམས་ཀྱིས་ལུང་བསྟན་པ། འདི་ལས་ནི་སྲས་སྐྱེས་བུ་
ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་འཁྲུངས་པར་འགྱུར་
ཞིང་། དེ་ནི་འཁོར་ལོས་བསྒྱུར་བའི་རྒྱལ་བོར་འགྱུར་རོ་ཞེས་ཟེར་
རོ། ། དེ་ནས་ཕྱི་ཞིག་ན་ལེགས་པར་རབ་སད་ཀྱིས། རྒྱལ་བོ་
སེང་གེ་འགྲམ་ལ་འཕྲིན་དུ་སྤྲིངས་ཏེ། བདག་ལ་མཆོག་ཏུ་གྱུར་པའི་
བུ་མོ་གཉིས་ཤིག་མཆིས་པ་ལས། གང་བཞེད་པ་ཞིག་གཞོན་ནུ་ཟས་
གཙང་གི་བཙུན་མོར་བཞེས་ཤིག སེང་གེ་འགྲམ་གྱིས་སླར་སྤྲིངས་
པ། བུ་མོ་གཉིས་ཀ་ཡང་གཞོན་ནུ་ཟས་གཙང་ལ་དགོས་པ་ཞིག་
ཡོད་མོད་ཀྱི། རེ་ཞིག་ཆུང་བ་བླངས་སྟེ་ཅིག་ཤོས་ཀྱང་བརྟག་པར་
བྱའོ་ཞེས་སྤྲིང་ནས་ལྷ་མོ་སྒྱུ་འཕྲུལ་ཆེན་མོ་གཞོན་ནུ་ཟས་གཙང་མའི་
བཙུན་མོར་བླངས་སོ།། དེ་ནས་དུས་གཞན་ཞིག་ན། ཤཱཀྱ་བ་
རྣམས་ཀྱི་དགྲ་སྐྱ་སེང་ཞེས་བྱ་བའི་རྒྱལ་རིགས་རི་ཁྲོད་པ་དག་ཡོད་དེ།
དེ་རྣམས་འདུལ་བར་གཞོན་ནུ་སྲས་གཙང་མངགས་ཤིང་། དེ་ནས་
31

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དེས་སྐྱ་སེང་གི་ཚོགས་རྣམས་ལེགས་པར་ཐུལ་ཏེ་འཁོར་བ་ན། ཤཱཀྱ་
རྣམས་ནི་རིགས་མཉམ་པ་ལས་ཆུན་མ་བཞག་པར་མི་བྱ་བའི་ཁྲིམས་
དང་ལྡན་པ་ཡིན་པས། ཤཱཀྱའི་ཚོགས་རྣམས་ཀྱིས་གནང་བ་བྱིན་
ནས། སྒྱུ་འཕྲུལ་མ་འཁོར་ལྔ་བརྒྱ་དང་བཅས་པ། དཔལ་དང་
འབྱོར་བ་ཆེན་པོས་གཞོན་ནུ་ཟས་གཙང་གི་བཙུན་མོར་བླངས་སོ།
ཕྱིས་ཞིག་ན་རྒྱལ་བོ་སེང་གེ་འགྲམ་འདས་ཏེ། སྲས་ཀྱི་ཐུ་བོ་རྒྱལ་བོ་
ཟས་གཙང་མ་དབང་ཕྱུག་ལ་ལོངས་སྤྱོད་ཅིང་། དེའི་མངའ་་་་་་་་
འབངས་རྣམས་ཀྱང་མཆོག་ཏུ་འབྱོར་ཞིང་བདེ་བ་རྒྱལ་བོ་སྔ་མ་ལས་
ཀྱང་ལྷག་པ་ཙམ་དུ་གྱུར་ཏོ། །
དགའ་ལྡན་ནས་འཕོས་ཏེ་ལྷུམས་སུ་ཞུགས་པ་སོགས་ནི།
བསྟོད་པ་ལས། ཐུགས་རྗེ་ཆེན་པོས་གཟིགས་པ་རྣམ་པ་ལྔས། །སྒྱུ་
འཕྲུལ་ལྷུམས་ཞུགས་ལུམ་བིའི་སྐྱེད་ཚལ་དུ། །མཚན་དཔེ་དཔལ་་
འབཪ་གཞོན་ནུ་དོན་ཀུན་གྲུབ། །སྐྱེ་དགུའི་མགོན་དུ་བལྟམས་ལ་
ཕྱག་འཚལ་ལོ། ། ཞེས་སྨྲས་སོ། ། དེའི་ཚེ་བྱང་ཆུབ་སེམས་
དཔའ་དམ་པ་ཏོག་དཀར་བོས་འཛམ་བུའི་གླིང་དུ་གཟིགས་པ་རྣམ་པ་
ལྔ་མཛད་དེ། རིགས་དང་། ཡུལ་དང་། དུས་དང་། རྒྱུད་
དང་། ཡུམ་ལ་གཟིགས་པའོ། །དེ་ཡང་རིགས་ཀྱི་མཆོག་ཤིན་ཏུ་
བཙུན་པར་བཀུར་བའི་རྒྱལ་རིགས་དང་། ཡུལ་གྱི་མཆོག་ཡུལ་་་་
དབུས་ཀྱི་གྲོང་ཁྱེར་དམ་པ་དང༌། དུས་ཀྱང་ཡིད་འབྱུང་བ་དང་སྐྱོ་
ཤོས་ཆེ་ཞིང་ཧ་ཅང་རང་སྙིགས་མ་ལྔ་བདོ་བ་ཡང་མ་ཡིན་པ་ཚེ་ལོ་བརྒྱ་
བའི་དུས་དང་། རྒྱུད་ནི་མང་བོས་བཀུར་བའི་རྒྱལ་བོའི་རྒྱུད་པ་
ཡང་ཡིན་ལ། ཕ་མེས་དང་མ་མེས་བདུན་རྒྱུད་ཀྱི་བར་དུ་སྐྱོན་མེད་
པ་དང་། ཡུམ་ནི་བུད་མེད་ཀྱི་སྐྱོན་ཀུན་སྤངས་ཤིང་། ཡོན་ཏན་
32 ་་

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
ཀུན་ཚང་ལ། ཁྱད་པར་དུ་བྱང་ཆུབ་སེམས་དཔའ་ཟླ་བ་བཅུར་
ལྷུམས་སུ་འཛིན་ནུས་པའི་བསོད་ནམས་བསགས་པ་དང་། སྔོན་གྱི་
རྒྱལ་བོ་ལ་མཆོད་དེ་སངས་རྒྱས་ཀྱི་ཡུམ་དུ་འགྱུར་བར་སྨོན་ལམ་་་་
བཏབ་པ་སྟེ་དེ་དག་དགོས་པ་ལས། ལྷ་མོ་སྒྱུ་འཕྲུལ་ལ་དེ་ཡང་ཚང་
བར་གཟིགས་སོ། ། དེ་ནས་ལྷ་རྣམས་ལ། གྲོགས་པོ་དག་ཆོས་
སྣང་བའི་སྒོ་བརྒྱ་རྩ་བརྒྱད་པོ་འདི་དག་ནི། རྒྱལ་སྲས་འཆི་འཕོ་
བའི་ཚེ་བསྟན་པར་བྱའོ། ། དད་པ་ནི། ཆོས་སྣང་བའི་སྒོ་སྟེ།
བསམ་པ་མི་ཕྱེད་པར་འགྱུར་ཏེ། དད་པ་ནི། ཆོས་སྣང་བའི་སྒོ་སྟེ།
སེམས་རྙོག་མ་ཅན་དྭངས་པར་འགྱུར་བའི་ཕྱིར་རོ། ། ཞེས་པ་
ནས། དབང་བསྐུར་བའི་ས་ནི། ཆོས་སྣང་བའི་སྒོ་སྟེ། མངལ་
དུ་འཇུག་པ་ནས་མྱ་ངན་འདས་པ་ཆེན་པོ་སྟོན་པའི་བར་འགྱུར་རོ། །
ཞེས་པའི་བར་དུ་གསུངས་ནས གང་གི་ཚེ་ན་དགའ་ལྡན་གནས་
མཆོག་ནས། །འདྲེན་པ་སྐྱེས་བུ་སེང་གེ་འཆི་འཕོ་ཚེ། །ལྷ་རྣམས་དག་
ལ་ཆེད་དུ་སྨྲས་པ་ནི། །གྲོགས་དག་བག་མེད་སྤྱོད་པ་སྤོང་བར་
གྱིས། །ཞེས་སོགས་གསུངས་སོ། ། དེ་ནས་བྱང་ཆུབ་སེམས་་་་
དཔའ་དགའ་ལྡན་དུ་གནས་པ་ལ་སོགས་པའི་འདོད་པའི་ལྷ་རིགས་
དྲུག་ལ་ལན་གསུམ་དུ་འདི་སྐད་ཅེས་བསྒྲགས་ཏེ། ང་ནི་དགའ་ལྡན་
གྱི་ལྷའི་རིགས་འདི་ནས་འཕོས་ཏེ་འཛམ་བུའི་གླིང་དུ་རྒྱལ་བོ་ཟས་
གཙང་གི་བུར་གྱུར་ནས་བདུད་རྩི་རྟོགས་པར་བྱ་ཡི། ཁྱེད་ཅག་
བདུད་རྩིའི་དོན་དུ་གཉེར་བ་རྣམས་ཡུལ་དབུས་ཀྱི་མིར་ཉིང་མཚམས་
སྦྱོར་བ་ལོངས་ཤིག་ཅེས་སོ། ། དེར་དགའ་ལྡན་གྱི་ལྷ་རྣམས་ཀྱིས་
འདི་སྐད་ཅེས་གསོལ་ཏོ། ། བྱང་ཆུབ་སེམས་དཔའ་མཁྱེན་པར་
མཛོད་ཅིག ད་ལྟ་འཇིག་རྟེན་ནི་སྡིག་པས་གོས་ལ། སྐྱེ་དགུ་ནི་མ་
33

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རུང་བའོ། ། འཛམ་བུའི་གླིང་ནི། འོད་སྲུངས་རྫོགས་བྱེད་དང་།
གནག་ལྷས་ཀྱི་བུ་ཀུན་ཏུ་རྒྱུ་དང་། ཡང་དག་རྒྱལ་བ་ཅན་དང་།
མི་ཕམ་སྐྲའི་ལྭ་བ་ཅན་དང་། ཀ་ཏའི་བུ་ནོག་ཅན་དང་། གཉེན་
གྱི་བུ་གཅེར་བུ་བ་སྟེ་རྟོག་གེ་བ་དྲུག་དང༌། བྲམ་ཟེ་རྒྱུད་རྒྱལ་དང་།
བྲམ་ཟེ་གནག་ལྡོག་དང་། བྲམ་ཟེ་བཟང་ལྡན་དང་། ·བྲམ་ཟེ་
ཚངས་པའི་ཚེ་དང༌། བྲམ་ཟེ་པདྨའི་སྙིང་བོ་དང་། བྲམ་ཟེ་དམར་
པོ་སྟེ་རྗེས་སུ་སྒྲོག་པ་དྲུག་དང་། རེངས་བྱེད་ཀྱི་བུ་ལྷག་སྤྱོད་དང་།
སྒྱུ་རྩལ་ཤེས་ཀྱི་བུ་རིང་འཕུར་དང་། ཀུན་ཏུ་རྒྱུ་རབ་བཟང་དང་།
བྲམ་ཟེའི་ཁྱེའུ་ཀུན་རྒྱལ་དང་། དྲང་སྲོང་ཉོན་མོངས་མེད་དང་།
ལྟེང་རྒྱས་འོད་སྲུངས་རལ་བ་ཅན་ཏེ་སྙོམས་འཇུག་པ་དྲུག་གོ དེ་
ལྟར་སྟོན་པ་བཅོ་བརྒྱད་ཀྱིས་དཀྲུགས་པ་ལགས་པས། གཤེགས་
པའི་སྐབས་མ་ལགས་སོ། ། ཞེས་གསོལ་ཏོ། ། དེ་ནས་བྱང་
ཆུབ་སེམས་དཔས། གྲོགས་པོ་དག་རོལ་མོའི་ཆ་བྱད་ཐམས་ཅད་
རྡུངས་ཤིག་ཅེས་པས། དེ་རྣམས་ཀྱིས་རོལ་མོ་ཐམས་ཅད་བརྡུངས་
པ་ན། བྱང་ཆུབ་སེམས་དཔས་ཀྱང་དུང་འབུད་པར་མཛད་ནས།
འདི་རྣམས་ལས་སྒྲ་ལྷག་པར་ཆེ་བ་གང་ཡིན། གསོལ་བ། དུང་གི་
སྒྲ་ལགས་སོ། ། བཀའ་སྩལ་བ། དུང་གི་སྒྲས་རོལ་མོའི་སྒྲ་གཞན་
ཐམས་ཅད་ཟིལ་གྱིས་གནོན་པ་བཞིན་དུ། ངས་ཀྱང་དེ་དག་ཟིལ་
གྱིས་མནན་ཏེ། བདུད་རྩིས་འགྲོ་བ་ཚིམ་པར་བྱའོ། ། སེང་གེ་
གཅིག་གིས་གཅན་གཟན་ཚོགས་ནི་དུ་མ་འཇིག ། བརྒྱ་བྱིན་གཅིག་
གིས་ལྷ་མིན་དབང་བོ་དུ་མ་འཇོམས། །རྡོ་རྗེ་གཅིག་གིས་བྲག་རྩེ་དུ་མ་
རྣམ་པར་འཇོམས། །ཉི་མ་གཅིག་གིས་མུན་པ་དུ་མ་རྣམ་པར་སེལ། །
ཞེས་སོ། ། དེ་དག་གི་ཚེ་བར་སྣང་ལ་རྒྱུ་བའི་ལྷ་རྣམས་ཀྱིས། ད་
34

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་
ལྟའི་ལོ་བཅུ་གཉིས་ན་བྱང་ཆུབ་སེམས་དཔའ་ཡུམ་གྱི་ལྷུམས་སུ་འཇུག་
པར་འགྱུར་རོ། ། ཞེས་བྱ་བ་ལ་སོགས་པ་བསྒྲགས་པས། འཛམ་
བུའི་གླིང་ན་རང་སངས་རྒྱས་ལྔ་བརྒྱ་ཙམ་བཞུགས་པ་དེ་དག་ཕན་
ཚུན་གཅིག་ནས་གཅིག་ཏུ་འདུས་ཏེ་ཝ་ར་ན་སིར་བྱོན། ད་ནི་་་་
སངས་རྒྱས་མྱུར་དུ་འབྱུང་བས་བདག་ཅག་གིས་འགྲོ་བའི་དོན་བྱ་མི་
དགོས་སོ་སྙམ་དུ་དགོངས་ནས། ཕུང་བོ་ལྷག་མ་མེད་པའི་དབྱིངས་
སུ་མྱ་ངན་ལས་འདས་སོ། ། གདུང་ལ་རང་བྱུང་གི་མེ་སྦར་ཏེ་ནམ་
མཁར་སོང་བ་ལས་རིང་བསྲེལ་རྣམས་སའི་སྟེང་དུ་ལྷུང་བར་གྱུར་
ཏོ། ། དེ་ནས་དགའ་ལྡན་ཀྱི་ལྷ་རྣམས་ཀྱིས། གལ་ཏེ་མགོན་པོ་
ཁྱོད་འཛམ་བུའི་གླིང་དུ་གཤེགས་ན། དགའ་ལྡན་གྱི་གནས་འདི་
ངན་པར་འགྱུར་རོ་ཞེས་པས། བཀའ་སྩལ་བ། དེང་ཕྱིན་ཆད་མི་
ཕམ་པས་ཆོས་སྟོན་པར་འགྱུར་རོ། ། ཞེས་རིན་པོ་ཆེའི་ཅོད་པན་
རྒྱལ་བ་མི་ཕམ་མགོན་པོ་ལ་ཕུལ་ཏེ་རྒྱལ་ཚབ་ཏུ་བསྐོས་སོ། ། དེའི་
ཚེ་ལྷའི་དབང་བོ་བརྒྱ་བྱིན་གྱིས། ཡུམ་ལྷ་མོ་སྒྱུ་འཕྲུལ་ཆེན་མོའི་སྐུ་
ལ་གཟི་མདངས་བསྐྱེད་ཅིང་། ལྷུམས་ཀྱང་གཙང་མར་བྱས་སོ།
ཆུ་སྟོད་ཟླ་བའི་ཚེས་བཅོ་ལྔ་ལ་བབ་སྟེ། ལྷ་མོ་སྒྱུ་འཕྲུལ་ཆེན་མོ་ཡང་
བསྙེན་གནས་ཀྱི་སྡོམ་པ་ཡང་དག་པར་བླངས་ཤིང་གནས་པ་ལ།
བྱང་ཆུབ་སེམས་དཔའ་ནམ་གྱི་གུང་གི་ཐུན་ལ་གླང་བོ་ཆེ་ཐལ་དཀར་
མཆེ་བ་དྲུག་ལྡན་གྱི་རྣམ་པས་ཡུམ་གྱི་ལྷུམས་སུ་ཞུགས་སོ། ། དེའི་
ཚེ་ས་ཆེན་པོ་གཡོས་ཤིང་འཇིག་རྟེན་གྱི་ཁམས་ཐམས་ཅད་འོད་ཀྱི་
སྣང་བས་ཁྱབ་པར་གྱུར་ཏོ། ། ཡུམ་གྱི་རྨི་ལམ་དུ་གླང་བོ་ཆེ་མཆོག་
གིས་ཡུམ་ཉིད་ཀྱི་གཡས་ཕྱོགས་ཀྱི་རུམ་དྲལ་ནས་ཞུགས་པ་དང་།
སྟེང་གི་ནམ་མཁར་འགྲོ་བ་དང༌། རི་བྲག་ཆེན་པོ་ལ་འཛེག་པ་དང་།
35

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱེ་བོ་མང་བོས་རང་ལ་ཕྱག་བྱེད་པ་སོགས་རྨིས་ཏེ། ཇི་སྐད་དུ།
གསེར་གྱི་དྲ་བས་ལེགས་གཡོག་སྤྱི་གཙུག་དམར། །ཐལ་དཀར་མཆེ་
བ་དྲུག་དང་རབ་ལྡན་ཞིང༌། །དུང་དང་ཁ་བ་དངུལ་མདོག་ལྟ་བུ་
ཡི། །གླང་བོའི་མཆོག་ཅིག་ཁོང་དུ་སོང་སྙམ་བྱེད། །དེ་ཞུགས་ནས་ནི་
བདག་གི་ལུས་དང་སེམས། །སྔོན་ཆད་མཐོང་ཐོས་མྱོང་བར་མ་གྱུར་
བའི། །གྱ་ནོམ་བདེ་བས་ཤིན་ཏུ་བདེར་གྱུར་ཏེ། །བསམ་གཏན་་་
མཉམ་པར་བཞག་པ་བཞིན་དུ་གྱུར། །ཅེས་སོ། ། རྨི་ལྟས་དེ་དག་
རྒྱལ་བོས་རྨི་ལམ་སྟོན་མཁན་སོགས་ལ་དྲིས་པ་ན། དེ་རྣམས་ཀྱིས་
སྨྲས་པ། མཚན་བཟང་བོ་སུམ་ཅུ་རྩ་གཉིས་དང་ལྡན་པའི་སྲས་ཤིག་
བལྟམས་པར་འགྱུར་རོ་ཞེས་ལུང་བསྟན་ཏོ། ། དེ་ནས་ལྷ་མོ་སྒྱུ་
འཕྲུལ་ཕོ་བྲང་གི་སྐྱེད་མོས་ཚལ་དུ་ཡོ་བྱད་དང་། འབྱོར་བ་དཔག་
ཏུ་མེད་པ་དང་བཅས་ཏེ་སྡུག་བསྔལ་དང་ཡིད་མི་བདེ་བའི་རྐྱེན་་་་
ཐམས་ཅད་སྤངས་ཏེ། དགའ་ཚལ་གྱི་ལྷའི་བུ་མོ་བཞིན་དུ་གནས་པ་
ལས། ནམ་ཞིག་ན་རྒྱ་མཚོ་བཞིའི་ཆུ་བཏུང་བར་འདོད་པ་སྐྱེས་ནས།
རྒྱལ་བོ་ལ་ཞུ་ཞིང་། རྒྱལ་བོས་མཚན་མཁན་རྣམས་ལ་དྲིས་ཏེ།
ཀུན་ཏུ་རྒྱུ་མིག་དམར་ཞེས་བྱ་བ་སྒྱུ་འཕྲུལ་གྱི་རིགས་སྔགས་ལ་བྱང་བ་
ཞིག་ཡོད་པ་བོས་ནས། དེས་རིགས་སྔགས་ཀྱིས་སྤྲུལ་བའི་རྒྱ་མཚོ་
བཞི་བསྟན་ཏེ། དེ་བཞིའི་ཆུ་བླུད་ནས་ཚིམ་པར་བྱས་སོ། །
གཞན་ཡང་། སྐྱེ་བོ་དུ་མ་སྦྱིན་པས་ཚིམ་པར་བྱའོ་སྙམ་པ་ཡང་རྒྱལ་
བོས་དེ་བཞིན་དུ་མཛད། སྐྱེད་མོས་ཚལ་སྣ་ཚོགས་གཟིགས་པར་
འདོད་པ་ཡང་དེ་བཞིན་དུ་མཛད་དོ། ། དེ་ལྟར་ལྷུམས་སུ་ཟླ་བ་
བཅུ་ལོན་ཏེ། ལྗོན་ཤིང་དང་མེ་ཏོག་ཐམས་ཅད་ནི་རབ་ཏུ་རྒྱས།
བྱ་རྣམས་ནི་དགའ་བས་སྐད་འབྱིན། ཤིང་ས་ཧ་ཀ་རའི་འབྲས་བུ་
36

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡང་སྨིན་ཅིང་དུད་པར་གྱུར། དཔྱིད་ཟླ་ཐ་ཆུང་གི་ཡར་ངོ་ལ་བབ་
པ་ན། ལྷ་མོ་སྒྱུ་འཕྲུལ་ཆེན་མོས་བསམ་པ་བདག་ལྷས་བསྟན་གྱི་
སྐྱེད་མོས་ཚལ་དུ་འདུག་པར་བྱའོ་སྙམ། དེ་ལྟར་རྒྱལ་བོ་ལ་ཞུས་
པས་རྒྱལ་བོས་ཀྱང་གནང་སྟེ གྲོང་ཁྱེར་ལྷས་བསྟན་དང་ཉེ་བའི་
ལུམ་བིའི་ཚལ་དུ་འབྱོན་པར་ཆས་ནས། རིན་པོ་ཆེ་སྣ་བཞིའི་ཁྱོགས་
བཤམས་པ་ལ་བཞུགས་ཤིང་། གཡོག་མོ་དུ་མས་ཡོངས་སུ་བསྐོར།
རྒྱལ་བོ་ཟས་གཙང་མ་ཡང་དཔུང་ཚོགས་ཡན་ལག་བཞི་དང་བཅས་པ།
སེར་སྐུ་གཞིའི་གྲོང་ཁྱེར་ནས་འཕགས་ཏེ། ལུམ་བི་ནི་ཡི་སྐྱེད་ཚལ་
དུ་ཕེབས་སོ། ། ཡུམ་གྱིས་ཕྱོགས་ཀུན་ཏུ་གཟིགས་པས། ཤིང་མྱ་
ངན་འཆང་མེ་ཏོག་རབ་ཏུ་རྒྱས་པ་ཞིག་གཟིགས་ཏེ། དེའི་ཡལ་ག་
ལ་ཕྱག་གཡས་པས་བཟུང་སྟེ་བལྟམས་པར་འདོད་པ་ན། བརྒྱ་བྱིན་
གྱིས་བདག་ཉིད་མ་མ་རྒན་མོའི་ཆ་བྱད་དུ་སྤྲུལ་ནས་མདུན་དུ་བསྡད་
དོ། ། དེ་ནས་བྱང་ཆུབ་སེམས་དཔའ་ཡུམ་ལ་གནོད་པ་མེད་པར་
གོས་དང་བཅས་པར་ཡུམ་གྱི་དཀུ་གཡས་པ་བརྟོལ་ཏེ་བྱོན་པ་ནི།
དཔེར་ན། སྐྱེས་བུ་ཞིག་སྒོ་ཕྱེ་སྟེ་ཕྱི་རོལ་དུ་ཐོན་ནས་ཡང་སྒོ་བཅད་
པ་བཞིན། བལྟམས་ཟིན་པ་ན་རྨའི་སྒོ་མངོན་པ་ཅུང་ཟད་ཀྱང་མེད་
དོ། ། དེ་ལྟར་སྐུ་བལྟམས་མ་ཐག་ཏུ་ས་ཆེན་པོ་ནི་རྣམ་པ་དྲུག་ཏུ་
གཡོས། འོད་ཀྱི་སྣང་བ་ཆེན་པོས་ནི་འཇིག་རྟེན་གྱི་ཁམས་ཐམས་
ཅད་ཁྱབ་པར་གྱུར་ཏོ། ། དེ་མ་ཐག་ཏུ་ཕྱོགས་བཞིར་གོམ་པ་་
བདུན་བདུན་བོར་བར་མཛད་དེ། འདི་སྐད་ཅེས། འདི་ནི་ཤར་
ཕྱོགས་ཡིན་ཏེ། མྱ་ངན་ལས་འདས་པའི་ཐོག་མར་འགྲོ་བར་་་་
བྱའོ། ། འདི་ནི་ལྷོ་ཕྱོགས་ཡིན་ཏེ། འགྲོ་བ་ཐམས་ཅད་ཀྱི་ཡོན་
གནས་སུ་འགྱུར་བར་བྱའོ། ། འདི་ནི་ནུབ་ཕྱོགས་ཡིན་ཏེ། ང་ཡི་
37

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱེ་བའི་ཐ་མ་ཡིན་ནོ། ། འདི་ནི་བྱང་ཕྱོགས་ཡིན་ཏེ། སྲིད་པའི་
རྒྱ་མཚོ་ལས་བརྒལ་བར་བྱའོ་ཞེས་སོགས་གསུངས་སོ། ། དེའི་ཚེ་
ནམ་མཁའ་ནས་ཚངས་པ་དང་བརྒྱ་བྱིན་དང་འཇིག་རྟེན་སྐྱོང་བ་ལ་
སོགས་པ་དང་། ཀླུ་དགའ་བོ་དང་ཉེ་དགའ། གཞན་ཡང་ལྷའི་བུ་
མང་བོས་སྐུ་ཁྲུས་གསོལ་ཞིང་། མེ་ཏོག་འཐོར། གདུགས་དཀར་
དང་བ་དན་དང་རྔ་གཡབ་སོགས་ཀྱང་ལྷའི་བུ་རྣམས་ཀྱིས་སྟེང་ཕྱོགས་
སུ་འཛིན། རོལ་མོའི་སྒྲ་ཡང་བསྒྲགས་སོ། ། དེ་ལྟར་སྐུ་བལྟམས་
པར་གྱུར་པའི་འོད་ཟེར་ཏེ། རི་བོ་ཀུན་འཛིན་གྱི་ཕུག་པ་ན། དྲང་
སྲོང་ཉོན་མོངས་མེད་རང་གི་ཚ་བོ་མི་བྱིན་དང་ལྷན་ཅིག་བསམ་་་་
གཏན་བྱེད་པས། ཕུག་པ་དེ་སྣང་བས་ཁྱབ་པ་མཐོང་སྟེ། མི་བྱིན་
གྱིས། འདི་ནི་ཉི་མ་ཐམས་ཅད་དག ། ཅིག་ཆར་ཤར་བར་གྱུར་
ཏམ་ཅི། །འདི་ལྟར་རི་ནི་ཕུག་བཅས་པ། །འོད་གཅིག་གིས་ནི་གསལ་
བོར་གྱུར། །ཅེས་དྲིས་པ་ན། དྲང་སྲོང་ནག་པོ་བས། ཉི་མའི་
འོད་ནི་རྒྱུན་དུ་རྣོ། །བུ་གཅིག་སྣང་བའི་འོད་འདི་དག །། ཡན་ལག་
རེག་ན་བདེ་བསིལ་བས། །ངེས་པར་ཐུབ་པ་དེ་ཡི་འོད།།ཅེས་སྨྲས་
པས། མི་བྱིན་བྱང་ཆུབ་སེམས་དཔའ་འཕྲལ་དུ་འཇལ་འདོད་སྐྱེས་
པ་ལ། དྲང་སྲོང་གིས། ད་ལྟ་ལྷ་དབང་ཆེ་བ་རྣམས་ཀྱིས་བསྐོར་
ཞིང་བཞུགས་པས། འོ་སྐོལ་གྱིས་སྐབས་རྙེད་པར་མི་འགྱུར་གྱི།
སེར་སྐྱ་གཞིར་བྱོན་པའི་ཚེ་བལྟ་བར་བྱའོ་ཞེས་སྨྲས་སོ། ། ཉི་མ་དེ་
ཉིད་ལ་ཕྱོགས་བཞིའི་རྒྱལ་བོ་རྣམས་ལ་ཡང་བུ་རེ་རེ་སྐྱེས་ཏེ།
མཉན་ཡོད་དུ་རྒྱལ་བོ་རྩིབས་ཀྱི་རིང་འཕུར་གྱི་བུ་བཙས་པ་ན།
ཡུལ་བྲ་ཕབ་པ་བཞིན་གསལ་བས་མིང་ལ་གསལ་རྒྱལ་དང་། རྒྱལ་
བོའི་་་་་་་་་་ཁབ་ཏུ་རྒྱལ་བོ་པདྨ་ཆེན་པོའི་བུ་བཙས་པ་ན། ཉི་མའི་་་
38-

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གཟུགས་ཤར་བ་ལྟར་སྣང་ཞིང་གཟུགས་ཅན་མའི་བུ་ཡིན་པས་མིང་ལ་
གཟུགས་ཅན་སྙིང་བོ་དང༌། ཀཽ་ཤམྦིར་རྒྱལ་བོ་དམག་བརྒྱ་བའི་བུ་
བཙས་པ་ན། འཇིག་རྟེན་དུ་ཉི་མ་ལྟར་གྱུར་པས་མིང་ལ་ཤར་བ་
དང་། འཕགས་རྒྱལ་དུ་རྒྱལ་བོ་མུ་ཁྱུད་མཐའ་ཡས་ཀྱི་བུ་བཙས་པ་
ན། འཇིག་རྟེན་སྒྲོན་མེས་སྣང་བ་ལྟར་གྱུར་པས་མིང་ལ་རབ་སྣང་
ཞེས་བཏགས་ཤིང་། དེ་ཡང་བྱང་ཆུབ་སེམས་དཔའ་སྐུ་བལྟམས་
པའི་འོད་ཀྱིས་འཇིག་རྟེན་གྱི་ཁམས་ཐམས་ཅད་ཁྱབ་པ་ལ་གྲས་ནས་
གཞན་ཡང་ཉིན་དེ་ལ།
སོ་སོར་དེ་ལྟར་མིང་བཏགས་སོ། །
བཟང་ལྡན་ལ་སོགས་པའི་ཤཱཀྱའི་བུ་ལྔ་བརྒྱ་ཡང་བཙས། རྒྱལ་བོའི་
རིམ་གྲོ་བ་སོགས་ལ་བུ་བདུན་པ་ལ་སོགས་པ་ལྔ་བརྒྱ་དང་། བུ་མོ་
མདུན་མ་ལ་སོགས་པ་ལྔ་བརྒྱ་ཡང་བཙས། གླང་མོ་ལྔ་བརྒྱ་ལ་ཕྲུ་གུ་
འབྲངས། རྒོད་མ་ལྔ་བརྒྱ་ལ་ཡང་རྟེའུ་འབྲངས། གཏེར་ལྔ་བརྒྱ་
យុཡང་ཁ་ཕྱེ་བར་གྱུར་ཏོ། ། འཛམ་བུ་གླིང་གི་དབུས་སུ་བྱང་ཆུབ་ཀྱི་
ཤིང་ཨ་ཤྭའི་སྡོང་བོ་སྐྱེས། མཚོ་མ་དྲོས་པའི་འགྲམ་དུ་ཨུ་དུམ་ཝ་
རའི་མེ་ཏོག་ཁ་འབུས། གླིང་ཕྲན་རྣམས་སུ་ཙན་དན་གྱི་ཚལ་དང་།
འབབ་ཆུ་རོ་ཧི་ཏའི་འགྲམ་དུ་ཤིང་དགེ་བའི་སྙིང་བོ་ཡང་སྐྱེས་སོ། །
དེ་ནས་རྒྱལ་བོ་ཟས་གཙང་མས། བདག་གི་བུ་འདི་བཙས་པ་ན་
དོན་ཐམས་ཅད་གྲུབ་པར་གྱུར་པས། གཞོན་ནུའི་མཚན་དོན་་་་
ཐམས་ཅད་གྲུབ་པར་བཏགས་སོ། ། ཞེས་བརྗོད་དེ། དེ་ལྟར་
གྲགས་སོ། ། དེ་ལྟར་གཞོན་ནུ་དོན་ཐམས་ཅད་གྲུབ་པ་ཕྱོགས་
བཞིར་གོམ་པ་བདུན་བདུན་བོར་བའི་སར་མེ་ཏོག་པདྨ་བྱུང་བ་སོགས་
དང་འབྲེལ་བར དབྱིབས་ཟླུམ་པོ་པད་མའི་རྣམ་པ་ཅན། བང་
རིམ་བཞི་བའམ་བདུན་བརྒྱད་དུའང་བཤད་པ། པདྨ་དང་འཁོར་
39

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལོས་སྤྲས་པ་པདྨ་སྤུང་བའི་མཆོད་རྟེན་ནི་རྒྱལ་བོ་ཟས་གཙང་མ་་་་
སོགས་ཀྱིས་བཞེངས་སོ། །
འདིར་སྨྲས་པ། རིན་ཆེན་གཞི་དང་སྙིང་བོ་མེ་ཏོག་གིས། །
ཡོངས་སུ་བརྒྱན་པའི་སྟོང་གསུམ་མི་མཇེད་ཞིང་། །དུམ་བུར་ཆགས་
པ་གླིང་བཞིའི་འཇིག་རྟེན་ཁམས། །ལྷོ་ཕྱོགས་འཛམ་བུ་པྲིཀྵས་མཚན་
པའི་གླིང་། །དེ་ཡི་དབུས་སུ་སེར་སྐྱ་གཞི་ཞེས་པ། །གྲོང་ཁྱེར་ཆེན་
པོའི་ཕུན་ཚོགས་དཔལ་འབྱོར་སོགས། །སུམ་ཅུ་རྩ་གསུམ་འཆི་མེད་
ལྷ་ཡི་ཡུལ། །འཛམ་གླིང་འཛིན་མའི་རྒྱན་དུ་འཕོས་པ་བཞིན། །ཉི་
ཟླའི་ཕྲེང་བ་ལྟར་མཛེས་རྒྱལ་བོའི་ཁབ། །གསེར་གྱི་ཁང་བཟང་ནམ་
མཁའི་དབྱིངས་ཀྱི་རྒྱན། །དེ་ན་མི་ཡི་དབང་བོ་ཟས་གཙང་རྗེས། །
བགྲང་ཡས་སྐྱེ་དགུ་བྱམས་པས་བུ་བཞིན་སྐྱོང་། །གྲགས་པའི་ཟླ་བ་
བསོད་ནམས་འོད་སྣང་གིས། །རབ་མཛེས་ས་ཡི་ཚངས་པ་ཆེན་པོ་
དེ། །ཡན་ལག་བཞི་ཡི་དཔུང་གི་དབུས་ན་བརྗིད། །དྲག་ལྡན་ཡོངས་
ཀྱི་གཙུག་ཏུ་རྐང་རྟེན་འཆའ། །སྟོབས་ཀྱི་དབང་ཕྱུག་མཛེས་སྡུག་
རྫོགས་པའི་སྐུ། །གཞོན་ནུ་ལང་ཚོ་དར་བའི་སྐབས་ཤིག་ན། །སྐྱོན་ལྔ་
དག་ཅིང་ཡོན་ཏན་བརྒྱད་དང་ལྡན། །རྒྱལ་ཡུམ་ལྷ་མོ་སྒྱུ་འཕྲུལ་ཁབ་
ཏུ་བསུས། །གང་ཚེ་དགའ་ལྡན་ཆོས་ཀྱི་ཕོ་བྲང་ནས། །རྒྱལ་སྲས་ཚུལ་
བཟུང་དམ་པ་ཏོག་དཀར་བོས། །འཛམ་བུའི་གླིང་དུ་གཟིགས་པ་
རྣམ་ལྔ་མཛད། །གླིང་འདིར་ཕེབས་ལ་མངོན་དུ་ཕྱོགས་པར་གྱུར། །
དེའི་ཚེ་དགའ་ལྡན་ལྷ་རྣམས་མྱ་ངན་གྱིས། །ཁྱོད་ནི་འཛམ་བུའི་གླིང་
དུ་གཤེགས་གྱུར་ན། །ལྷ་ཡི་འཇིག་རྟེན་འདི་ནི་སྟོང་བར་གྱུར། །ད་
ནི་མགོན་སྐྱབས་སུ་ལ་འཆའ་ཞེས་གསོལ། །ལྷ་ཡི་འཁོར་ལ་ཀུན་་
བསྐྱེད་པའི་ཕྱིར། །ཉིད་ཀྱི་རིན་ཆེན་མཛེས་པའི་ཅོད་པན་དཀར། །
40

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རྗེ་བཙུན་མི་ཕམ་མགོན་པོའི་དབུ་ལ་ཕུལ། །རྒྱལ་ཚབ་དམ་པ་ཉིད་དུ་
དབང་ཡང་བསྐུར། །ནམ་ཞིག་ཆུ་སྟོད་ཟླ་བ་རྒྱས་པའི་ཚེ། །ལྷ་ཡི་
ཡུལ་དུ་མི་སྣང་ལྟར་མཛད་ནས། །གླང་ཆེན་དཀར་པོ་མཆེ་བ་དྲུག་
ལྡན་གྱི། །རྣམ་པས་ཡུམ་གྱི་ལྷུམས་སུ་ཞུགས་པར་གྱུར། །དེ་ལྟར་
ལྷུམས་སུ་ཟླ་བཅུ་འདས་པ་ན། །དཔྱིད་ཀྱི་ཕོ་ཉས་རབ་སྙན་་གླུ་་་་་
དབྱངས་སྒྲོག ། ས་གཞི་སྔོ་ལྗང་གཡུ་ཡི་མནྜལ་སྟེང་། །མེ་ཏོག་སྣ་
ཚོགས་ཕྲ་ཚོམ་བཀོད་པ་བཞིན། །རབ་མཛེས་དབྱར་གྱི་དགའ་སྟོན་
རྒྱས་པའི་དུས། །སྐབས་གསུམ་དགའ་བའི་ཚལ་གྱི་རྗེས་འགྲོ་བའི། །
ལྷས་བསྟན་ལུམྦི་ནི་ཡི་སྐྱེད་ཚལ་དུ། །འཇིག་རྟེན་གསུམ་གྱི་མགོན་པོ་
ཡང་དག་བལྟམས། །དེའི་ཚེ་བཀྲ་ཤིས་སྣང་བ་དཀར་པོས་མ་ལུས་
འཇིག་རྟེན་ཁམས་ཀུན་གསལ། །གསེར་བུམ་ཐོགས་པའི་ལྷ་རྣམས་
ཀྱིས་ནི་མཚན་དཔེ་སྐུ་ལ་ཁྲུས་ཀྱང་གསོལ། །ངོ་མཚར་རོལ་མོ་སྣ་
ཚོགས་བརྡུང་བས་ཕྱོགས་ཀྱི་འཁོར་ལོ་མ་ལུས་ཁྱབ། །གདུགས་དཀར་
རྔ་ཡབ་རྒྱལ་མཚན་སོགས་ཀྱིས་འཆི་མེད་ལྷ་ཡི་ལམ་ཡང་གང༌། །ང་ནི་
འཇིག་རྟེན་ཀུན་གྱི་མཆོག་གྱུར་ཡོན་གནས་བླ་ན་མེད་པའོ་ཞེས། །
ཡངས་པའི་ས་ཆེན་འདི་ཡི་ཕྱོགས་བཞིར་གོམ་པ་བདུན་རེ་ཕེབས་པར་
མཛད། །ཞབས་ཀྱི་བཀྲ་ཤིས་རི་མོ་བྲིས་སར་ངོ་མཚར་པདྨ་དག་ཀྱང་
བྱུང་། །ལྷར་བཅས་འགྲོ་བ་ཐམས་ཅད་དགའ་ཞིང་ས་ཡང་རྣམ་པ་
དྲུག་ཏུ་གཡོས། །འཛམ་གླིང་དབུས་སུ་བྱང་ཆུབ་ཤིང་སྐྱེས་ཨུ་དུམ་ཝ་
རའི་ཚལ་ཡང་རྒྱས། །ཕྱོགས་བཞིར་རྒྱལ་སྲས་བཞི་ཡང་འཁྲུངས་ལ་
རིན་ཆེན་གཏེར་ཁ་ཕྱེ་བ་སོགས། །ངོ་མཚར་ལྟས་བཟང་དཔག་མེད་
བྱུང་བས་གཞོན་ནུ་དོན་ཀུན་གྲུབ་པ་ཞེས། །བཀྲ་ཤིས་མཚན་གྱི་མེ་
ཏོག་ཕྲེང་བ་དཔལ་ལྡན་ཟས་གཙང་རྒྱལ་བོས་ཕུལ། །གང་གི་ཕྱག་
41

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞབས་མཛེས་ཤིང་དམར་ལ་ཤིན་ཏུ་འཇམ་པའི་པདྨ་འདྲ། །སོར་མོ་
རིང་ཞིང་མཛེས་པར་འབྲེལ་བས་ངང་བའི་རྒྱལ་བོ་ཇི་བཞིན་ནོ། །
ཕྱག་ཞབས་བཀྲ་ཤིས་འཁོར་ལོས་མཚན་ཞིང་སེན་མོ་དམར་བས་་་
ཟངས་མདོག་བཞིན། །གསང་བ་མཛེས་པར་སྦུབས་སུ་ནུབ་པས་གླང་
ཆེན་རྟ་མཆོག་ཅང་ཤེས་ལྟར། །སྐུ་ནི་མཛེས་ཤིང་ཆུ་ཞེང་གབ་པས་ནྱ་
གྲོ་དྷ་ཡི་ལྗོན་པ་བཞིན། །ཤིན་ཏུ་གསལ་ཞིང་གཟི་བརྗིད་འབར་བས་
གསེར་གྱི་མཆོད་སྡོང་ཆེན་པོ་འདྲ། །སྐུ་ལ་རྡུལ་དང་དྲི་མ་མེད་པས་
བཻཌཱུརྻ་ཡི་རིགས་སུ་མཐུན། །ཟླུམ་ལ་རྒྱས་པའི་གཙུག་ཏོར་ལྡན་པའི་
དབུ་ནི་རིན་ཆེན་གདུགས་ལྟ་བུ། །དཔྲལ་བའི་དབྱེ་ཆེ་ལྟ་ན་སྡུག་པའི་
ཡར་གྱི་ཟླ་བ་ཚེས་པ་བཞིན། །རིམ་པ་སོ་གཉིས་གཡས་སུ་འཁྱིལ་བའི་
མཛོད་སྤུ་ཉ་རྒྱས་ཟླ་བ་འདྲ། །སྤྱན་གཉིས་མཐོན་མཐིང་དཀྱུས་རིང་
གཡོ་བས་ཨུཏྤལ་སྔོན་པོའི་འདབ་མ་བཞིན། །འགྲམ་པའི་དཀྱིལ་་
འཁོར་ཟླུམ་ལ་འཚམ་པས་སེངྒེའི་འགྲམ་པ་དག་དང་མཚུངས། །
ཤངས་ནི་གཙང་ཞིང་དྲི་མ་མེད་པས་པདྨའི་སྦུབས་དང་ཡང་དག་
མཚུངས། །མཆུ་ནི་དམར་ཞིང་ཤིན་ཏུ་མཛེས་པས་བིམ་པའི་མདངས་
ཀྱི་མཛེས་པ་འཕྲོག །ཚེམས་ཕྲེང་བཞི་བཅུ་དཀར་ཞིང་གསལ་བས་
ཟླ་བའི་འོད་ཟེར་འབྱེད་པ་བཞིན།།སྲབ་ཡངས་ཞལ་གྱི་དཀྱིལ་་་་་
འཁོར་ཁེབས་པས་ལྗགས་ནི་པདྨའི་འདབ་མ་ལྟར། །ཤིན་ཏུ་སྙན་
ཞིང་འཇེབས་པའི་གསུང་ནི་ཀ་ལ་པིང་ཀའི་དབྱངས་དང་མཚུངས། །
ཀུན་ཏུ་ཁྱབ་ཅིང་ཤིན་ཏུ་བརྗིད་པས་འབྲུག་སྒྲ་དག་གི་གཉེན་པོར་
གྲུབ། །ཕྱག་ཞབས་བོལ་སོགས་བདུན་ནི་མཐོ་ཞིང་སྐུ་སྟོད་བརྗིད་
པས་སེངྒེ་འདྲ། །བྱིན་པ་རྒྱས་ཤིང་ཟླུམ་ལ་འཚམ་པས་རི་དྭགས་ཨེ་ན་
ཡའི་ལྟ་བུ། །འཕགས་པའི་ཚོགས་ཀྱི་ཐོག་མར་གཤེགས་པས་ཁྱུ་་་་
42

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མཆོག་དག་གི་འགྲོས་དང་མཚུངས། །རྒྱུ་སྐར་ལམ་ནས་གཤེགས་ཤིང་
འབྱོན་པས་ངང་བའི་རྒྱལ་བོར་ཡང་དག་མཚུངས། །སྐུ་ཡི་འོད་ཀྱི་
དཀྱིལ་འཁོར་གསལ་བས་ཉི་མ་བྱེ་བའི་གཉེན་པོར་གྲུབ། །མགྲིན་པ་
བཀྲ་ཤིས་རི་མོ་གསུམ་ལྡན་དྲི་མེད་དུང་གི་དཔེ་རུ་བྱས། །ཞལ་གྱི་
དཀྱིལ་འཁོར་རབ་ཏུ་རྒྱས་པས་ཆ་ཤས་གང་བའི་ཟླ་བ་འདྲ། །སྲིད་པ་
གསུམ་ན་ཤིན་ཏུ་དཀོན་པས་ཨུ་དུམ་ཝ་རའི་མེ་ཏོག་བཞིན། །སྐུ་ལས་
དྲི་ཞིམ་ཕྱོགས་སུ་འཕྲོ་བས་འཆི་མེད་ཡོངས་འདུས་ལྗོན་པ་ལྟར། །
སྐལ་ལྡན་ཀུན་གྱི་འདོད་པ་འཇོ་བས་ཡིད་བཞིན་དབང་གི་རྒྱལ་བོ་
འདྲ། །སྟོང་གསུམ་སྟོང་གི་གཙོ་བོར་གྱུར་པས་ཚངས་པ་ཆེན་པོའི་
ཁེངས་པ་ཟུམ། །འཇིག་རྟེན་ཀུན་གྱི་མགོན་དུ་གྱུར་པས་སྲིད་པ་་་
གསུམ་ན་དཔེ་དང་བྲལ། །ཐུགས་ཀར་དཔལ་གྱི་བེའུས་མཚན་པའི་
སྐྱེས་བུ་ཆེན་པོ་ཁྱོད་ལ་འདུད། །སྐུ་ལ་མཚན་དཔེའི་དཀྱིལ་འཁོར་
རྫོགས་པའི་དོན་ཀུན་གྲུབ་པ་ཁྱོད་ལ་འདུད། །ལྷར་བཅས་འགྲོ་བའི་
སྙིང་གི་མུན་སེལ་གཞོན་ནུ་ཉི་མ་ཁྱོད་ལ་འདུད། །སྟོང་གསུམ་མི་་
མཇེད་ཞིང་གི་རྒྱན་གཅིག་སྲས་གཙང་སྲས་པོ་ཁྱོད་ལ་འདུད། །ཅེས་
བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
དེ་ནས་གྲོང་ཁྱེར་སེར་སྐྱའི་གཞིར་བྱོན་པ་སོགས་ནི། བསྟོད་
པ་ལས། སྡེ་བཞིའི་དཔལ་གྱིས་མངོན་མཐོ་ཤཱཀྱའི་ཡུལ། །གྲོང་ཁྱེར་
མཆོག་ཏུ་ངོ་མཚར་རྒྱན་གྱིས་སྤྲས། །སྒྱུ་རྩལ་སྟོབས་འགྲན་རིག་པའི་
གནས་ལ་མཁས། །བཙུན་མོ་འཁོར་དགྱེས་རོལ་ལ་ཕྱག་འཚལ་ལོ། །
ཞེས་སྨྲས་སོ། ། དེ་ཡང་སྙན་ངག་མེ་ལོང་ལས། སྔོན་བྱུང་གཏམ་
ལས་གྱུར་པའམ། །ཅིག་ཤོས་ལེགས་པ་ལ་བརྟེན་པ། །སྡེ་བཞིའི་་་
འབྲས་བུའི་དབང་གྱུར་དང་། །མཁས་ཤིང་རྒྱ་ཆེའི་འདྲེན་པ་ཅན། །
43

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞེས་གསུངས་པ་ལྟར། ནོར་གྱི་སྡེ་དང་། འདོད་པའི་སྡེ་དང་།
ཆོས་ཀྱི་སྡེ་དང་། ཐར་བའི་སྡེ་སྟེ། ཕུན་སུམ་ཚོགས་པའི་སྡེ་བཞི་
སོགས་དཔལ་དང་འབྱོར་བས་ཡོངས་སུ་གཏམས་པའི་ཤཱཀྱའི་ཡུལ་དུ་
གནོད་སྦྱིན་ཤཱཀྱ་འཕེལ་ཞེས་བྱ་བ། ཤཱཀྱ་བ་རྣམས་ཀྱིས་ལྷར་བརྟེན་
པ་ཞིག་ཡོད་པ་དེ་ལ། ·ཤཱཀྱའི་བུ་དང་བུ་མོ་གང་སྐྱེས་ཀྱང་ཐོག་མར་
ཕྱག་འཚལ་དགོས་པའི་སྲོལ་ཡོད་པས། རྒྱལ་བོས་ཀྱང་། གཞོན་
ནུ་བྱང་ཆུབ་སེམས་དཔའ་རིན་པོ་ཆེ་སྣ་བཞིའི་ཁྱོགས་ལ་སྤྱན་དྲངས།
རྒྱལ་བློན་འཁོར་ཚོགས་དུ་མ་དང་བཅས་ཏེ་སེར་སྐྱ་གཞིའི་གནས་སུ་
ཞུགས་སོ། ། གང་གི་ཚེ་བྱང་ཆུབ་སེམས་དཔའ་སེར་སྐྱ་གཞིར་
བྱོན་པ་ན། ཤཱཀྱ་གཏུམ་པོ་གཟུ་ལུམ་ཅན་དག་ཀྱང་སྤྱོད་ལམ་དུལ་
ཞིང་ཞི་བ་ཅན་དུ་གྱུར་ཏེ། དཔེར་ན། བརྟུལ་ཞུགས་ལ་རབ་ཏུ་
བྱུང་བའི་ཐུབ་པ་བཞིན་ཏུ་གྱུར་ཏོ། ། དེའི་ཚེ་ཤཱཀྱ་མ་རུང་བ་་
རྣམས་ཐུབ་པ་ལྟར་གནས་པ་ཡང་བྱང་ཆུབ་སེམས་དཔའི་མཐུ་ཡིན་
པར་ཤེས་ནས། ཤཱཀྱ་ཐུབ་པ་ཞེས་མཚན་བཏགས་སོ། ། གནོད་
སྦྱིན་ཤཱཀྱ་འཕེལ་བརྟེན་པའི་གནས་དང་ཁད་ཉེ་བར་བྱོན་པ་ན།
གནོད་སྦྱིན་དེས་རང་གི་གཟུགས་མངོན་སུམ་དུ་བསྟན་ནས་གནས་
ཁང་གི་ཕྱི་རོལ་དུ་ཐོན་ནས། བྱང་ཆུབ་སེམས་དཔའི་ཞབས་ལ་
གཏུགས་ཤིང་ཕྱག་འཚལ་བ་སྐྱེ་བོའི་ཚོགས་ཐམས་ཅད་ཀྱིས་མཐོང་
བས། སྐྱེ་བོ་རྣམས་ཀྱིས། ལྷ་གནོད་སྦྱིན་འདིས་ཀྱང་གཞོན་ནུའི་
ཞབས་ལ་གཏུགས་ཤིང་ཕྱག་འཚལ་ན། གཞོན་ནུ་འདི་ནི་ལྷ་ཡི་ཡང་
ལྷའོ་ཞེས་བསྒྲགས་པས། མཚན་གྱི་རྣམ་གྲངས་གཞན་ལྷ་ཡི་ལྷ་ཞེས་
བཏགས་སོ། ། དེ་ནས་གཞོན་ནུ་བྱང་ཆུབ་སེམས་དཔའ་མ་མ་
བརྒྱད་ལ་རྗེས་སུ་གཏད་ཅིང་། བདེ་བའི་ཡོ་བྱད་ཐམས་ཅད་ཀྱིས་
44

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྙེན་བཀུར་བྱེད་དོ། ། དེའི་ཚེ་བྲམ་ཟེ་ལྟས་མཁན་སོགས་མཚན་
མཁན་ཐམས་ཅད་བོས་ཏེ་དྲིས་པ་ལས། ཕལ་ཆེར་གྱིས་གཞོན་ནུའི་
སྐུ་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཡོད་པར་མཐོང་་་་་
ནས། །མཚན་འདི་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་ནི་
གཉིས་སུ་འགྱུར་གྱི་གཞན་དུ་མ་ཡིན་ནོ། ། གལ་ཏེ་ཁྱིམ་དུ་གནས་
ན་ནི་འཁོར་ལོས་བསྒྱུར་བའི་རྒྱལ་བོར་འགྱུར་ལ ཁྱིམ་ནས་ཁྱིམ་
མེད་པར་རབ་ཏུ་བྱུང་ན་ནི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་སུ་འགྱུར་ཞེས་ལུང་བསྟན་ཏོ། །
གཞོན་ནུ་སྐུ་བལྟམས་ནས་ཞག་བདུན་ལོན་པ་ན། ཡུམ་ལྷ་མོ་སྒྱུ་
འཕྲུལ་ཆེན་མོ་སྐུ་གཤེགས་ཏེ་སུམ་ཅུ་རྩ་གསུམ་པའི་ལྷར་སྐྱེས་སོ། །
དུས་དེ་ཙམ་ཉིད་ནས་བྱང་ཆུབ་སེམས་དཔའ་ནི། སྐུ་བལྟ་བས་
ངོམས་པ་མེད་པ། གསུང་སྙན་ཅིང་འཇེབས་པ། ཉིན་མཚན་
ཀུན་ཏུ་ཁོ་ར་ཁོར་ཡུག་ཏུ་གཟིགས་པ། དོན་ཟབ་མོའི་ཚིག་དང་ཡི་
གེ་དག་སོ་སོར་འབྱེད་པར་མཛད་དོ། ། དེ་ནས་དྲང་སྲོང་ཉོན་
མོངས་མེད་སློབ་མ་མི་བྱིན་དང་ལྷན་ཅིག་བྱང་ཆུབ་སེམས་དཔའ་
མཇལ་བའི་ཕྱིར་ཆས་པ་ན། ཇི་ཙམ་བར་དུ་རྫུ་འཕྲུལ་གྱིས་འོངས་
ཀྱང་། སེར་སྐྱ་དང་ཉེ་བར་སླེབས་པ་ན། བྱང་ཆུབ་སེམས་དཔའི་
གཟི་བྱིན་གྱིས་མནན་ཏེ། རྫུ་འཕྲུལ་གྱིས་འགྲོ་བར་མ་ནུས་ནས་རྐང་
བས་སོང་སྟེ། གྲོང་ཁྱེར་སེར་སྐྱའི་ཕོ་བྲང་གི་སྒོར་སོན་པ་དང་སྒོ་བ་
ལ་སྦྲན་ནོ། །དེས་ཀྱང་རྒྱལ་བོ་ལ་རིག་པར་བྱས་པ་ན། རྒྱལ་བོས་
བཀུར་སྟི་དང་བཅས་ཏེ་ནང་དུ་སྤྱན་དྲངས། སྟན་མཆོག་ལ་ལ་་་་་་
བཞུགས་སུ་གསོལ། ཡང་དག་པའི་གཏམ་གྱིས་ཀུན་དགའ་བར་
བྱས་ཏེ། དྲང་སྲོང་ཆེན་པོ། དགོས་པ་ཅི་ཞིག་གི་ཆེད་དུ་འདིར་
45

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བྱོན། དྲང་སྲོང་གིས་སྨྲས་པ། རྒྱལ་ཆེན་བདག་ཅག་འདིར་་་་
མཆིས་པ། །ཁྱེད་ཀྱི་སྲས་ནི་མཐོང་བར་འཚལ། །འཇིག་རྟེན་གཙོ་བོ་
རྣམ་འདྲེན་པ། །ཐུབ་པ་དེ་ནི་བལྟ་བར་འཚལ། །ཞེས་གསུངས་པ་ལ།
རྒྱལ་བོས་སྨྲས་པ། ད་ལྟ་གཞོན་ནུ་གཟིམས་ཀྱི། མ་སད་ཀྱི་བར་དུ་
བཞུགས་ཤིག དེས་སྨྲས་པ། ལྷ། མནལ་བ་ཉིད་ལ་བལྟའོ།་།
དེ་ནས་དྲང་སྲོང་གིས་བལྟས་པ་ན། བྱང་ཆུབ་སེམས་དཔའ་སྤྱན་མ་
བཙུམ་པར་གཟུགས་རྣམས་ལ་གཟིགས་པ་མཐོང་ནས། དྲང་སྲོང་
གིས་སྨྲས་པ། རིགས་དང་ལྡན་པའི་རྟ་རྣམས་ནི། ། མཚན་མོའི་
བཞི་ཆ་ཉལ་བ་ལྟར། །དགོས་པ་དོན་གཉེར་རྣམས་ཀྱིས་གཉིད།
མིག་ལ་ཡུན་རིང་མི་གནས་སོ། ། ཞེས་ཏེ། སྐྱེས་བུ་མཆོག་ཏུ་
རིག་པར་བྱས་ཤིང་། དེ་ནས་མ་མོས་གཙོ་བོས་དྲང་སྲོང་ལ་གཏད་
ཅིང་། དེས་ཀྱང་ལེགས་པར་བརྟགས་ནས། རྒྱལ་བོ་ལ་སྨྲས་པ།
ལྷ། གཞོན་ནུ་འདི་ལ་མཚན་མཁན་རྣམས་ཀྱིས་ལུང་ཇི་ལྟར་བསྟན།
རྒྱལ་བོས། སྐྱེས་བུ་ཆེན་པོ་འདི་ཡིས་འགྲོ་བ་ནི་གཉིས་ཏེ། ཞེས་
སོགས་མཚན་མཁན་རྣམས་ཀྱིས་ལུང་བསྟན་པ་རྣམས་རྒྱས་པར་་་་་
བཤད་པས། དྲང་སྲོང་གིས་སྨྲས་པ། ས་བདག་རྟོག་པ་པོ་རྣམས་
བློ་འཁྲུལ་ཏེ། ། རྩོད་པའི་དུས་ན་འཁོར་ལོས་བསྒྱུར་མི་འབྱུང་། །
བསོད་ནམས་མཆོག་གི་ཆོས་ཀྱི་མཛོད་འདི་ནི། །ཉེས་ལས་རྣམ་པར་
རྒྱས་ནས་སངས་རྒྱས་འགྱུར། །ཞེས་ལུང་བསྟན་ཏོ། ། དེ་ནས་
དྲང་སྲོང་གི་མངོན་ཤེས་ཀྱིས་བརྟགས་པ་ན། དེ་བཞིན་གཤེགས་
པས་ཆོས་ཀྱི་འཁོར་ལོ་བསྐོར་བའི་སྔོན་རོལ་དུ། རང་ཉིད་འཆི་བར་
མཐོང་སྟེ། ཆོས་ཀྱི་དགའ་སྟོན་མི་ཐོབ་པར་ཤེས་ནས་མིག་ནས་མཆི་
མ་བྱུང་ངོ༌། ། དེ་རྒྱལ་བོས་མཐོང་ནས་གཞོན་ནུའི་སྐུ་ལ་དོགས་པ་
46

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འཚལ་བ་དོགས་ནས་རིངས་པ་རིངས་པར་དྲིས་པ་ན། དྲང་སྲོང་
གིས་སྨྲས་པ། རྡོ་རྗེ་སེར་བ་དྲག་པོ་བབས་གྱུར་ཀྱང་། །གཞོན་ནུ་
འདི་ལ་གནོད་པར་མི་འགྱུར་གྱི། །མི་དབང་བདག་གི་རྒུད་པ་མཐོང་
ནས་ནི། །གང་ཕྱིར་ཞི་བ་མི་ཐོབ་བདག་ངུ་མོད། །ཆོས་ཀྱི་མཛོད་
མཆོག་འདི་དང་ཕྲད་ནས་ནི། །དོན་མ་ཐོབ་པར་བདག་ནི་འཆི་བར་
འགྱུར། །ཞེས་སོགས་སྨྲས་སོ། ། དེ་ནས་དྲང་སྲོང་ཉོན་མོངས་
མེད་ཕྱིར་ཕེབས་པའི་ཚེ ལམ་སྲང་ཐམས་ཅད་བརྒྱན་ཅིང་མཛེས་
པར་བྱས རྒྱལ་བོ་བློན་པོའི་ཚོགས་དང་བཅས་པས་གྲོང་ཁྱེར་གྱི་ཕྱི་
སྒོའི་མཐར་བསྐྱལ། དྲང་སྲོང་རང་གི་གནས་སུ་སོང་ཞིང་། རྫུ་
འཕྲུལ་ཡང་བསྐྱེད་དོ། ། དེ་ནས་ཡར་སྐྱེས་ནས་བྱང་ཆུབ་སེམས་
དཔའ་འཁོཪ་ལྔ་བརྒྱ་དང་ལྷན་ཅིག་ཡི་གེའི་སློབ་དཔོན་ཀུན་གྱིས་
བཤེས་གཉེན་གྱི་ཡི་གེའི་གྲྭར་བྱོན་པ་ན། སློབ་དཔོན་གྱིས་ཡི་གེ་
གཅིག་བྲིས་ཏེ་ཕུལ་བས། །འདི་ནི་ངས་ཤེས་ཀྱི་གཞན་དག་སྨྲོས་ཤིག
དེ་ཡང་ཡིག་རིགས་ལྔ་བརྒྱའི་བར་དུ་བྲིས་ཏེ་ཕུལ་བས་ཀྱང་། དེ་
བཞིན་དུ་ཤེས་སོ། ། དེ་ནས་བྱང་ཆུབ་སེམས་དཔས་ཡི་གེ་ཞིག་
བྲིས་ཏེ། དེ་ལ་ཕུལ་བས། དེ་མ་ཤེས་སོ། ། བཀའ་སྩལ་བ།
ཡི་གེ་འདི་ནི་འཇིག་རྟེན་དུ་བྱང་ཆུབ་སེམས་དཔའ་དང་། འཁོར་
ལོས་བསྒྱུར་བའི་རྒྱལ་བོ་བྱུང་བ་ན་དར་བར་འགྱུར་རོ་ཞེས་པས།
ནམ་མཁའ་ནས་ཚངས་པས་ཀྱང་དེ་བཞིན་ནོ། ། ཞེས་སྨྲས་སོ། །
སློབ་དཔོན་ཀུན་གྱི་བཤེས་གཉེན་ངོ་མཚར་ཏེ། །སེམས་ཅན་དག་པ་
ངོ་མཚར་ཆེ། །བསྟན་བཅོས་ཀུན་ལ་བསླབས་གྱུར་ཀྱང་། །འཇིག་
རྟེན་འཇིག་རྟེན་རྗེས་བསྙེག་ཕྱིར། །ཡི་གེའི་གྲྭར་ནི་བྱོན་པར་གྱུར། །
ཡི་གེ་གང་ནི་མིང་དག་ཀྱང་། །བདག་གིས་ཤེས་པར་མ་གྱུར་པ། །དེ་
47

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལ་འདི་ནི་བྱང་གྱུར་ཀྱང༌། །ཡི་གེ་སློབ་པའི་གྲྭར་བྱོན་ཏོ། ། ཞེས་
སྨྲས་སོ། ། དེ་ནས་བྱང་ཆུབ་སེམས་དཔའ་རྩིས་ཀྱི་སློབ་དཔོན་
སྲིད་སྒྲུབ་ཀྱི་དྲུང་དུ་བྱོན་ནས། དེ་རྩིས་ཀྱི་གནས་བསྟན་པ་ཐམས་
ཅད་བྱང་ཆུབ་སེམས་དཔས་སྔར་ནས་མཁྱེན་ཟིན་ཅིང་། དེས་ཆ་
ཙམ་ཡང་མ་རིག་པའི་གྲངས་དང་རྩིས་ཀྱི་གནས་དཔག་ཏུ་མེད་པ་
བྱང་ཆུབ་སེམས་དཔས་གསུངས་སོ། ། དེ་བཞིན་དུ། ཉིད་ཀྱི་
ཞང་བོ་བཟང་ལེན་ལ། གླང་བོ་ཆེའི་གཉར་བྱོན་པ་ལ་སོགས་པ་
དང་། འཕོངས་ཀྱི་སློབ་དཔོན་ལྷར་བཅས་ལ། གནས་ལྔ་ལ་་་་
སོགས་པ་མཚོན་ཆའི་འཕྲུལ་འཁོར་རྣམས་སློབ་པ་ན། བྱང་ཆུབ་
སེམས་དཔའ་ནི།་”“སློབ་དཔོན་རྣམས་ཀྱིས་བསྟན་པ་ལ་མ་ལྟོས་པར་
མཁྱེན་པ་ཡིན་ལ། ཤཱཀྱ་གཞོན་ནུ་ལྔ་བརྒྱ་བོ་རྣམས་ཀྱིས་ནི།
ལེགས་པར་བསླབ་པས་བྱང་བར་གྱུར་ཏོ། ། གནས་ལྔ་ནི། རྒྱང་
ནས་འཕོག་པ་དང་། མི་འཆོར་བར་འཕོག་པ་དང་། སྒྲ་གྲགས་
པར་འཕོག་པ་དང་། གནད་དུ་འཕོག་པ་དང་། ཚབས་ཆེ་བར་
འཕོག་པའོ། ། དུས་གཞན་ཞིག་ན། ཡངས་པ་ཅན་པའི་ལི་ཙཱ་བྱི་
རྣམས་ཀྱིས་གླང་བོ་ཆེ་མཚན་ལྡན་ཞིག་རྙེད་ནས། ཟས་གཙང་གི་
སྲས་འཁོར་ལོས་བསྒྱུར་བར་འགྱུར་གྱི། དེའི་མཐུ་ལས་གླང་བོ་རིན་
པོ་ཆེ་འདི་བྱུང་བ་ཡིན་པས། འདི་དེ་ཉིད་ལ་འབུལ་ལོ། ། ཞེས་
སེར་སྐྱ་གཞིར་ཕྱིན་ནས། ཕོ་བྲང་གི་སྒོར་གླང་བོ་ཆེ་དེ་ཁྲིད་ནས་
བསྡད་པ་ན། ལྷས་ཕྱིན་ཕྱིར་བྱུང་བས་མཐོང་སྟེ། གླང་བོ་དམ་པ་
འདི་ཅི་ཞེས་དྲིས་པ་ན། དེ་དག་གིས་སྔར་བཞིན་བསྙད་པས།
ལྷས་བྱིན་ཕྲག་དོག་སྐྱེས་ཏེ། དེ་འཁོར་ལོས་བསྒྱུར་བར་མ་སོང་བའི་
སྔོན་རོལ་ནས་གླང་བོ་ཆེ་འབུལ་ལམ། ཞེས་ཐལ་ལྕག་བསྣུན་པས་
48 -

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གླང་བོ་ཆེ་བསད་དོ། ། དགའ་བོས་དེ་མཐོང་ནས། ལྷས་བྱིན་གྱི་
ནི་རང་གི་མཐུ་བསྟན་གྱི། བདག་གིས་ཀྱང་བསྟན་ནོ་སྙམ་ནས།
དེ་མཇུག་མ་ནས་བཟུང་སྟེ་གོམ་པ་བདུན་ཙམ་སོང་ནས་མཐའ་གཅིག་
ཏུ་བོར་རོ། ། དེ་ནས་བྱང་ཆུབ་སེམས་དཔའ་བྱོན་ནས། དེ་
གཟིགས་ནས་དྲི་བ་མཛད་པས། སྔར་བཞིན་རྒྱས་པར་བསྙད་དོ། །
འོ་ན་བདག་གིས་ཀྱང་མཐུ་སད་པར་བྱའོ་སྙམ་དུ་དགོངས་ནས།
དེའི་མཇུག་མ་ནས་ཕྱག་གིས་བཟུང་སྟེ་བཏེགས་ནས་རྒྱང་དུ་འཕངས་
པས། ལྕགས་རི་རིམ་པ་བདུན་དང་། འོབས་རིམ་པ་བདུན་་་་
འདས་ཏེ། རྒྱང་གྲགས་ཙམ་གྱི་ཕ་རོལ་ཏུ་ལྷུངས་ཤིང་། ཕྱོགས་
དེར་ས་ལ་གཞོང་བུ་དོད་པས། གླང་བོའི་གཤོངས་ཞེས་གྲགས་ཤིང་
དེར་མཆོད་རྟེན་ཡང་བྱས་སོ། ། དུས་གཞན་ཞིག་ན། ཤཱཀྱ་རྒན་
རབས་དག་གིས་རྒྱལ་བོ་ལ། མཚན་མཁན་དག་གིས་གཞོན་ནུ་འདི་
ཁབ་བཞེས་ན། འཁོར་ལོས་བསྒྱུར་བར་འགྱུར་རོ་ཞེས་ལུང་བསྟན་
ན་བཙུན་མོ་བླངས་པར་བགྱིའོ། ། རྒྱལ་བོས། གཞོན་ནུའི་ཚུལ་
དང་མཐུན་པའི་བུ་མོ་གང་ན་ཡོད་ལྟོས་ཤིག ཞེས་སོ། ། དེ་ནས་
ཤཱཀྱ་ལྔ་བརྒྱ་ཙམ་གྱིས་ངེད་ཀྱི་བུ་མོ་མཐུན་ནོ་ཟེར་རོ། ། རྒྱལ་བོས།
གཞོན་ནུ་ཉིད་ལ་དྲིས་ཤིག་ཟེར་ནས་དྲིས་པས། དགུང་བདུན་ནས་
ལན་བྱའོ་གསུངས་ཏེ་བསམ་པས། འདོད་པའི་སྐྱོན་ནི་བདག་གིས་
མཐའ་ཡས་མཐོང་། །འཐབ་མོ་འཁོན་བཅས་མྱ་ངན་སྡུག་བསྔལ་་
རྩ། །འཇིགས་བྱེད་དུག་གི་ལོ་མ་འདྲ་བ་སྟེ། །མེ་དང་འདྲ་ཞིང་རལ་
གྲི་སོ་དང་འདྲ། །འདོད་པའི་ཡོན་ཏན་བདག་འདོད་མ་ཡིན་ཏེ། །
བདག་ནི་བུད་མེད་ཚོགས་དང་མཛེས་མ་ཡིན། །བསམ་གཏན་ཏིང་
འཛིན་བདེ་བས་ཞི་སེམས་སུ། །བདག་ནི་མི་སྨྲ་ནགས་ཚལ་གནས་
49

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་བྱ། །ཞེས་དང་། ཡང་ཞིག་བརྟག་ན། འདམ་དང་ལྕགས་
ཤིག་ཁྲོད་ན་པདྨ་རྣམ་པས་འཕེལ། །མི་རྣམས་གང་གི་ནང་ན་རྒྱལ་བོ་
མཆོད་པ་ཐོབ། །གང་ཚེ་བྱང་ཆུབ་སེམས་དཔའ་འཁོར་མཆོག་ཐོབ་
གྱུར་པ། །དེ་ཚེ་སེམས་ཅན་བྱེ་བ་ཁྲག་ཁྲིག་འཆི་མེད་འདུལ། །སྔོན་
གྱི་བྱང་ཆུབ་སེམས་དཔའ་མཁས་པ་གང་བྱུང་བ། །དེ་དག་ཀུན་གྱི་
བཙུན་མོ་སྲས་དང་སླས་ཀྱང་བསྟན། །འོན་ཀྱང་འདོད་པའི་ཆགས་
མེད་བསམ་གཏན་བདེ་མ་ཉམས། །བདག་ཀྱང་དེ་དག་ཡོན་ཏན་
རྗེས་སུ་བསླབ་པར་བྱ། །སྙམ་སྟེ་བུད་མེད་ཀྱི་ཡོན་ཏན་ཡི་གེ་ལ་བྲིས་
ནས་འདི་འདྲ་བ་བདག་ལ་གསོལ། ཞེས་བཀའ་སྩལ་ཏོ། ། དེ་
ནས་རྒྱལ་བོས། རྒྱལ་རིགས་བྲམ་ཟེའི་བུ་མོ་དང་། རྗེའུ་རིགས་
དམངས་རིགས་དེ་བཞིན་ཏེ། །སུ་ལ་ཡོན་ཏན་འདི་ཡོད་པའི། །བུ་མོ་
དེ་ནི་འདིར་འོང་ཞིག །ང་ཡི་བུ་འདི་རིགས་དག་དང༌། །རུས་དག་
ངོ་མཚར་འཛིན་མ་ཡིན། །ཡོན་ཏན་ལྡན་པ་ཆོས་ཀྱི་སྣོད། །དེ་ལ་
འདི་ཡི་ཡིད་དགའོ།། ཞེས་སྨྲས་ཏེ། ཤཱཀྱ་ལག་ན་པེ་ཅོན་གྱི་བུ་
མོ་གྲགས་འཛིན་མ་དང་། ཤཱཀྱ་དྲིལ་བུ་སྒྲའི་བུ་མོ་ས་འཚོ་མ་ཞེས་བྱ་
བ་དག་ལ་ཡོན་ཏན་དེ་རྣམས་ཚང་བས་ཁབ་ཏུ་བཞེས་སོ། ། དེ་
ཡང་རྒྱན་སྣང་ལས། འདི་ལྟར། བདག་ཡོད་ན་ནི་གཞན་དུ་འདུ་
ཤེས་ཤིང་། །བདག་གཞན་ཆ་ལས་ཡོངས་སུ་འཛིན་དང་སྡང་། །འདི་
གཉིས་དང་ནི་ཀུན་ཏུ་འབྲེལ་བ་ལས། །ཉེས་པ་ཐམས་ཅད་འབྱུང་
བར་འགྱུར་བ་ཡིན། །ཞེས་བྱ་བའི་ཚུལ་གྱིས་བདག་དང་བདག་གིར་
འཛིན་པའི་མངོན་པར་ཞེན་པ་སྔོན་དུ་འགྲོ་བ་ཉིད་ཀྱི་འདོད་ཆགས་
ལ་སོགས་པའི་ཉོན་མོངས་པ་འདི་ཐམས་ཅད་སྡུག་བསྔལ་གྱི་རྣམ་པར་
སྨིན་པའི་རྒྱུར་འགྱུར་བ་ཡིན་ལ། ཆོས་ཐམས་ཅད་སྒྱུ་མ་ལྟ་བུར་
50

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྒོམ་པས་ཉོན་མོངས་པ་ལ་དབང་ཐོབ་པའི་ཕྱིར། སེམས་ཅན་
གདུལ་བའི་ཕྱིར་བསམ་པའི་ཁྱད་པར་གྱིས་སྒྱུ་མའི་སྐྱེ་བུ་ལྟར་འདོད་
པ་ལ་ཡོངས་སུ་སྤྱོད་པས་རྒྱལ་བོའི་སྲས་པོ་རྣམས་ལ་ནི་ཉེས་པར་
འགྱུར་བ་མ་ཡིན་ནོ། ། དེ་བཞིན་དུ། བྱང་ཆུབ་སེམས་དཔའ་
ཁྱིམ་པས་ནི། །སྐྱེས་པ་ཀུན་ཏུ་རྟག་པར་ཡང༌། །འཁོར་ལོས་བསྒྱུར་
བར་གྱུར་ནས་ནི། །སེམས་ཅན་རྣམས་ཀྱི་དོན་བྱེད་དོ། །ཐབས་ཆེན་
པོ་དང་ལྡན་པ་ལ། །འཁོར་བ་ཞི་བའི་བདག་ཉིད་དང་། །ཉོན་་་་་
མོངས་བྱང་ཆུབ་ཡན་ལག་འགྱུར། །དེའི་ཕྱིར་རྒྱལ་སྲས་བསམ་མི་
ཁྱབ། །ཅེས་བཤད་པས། བྱང་ཆུབ་སེམས་དཔའ་རྣམས་ཀྱིས་་་་
སེམས་ཅན་གདུལ་བའི་ཐབས་སུ་འདོད་པ་ལ་ཡོངས་སུ་ལོངས་སྤྱོད་
པར་སྟོན་པ་ལ་ཉེས་པ་མེད་ཀྱི། སྡོམ་པ་བཟུང་བ་ཉིད་ཀྱིས་འདོད་
པ་ལ་ལོངས་སྤྱོད་པ་ནི་ཉམས་པར་འགྱུར་བ་ཡིན་པའི་ཕྱིར་རོ། །
ཞེས་གསུངས་སོ། །
དེ་ནས་ངེས་པར་འབྱུང་བའི་ཚུལ་ནི། བསྟོད་པ་ལས།
དཔལ་ལྡན་ས་ཡི་དབང་ཕྱུག་ཆེན་པོའི་སྲིད། །ཡོངས་སུ་སྤངས་ཏེ་
ཁབ་ལས་ངེས་པར་འབྱུང༌། །ངུར་སྨྲིག་རྒྱལ་མཚན་ལྷར་བཅས་འགྲོ་
བ་ཡི། །བསོད་ནམས་ཞིང་དུ་གྱུར་ལ་ཕྱག་འཚལ་ལོ། །ཞེས་སྨྲས་
སོ། ། དེ་ནས་དུས་གཞན་ཞིག་ན། སངས་རྒྱས་བཅོམ་ལྡན་་་་
འདས་རྣམས་ཀྱི་སིལ་སྙན་གྱི་སྒྲ་ལས་བསྐུལ་བའི་ཚིགས་སུ་བཅད་པ།
སྡུག་བསྔལ་བརྒྱས་གང་སེམས་ཅན་མཐོང་ནས་ནི། །འགྲོ་བའི་མགོན་
དང་སྐྱབས་དང་གནས་གྱུར་ཅིང༌། །ཕན་བྱེད་མགོན་དང་དཔུང་་
གཉེན་གྱུར་ཅིག་ཅེས། །ཁྱོད་ཀྱིས་སྔོན་ཡང་སྨོན་ལམ་དེ་སྐད་
བཏབ། །དགེ་བ་དཔའ་བོ་སྔོན་གྱི་སྦྱོར་བ་དང་། འགྲོ་ཕན་བྱ་ཞེས་
51

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྨོན་ལམ་དྲན་པར་བྱོས། །འདི་ནི་ཁྱོད་ཀྱི་དུས་དང་ཚོད་ཡིན་གྱིས། །
དྲང་སྲོང་མཆོག་རབ་ཁྱིམ་ནས་འབྱུང་བར་བྱོས། །ཞེས་སོགས་ཀྱིས་
བསྐུལ་ཞིང་། བཙུན་མོ་རྣམས་ཀྱི་རོལ་མོའི་སྒྲ་ལས་ཀྱང་། སྲིད་
གསུམ་བརྒལ་དང་ནད་ཀྱི་སྡུག་བསྔལ་འབར། །འཆི་མེད་རབ་འབར་
འདི་ནི་མགོན་མེད་པ། །སྲིད་ལས་འབྱུང་ལ་འགྲོ་བ་རྟག་ཏུ་རྨོངས། །
བུམ་པར་ཆུད་པའི་བུང་བ་འཁོར་བ་བཞིན། །སྲིད་གསུམ་མི་རྟག་
སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་ལྟ་དང་་་་་་་་་་་་
མཚུངས། །འགྲོ་བའི་ཚེ་སྲོག་ནམ་མཁའི་གློག་འདྲ་སྟེ། །རི་གཟར་
འབབ་ཆུ་བཞིན་དུ་མྱུར་མགྱོགས་འགྲོ ། ཞེས་སོགས་དང༌། སྔོན་
གྱི་སྤྱོད་དེ་རྗེས་སུ་དྲན་གྱིས་ལ། །གཏི་མུག་མ་རིག་མུན་པའི་སྒྲིབས་པ་
ཡི། །འགྲོ་ལ་ཤེས་རབ་དམ་པ་འོད་བཟང་བ། །ཆོས་མིག་དྲི་མེད་
ཉོན་མོངས་མེད་པ་བྱིན། །ཞེས་དང༌། ལྷའི་བུ་འབུམ་ཕྲག་སུམ་ཅུ་
རྩ་གཉིས་ཀྱིས་ཀྱང་། འཆི་འཕོ་བ་ནི་ཤིན་ཏུ་བསྟན། །སྐྱེས་བུ་སེང་
གེ་ཚེ་ཡང་བསྟན། །བཙུན་མོའི་འཁོར་ཡང་བསྟན་པར་མཛད། །
ཁྱོད་ཀྱིས་འཇིག་རྟེན་རྗེས་མཐུན་མཛད། འཇིག་རྟེན་ཆོས་ནི་རྗེས་
ཐོས་ནས། །ལྷ་མི་མང་བོ་ཡོངས་སྨིན་མཛད། །མངོན་པར་འབྱུང་
བའི་བློ་དགོངས་པའི། །དེ་ཡི་དུས་ལ་ད་བབ་བོ། །ཞེས་སོགས་ཀྱིས་
ཀྱང་བསྐུལ་ལོ། ། དེ་ནས་བྱང་ཆུབ་སེམས་དཔས་ཁ་ལོ་བསྒྱུར་བ་
ལ་གསུངས་པ། ཀྱེ་ཁ་ལོ་བསྒྱུར་བ། གཞོན་པ་བཟང་བོ་མྱུར་ཏུ་
ཤོམས་ཤིག སྐྱེད་མོས་ཚལ་དུ་འགྲོའོ། ། དེས་ཀྱང་བཀའ་་་་་་་་་
བཞིན་འཚལ་ཞེས་ཇི་ལྟར་བསྒོ་བ་བཞིན་བཤམས་ཏེ། དུས་ལ་་
བབས་པ་ན་ཤིང་རྟར་ཞུགས་ཏེ་བྱོན་པའི་ལམ་དུ། མི་རྒས་ཤིང་
འཁོགས་པ་འཁར་བ་ལ་བརྟེན་ནས་འགྲོ་བ་ཞིག་གཟིགས་སོ། །
52

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མདུན་པ་ལ་གསུངས་པ། །ཁ་ལོ་བསྒྱུར་བ་མི་རིད་ཉམ་ཆུང་ཞིང་། །
ཤ་ཁྲག་སྐེམས་ལ་རྒྱུས་པགས་ཉི་ཚེས་དཀྲིས། །མགོ་དཀཪ་སོ་སྣཪ་
ལུས་ནི་རབ་སྐེམས་ལ། །འཁར་བར་བརྟེན་ཅིང་མི་བདེ་འཁྱོར་འགྲོ་
སུ། །དེས་སྨྲས་པ། ལྷ་གཅིག་མི་འདི་རྒས་པ་ཟིལ་གྱིས་ནོན། །
དབང་བོ་ཉམས་ཤིང་སྡུག་བསྔལ་བརྩོན་སྟོབས་ཉམས། །གཉེན་གྱི་སྐྱེ་
བོས་བརྙས་ཤིང་མགོན་མེད་གྱུར། །དོན་བགྱིད་མི་ནུས་ནགས་ཁྲོད་
ཤིང་ལྟར་ལོ། །བྱང་ཆུབ་སེམས་དཔས་སྨྲས་པ། འདི་ཡི་ཆོས་འདི་
རིགས་ཀྱི་ཡིན་ནམ་འོན་ཀྱང་ནི། །འགྲོ་བ་འདི་ཀུན་ལ་ཡང་འདི་སྲིད་
དེ་སྨྲོས་ཤིག ། ཚིག་འདི་ཡང་དག་ཇི་བཞིན་མྱུར་དུ་སྨྲོས་ཤིག་་
དང་། །ཐོས་ནས་དེ་བཞིན་དོན་ལ་འདིར་ནི་ཚུལ་བཞིན་བསམ། །
དེས་སྨྲས་པ། ལྷ་འདི་རིགས་ཆོས་མ་ཡིན་ཡུལ་འཁོར་ཆོས་མ་་་་་
ལགས །སྐྱེ་བོ་ཀུན་གྱི་དར་ལ་བབ་པ་རྒ་བས་འཇོམས། །ཁྱེད་ཀྱི་
ཡབ་དང་ཡུམ་དང་ཉེ་དུ་གཉེན་ཚོགས་ཀྱང་། །རྒ་ལས་མ་ཐར་འགྲོ་
བའི་ཐབས་ནི་གཞན་མ་མཆིས། །བྱང་ཆུབ་སེམས་དཔས་སྨྲས་པ།
ཁ་ལོ་བསྒྱུར་བ་བྱིས་པའི་སྐྱེ་བོ་མི་མཁས་པ། །བློ་ངན་གཞོན་པས་
རྒྱགས་ཤིང་མྱོས་པས་རྒ་མ་མཐོང༌། །ང་ནི་སླར་འགྲོ་ང་ཡི་ཤིང་རྟ་
མྱུར་དུ་བསྒྱུར། །ང་ཡང་རྒ་ལ་གནས་པས་རྩེ་དགས་ཅི་ཞིག་བྱ། །
ཞེས་གསུངས་ནས་སླར་ཡང་ནང་དུ་ལོག་གོ། ཡང་སྔར་བཞིན་སྐྱེད་
མོས་ཚལ་གྱི་གཞིར་གཤེགས་པའི་ཚེ། མི་ནད་ཀྱིས་གདུངས་པ་ལུས་
སྐྱ་བོ་རིད་པ་ཞིག་གཟིགས་ནས། བཀའ་སྩལ་བ། ཁ་ལོ་བསྒྱུར་བ་
མི་རྩུབ་ལུས་ཀྱང་མདོག་ངན་ལ། །དབང་བོ་ཐམས་ཅད་ཉམས་ཤིང་
དབུགས་འབྱུང་ཪབ་ཏུ་དཀའ། །ཡན་ལག་ཀུན་ཉམས་ལྟོ་བས་་་་་་
དཀྲུགས་ཤིང་ཉམས་ཐག་གྱུར། །རང་གི་གཅིན་སྟུག་སྨད་པའི་གནས་
53

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ན་འདུག་འདི་སུ། །དེས་སྨྲས་པ། ལྷ་གཅིག་མི་འདི་ཤིན་ཏུ་ནད་
ཀྱིས་བཏབ་པ་སྟེ། །ནད་ཀྱི་འཇིགས་པ་ཉེ་བར་འཆི་བས་འགུམ་ལ་
ཐུག ། ནད་མེད་གཟི་བརྗིད་མ་མཆིས་སྟོབས་ཀྱང་རྣམ་པར་་་་་
ཉམས། །མགོན་དང་སྐྱབས་དང་གླིང་དང་དཔུང་གཉེན་མ་མཆིས་
ལགས། །བྱང་ཆུབ་སེམས་དཔས་སྨྲས་པ། ནད་མེད་པ་ཡང་རྨི་
ལམ་ན་ནི་རྩེ་དང་མཚུངས། །ནད་ཀྱི་འཇིགས་པ་འདི་དག་ཤིན་ཏུ་མི་
བཟད་པ། །སྐྱེས་བུ་མཁས་པས་ནད་འདི་མཐོང་ནས་ཇི་ལྟ་བུར། །རྩེ་
ལ་དགའ་དང་སྡུག་པའི་འདུ་ཤེས་སྐྱེད་པར་འགྱུར། །ཞེས་གསུངས་
ཏེ་ཡང་ཕོ་བྲང་དུ་སྔར་བཞིན་གཤེགས་སོ། ། དེ་ནས་དུས་གཞན་
ཞིག་ན། ཡང་བྱང་ཆུབ་སེམས་དཔའ་ཤིང་རྟར་བཞུགས་ཏེ་སྐྱེད་
མོས་ཚལ་དུ་གཤེགས་པ་ན། མི་རོ་ཁྱོགས་ལ་ཁྱེར་ཞིང་། སྟེང་ནས་
རས་ཀྱིས་གཡོགས་མདུན་ནས་མེ་སྒྲོན་ཐོགས་པ་དང་། སྐྱེ་བོ་མང་
བོ་ཡང་མདུན་ནས་འགྲོ མྱ་ངན་བྱེད་པ་རྣམས་ཕྱི་བཞིན་འབྲང་བ་
ཞིག་གཟིགས་ནས་གསུངས་པ། ཁ་ལོ་བསྒྱུར་བ་མི་འདི་ཁྱོགས་ལ་
བླངས་ནས་ནི། །འདི་དག་སྐྲ་བཤིག་མགོ་ལ་ས་ཡིས་འཐོར་བྱེད་་
ཅིང༌། །སྣ་ཚོགས་དག་གི་ཚིག་ནི་བརྗོད་ལ་བྲང་བརྡུང་བས། །ཀུན་
ནས་བསྐོར་བ་བྱས་ཏེ་ཁྱེར་བ་སུ་ཞིག་ཡིན། །ཁ་ལོ་བསྒྱུར་པས་སྨྲས་པ།
ལྷ་གཅིག་མི་མཛད་འཛམ་བུ་གླིང་དུ་གུམ་པ་སྟེ། །སླན་ཆད་ཕ་མ་
མཆིས་འབྲངས་བུ་རྣམས་མཐོང་མི་འགྱུར། །ལོངས་སྤྱོད་ཁྱིམ་དང་
མཛའ་གཉེན་ཚོགས་རྣམས་སྤངས་ནས་ནི། །འཇིག་རྟེན་ཕ་རོལ་་་
མཆིས་ཏེ་སླན་ཆད་གཉེན་མི་མཐོང་། །བྱང་ཆུབ་སེམས་དཔས་སྨྲས་
པ། །རྒ་བས་གནོད་པར་འགྱུར་བ་གཞོན་པར་ཅིར་མ་རུང། །སྣ་
ཚོགས་ནད་ཀྱིས་གནོད་གྱུར་ནད་མེད་ཅིར་མ་རུང་། །རིང་དུ་མི་་
54

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གནས་གསོན་པར་མཁས་ན་ཅིར་མ་རུང་། །དགའ་ལ་ཆགས་པ་སྐྱེས་
བུ་མཁས་པར་ཅིར་མ་རུང༌།།།གལ་ཏེ་རྒ་མེད་ན་མེད་འཆི་བ་མེད་
གྱུར་ཀྱང་། །འོན་ཀྱང་ཕུང་བོ་ལྔ་འདི་སྡུག་བསྔལ་ཆེ་ཡིན་ན། །རྒ་
ནད་འཆི་བ་རྟག་ཏུ་འབྲང་བ་སྨོས་ཅི་དགོས། །ལེགས་པར་སླར་ལོག་
རབ་ཏུ་ཐར་བར་བྱ་བར་བསམ། །ཞེས་གསུངས་ཏེ་ཡང་ཕོ་བྲང་དུ་
གཤེགས་སོ། ། དེ་ནས་གནས་གཙང་མའི་ལྷ་རྣམས་ཀྱིས་བསམ་
པ། །བྱང་ཆུབ་སེམས་དཔའ་འདི་རྒྱུའི་སྟོབས་ཅན་ཡིན་མོད་ཀྱི།
རྒྱུའི་སྟོབས་ཆེན་པོ་ཅན་ཡང་རྐྱེན་ལ་བལྟོས་པས། རབ་ཏུ་དབྱུང་
བར་བསྐུལ་ལོ་སྙམ་སྟེ། རབ་ཏུ་བྱུང་བ་སྐྲ་བྲེགས་ཤིང་གོས་ངུར་
སྨྲིག་གྱོན་པ་ཁྱིམ་ནས་ཁྱིམ་མེད་དུ་བསོད་སྙོམས་ལ་འཇུག་པ་ཞིག་
སྤྲུལ་ལོ། ། དེ་ནས་ཡང་སྔར་བཞིན་བྱང་ཆུབ་སེམས་དཔའ་ཤིང་
རྟར་ཞུགས་ཏེ། སྐྱེད་མོས་ཚལ་གྱི་གཞིར་གཤེགས་པ་ན། རབ་ཏུ་
བྱུང་བ་སྐྲ་བྲེགས་ཤིང་གོས་ངུར་སྨྲིག་གྱོན་པ་ལག་ན་ལྷུང་བཟེད་་་་
ཐོགས་པ་ཞིག་རྒྱུ་ཞིང་འགྲོ་བ་གཟིགས་ནས་གསུངས་པ། ཁ་
བསྒྱུར་བ་སྐྱེས་བུ་སེམས་ནི་རབ་ཞི་ཞིང༌། །མིག་ཕབ་འགྲོ་ལ་གཉའ་
ཤིང་གང་ཙམ་བལྟ་བྱེད་ཅིང་། །ངུར་སྨྲིག་གོས་གྱོན་ཤིན་ཏུ་རབ་ཏུ་ཞི་
བར་སྤྱོད། །ལྷུང་བཟེད་ཐོགས་ནས་མི་རྒོད་མ་ཁེངས་སུ་ཞིག་ཡིན། །
དེས་སྨྲས་པ། ལྷ་གཅིག་མི་འདི་དགེ་སློང་ཞེས་ནི་བགྱི་བ་ལགས།
འདོད་པའི་དགའ་བ་སྤངས་ཤིང་ཤིན་ཏུ་དུལ་བར་སྤྱོད། ། བདག་
ཉིད་ཞི་བ་འཚོ་ཞིང་རབ་ཏུ་བྱུང་བར་གྱུར། །འདོད་ཆགས་ཞེ་སྡང་
བྲལ་བཪ་བསོད་སྙོམས་སྤྱོད་ཅིང་རྒྱུ། །བྱང་ཆུབ་སེམས་དཔས་་་་་་
གསུངས་པ། འདི་ནི་དགེ་བར་ལེགས་པས་ང་ཡང་ལེགས་པའི་ང་
ཡང་འདོད་པ་སྟེ། །རབ་ཏུ་བྱུང་བ་མཁས་པ་རྣམས་ཀྱིས་རྟག་ཏུ་
55

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསྔགས། །དེ་ནི་བདག་ལ་ཕན་ཞི་སེམས་ཅན་གཞན་ལའང་ཕན། །
འཚོ་བ་བདེ་ཞིང་མཉམ་མཐུན་འཆི་མེད་འབྲས་བུར་འགྱུར། །དེ་
ནས་ཕྱིར་ལོག་ནས་ཕོ་བྲང་དུ་གཤེགས་ནས། ཨེ་མ་ཧོ བདག་
ཁྱིམ་ནས་ཁྱིམ་མེད་པར་རབ་ཏུ་བྱུང་བར་བྱའོ་སྙམ་དུ་སྤྲོ་བ་དང་་
བཅས་པས་དོན་དེ་ཉིད་དགོངས་སོ། ། དེའི་ཚེ་རྒྱལ་བོས་ད་ནི་
གཞོན་ནུ་ཞིང་བའི་གྲོང་དུ་བཏང་ནས་སེམས་གཡེངས་པར་བགྱིའོ་
སྙམ་ནས གཞོན་ནུ་ཁྱོད་ཞིང་བའི་གྲོང་དུ་སོང་ལ་ལས་ཀྱི་མཐའ་
ལ་ལྟོས་ཤིག་ཅེས་བརྗོད་པ་ན་བྱང་ཆུབ་སེམས་དཔའ་རྒ་ནད་འཆི་བ་
གསུམ་གྱིས་ཐུགས་འབྱུང་། རབ་ཏུ་བྱུང་བ་ལ་ནི་མངོན་པར་ཞེན་
པར་གྱུར་ཡང་། ཡབ་ཟས་གཙང་གི་ཚིག་གསན་ནས་ཤིང་རྟ་ལས་
ཞིང་བའི་གྲོང་དུ་གཤེགས་པ་ན། ལམ་ཁར་གཏེར་ལྔ་བརྒྱ་ཁ་ཕྱེ་སྟེ།
གཞོན་ནུ་ཁྱོད་ཀྱི་ཉེ་དུའི་གཏེར་ལགས་ཀྱི་བཞེས་ཤིག་ཅེས་པའི་སྒྲ་
བྱུང་ངོ་། ། བཀའ་སྩལ་པ། གང་གིས་ང་ལ་འཆི་བའི་གཏམ་
སྨྲས་པ། །དེ་དག་ཤི་བའི་གཏམ་ཏུ་གྱུར་པ་ཡིན། །བདག་ཀྱང་ཤི་
ནས་རིང་བོར་མི་ཐོགས་པར། །གཞན་དག་གིས་ཀྱང་གཏམ་དུ་་་་
འགྱུར་བ་འོང༌། །ཞེས་གསུངས་ཏེ་ཞིང་བའི་གྲོང་དུ་བྱོན་ནོ། ། དེ་
ནས་ཞིང་བ་རྣམས་སྡུག་བསྔལ་བ་གཟིགས་པས་ཀྱང་ཐུགས་ལྷག་པར་
འབྱུང་སྟེ། ཤིང་འཛམ་བུའི་གྲིབ་མ་ལ་བཞུགས་པས་བསམ་གཏན་
དང་བོའི་ཏིང་ངེ་འཛིན་མངོན་དུ་མཛད་དོ། ། བྱང་ཆུབ་སེམས་
དཔའ་ཏིང་ངེ་འཛིན་དེ་ལ་མཉམ་པར་བཞག་སྟེ་བཞུགས་པ་ན། སྐྱེ་
བོའི་ཚོགས་ཆེན་པོ་རྣམས་ཀྱང་། བྱང་ཆུབ་སེམས་དཔའ་མི་སྤོང་
བར་ཤིང་གཞན་གྱི་དྲུང་ན་སྡོད་དོ། ། དུས་རིང་ཞིག་ཐོགས་ནས་
རྒྱལ་བོ་བྱང་ཆུབ་སེམས་དཔའི་དྲུང་དུ་ཕྱིན་པ་ན། ཉི་མ་གུང་ཡོལ་
56

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བས་ཤིང་གཞན་གྱི་གྲིབ་མ་ཤར་དུ་གཞོལ་ཡང་། ཤིང་འཛམ་བུའི་
གྲིབ་མས་བྱང་ཆུབ་སེམས་དཔའི་སྐུ་ལུས་མ་བཏང་བས། དེའི་གྲིབ་
མ་ཤར་དུ་མ་ཡོལ་བ་རྒྱལ་བོས་གཟིགས་ནས། རྒྱལ་བོས་བྱང་ཆུབ་
སེམས་དཔའི་ཞབས་ལ་ཕྱག་མཛད་དེ། ཇི་ལྟར་བལྟམས་ཚེ་ས་ནི་
གཡོས་པ་དང༌། །འཛམ་བུ་གྲིབ་མས་ཁྱོད་སྐུ་མི་གཏོང་བ། །བློ་ཆེན་
ཁྱོད་ཀྱི་ཡ་མཚན་གཉིས་འདི་སྟེ། །ཀུན་གཟིགས་ཁྱོད་ཀྱི་ཞབས་ལ་
ཕྱག་འཚལ་ལོ། །ཞེས་བསྟོད་དོ། ། དེ་ནས་བྱང་ཆུབ་སེམས་་་་
དཔའ་ཏིང་ངེ་འཛིན་ལས་བསླངས་ནས་ཤིང་རྟར་བཞུགས་ཏེ།
སེར་སྐྱ་གཞིར་གཤེགས་པ་ན། མཚན་མཁན་རྣམས་ཀྱིས། ད་སྟེ་
གཞོན་ནུ་ཞག་བདུན་གྱི་བར་དུ་རབ་ཏུ་མ་བྱུང་ན། འཁོར་ལོས་
བསྒྱུར་བའི་རྒྱལ་བོར་འགྱུར་རོ། ། ཞེས་སྨྲས་སོ། ། རྒྱལ་བོས་
དོན་དེ་ཉིད་ཤཱཀྱ་བ་རྣམས་ལ་གསུངས་པས། །དེ་ལྟར་ན་སྲུང་ངོ་ཞེས་
བགྲོས་ཏེ། གྲོང་ཁྱེར་གྱི་སྒོ་བཞི་ལ་སོགས་པ་བློན་པོའི་ཚོགས་དཔུང་
དང་བཅས་པས་བསྲུང་བར་མཛད་དོ། ། ཚུལ་དེ་ལྟར་ཞག་དྲུག་
ནི་འདས་པའི་མཚན་མོ། བྱང་ཆུབ་སེམས་དཔའ་མངོན་པར་་་
འབྱུང་བར་ཤེས་ནས། གནོད་སྦྱིན་རྣམས་ཀྱང་མཆོད་པའི་ལས་ལ་
བརྩོན་ནོ། ། རྒྱལ་བོ་སྡེ་བཞི་ཡང་ཆིབས་པ་འདེགས་པ་པར་
སེམས་སོ། ། སུམ་ཅུ་རྩ་གསུམ་པའི་ལྷ་རྣམས་ཀྱང་མཆོད་པའི་
ལས་བྱེད་དོ། ། དེའི་ཚེ་བྱང་ཆུབ་སེམས་དཔས་བཙུན་མོའི་འཁོར་
ལ་གཟིགས་ཏེ། ཨེ་མ་སྐྱེ་དགུ་དག་ནི་སྡུག་བསྔལ་གྱུར། །སྲིན་མོའི་
ཚོགས་ལ་དགའ་བ་ཇི་ལྟར་རྙེད། །འདོད་པའི་ཡོན་ཏན་ཡོད་མིན་
ཡོན་ཏན་འཛིན། །གཏི་མུག་མུན་པས་རབ་སྒྲིབས་བློ་གྲོས་ངན། །
དཔེར་ན་བྱ་ནི་བྱ་རྒྱར་ཆུད་པ་བཞིན། །ནམ་ཡང་འབྱུང་བ་རྙེད་པར་
57

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འགྱུར་བ་ཡིན། །ཞེས་གསུངས་སོ། ། དེ་ནས་བྱང་ཆུབ་སེམས་
དཔའ་ཁང་བཟང་གི་སྟེང་དུ་ཕེབས་ཏེ། སངས་རྒྱས་ཐམས་ཅད་ལ་
ཕྱག་མཛད་པས བརྒྱ་བྱིན་དང༌། རྒྱལ་བོ་སྡེ་བཞི་དང༌། ཉི་ཟླ་
གཉིས་ཀྱིས་ཀྱང་ཕྱག་འཚལ་ཞིང་འདུག་པ་མཐོང་ངོ་། ། སྐར་མ་
རྒྱལ་ཡང་ཤར་བ་གཟིགས་ནས། མདུན་པ་ལ་གསུངས་པ། ང་ཡི་
བཀྲ་ཤིས་འདི་ནི་དོན་ཀུན་གྲུབ། །དོ་ནུབ་གདོན་མི་ཟ་བར་དོན་་
འགྲུབ་ཀྱིས། །འདུན་པ་ཕྱི་བཤོལ་མ་བྱེད་ལ་གོར་དུ། །རྟ་རྒྱལ་རྒྱན་
གྱིས་བརྒྱན་པ་ང་ལ་བྱིན། །དེ་སྨྲས་པ། གང་དུ་བཞུད། མངོན་
པར་འབྱུང་ངོ་། ། ཞེས་གྲགས་སོ། ། དེ་ནས་འདུན་པས་དུས་
མ་ལགས་སོ། ། ཞེས་སྨྲས་པ་དང་། བྱང་ཆུབ་སེམས་དཔས་་
གསུངས་པ། སེམས་ཅན་རྣམས་ཀྱི་དོན་ནི་འཚོལ་བ་ལ། བྱང་
ཆུབ་རྒ་ཤི་མེད་པའི་གནས་ཐོབ་ནས། །འགྲོ་བ་སྒྲོལ་ཞེས་ང་ཡིས་ཡུན་
རིང་ནས །སྨོན་ལམ་བཏབ་པ་དེ་ཡི་དུས་ལ་བབ། །ཅེས་སོ། །
ལྷས་བསྐུལ་བ། སྟོབས་དང་བརྩོན་འགྲུས་འཕགས་པ་མྱུར་དུ་་་་་་
བཞེངས། །སྡུག་བསྔལ་ཉེན་པའི་སེམས་ཅན་ཐམས་ཅད་སྒྲོལ། །ད་
ནི་མངོན་པར་འབྱུང་བའི་དུས་ལ་བབ། །ཅེས་སྨྲས་སོ། ། དེ་ནས་
བྱང་ཆུབ་སེམས་དཔའི་ཆིབས་ཀྱི་རྐང་ལག་བཞི་ནས་ལྷའི་གྱད་བཞིས་
ནམ་མཁར་བཏེག གཟུགས་ཁམས་ཀྱི་ལྷ་རྣམས་ནི་སྤྱོད་ལམ་དུལ་
བས་གཡས་ཕྱོགས་ནས་འགྲོ འདོད་ཁམས་ཀྱི་ལྷ་རྣམས་ནི་གཡོན་
ཕྱོགས་ནས་མཆོད་རྫས་དུ་མ་ཐོགས་ནས་འགྲོ ཚངས་པ་དང་བརྒྱ་
བྱིན་གཉིས་ཆིབས་ཀྱི་མདུན་ནས་སྤྱོད་ལམ་རང་བཞིན་པས་འགྲོ་ཞིང་།
གཞན་ཡང་ནམ་མཁའི་མཐོངས་ནས་ལྷ་རྣམས་ཀྱི་རོལ་མོ་དཀྲོལ།
མེ་ཏོག་གི་ཆར་འབེབས་པ་ལ་སོགས་པ་མཆོད་པ་སྣ་ཚོགས་པས་་་་
58 —

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མཆོད་དོ། ། དེ་ནས་བྱང་ཆུབ་སེམས་དཔའི་གླང་བོ་ཆེའི་ལྟ་་་་་
སྟངས་ཀྱིས་ཕྱོགས་ཀུན་ཏུ་གཟིགས་ཏེ། སངས་རྒྱས་རྣམས་ཀྱི་་
བསྟན་པ་ཡི། །ལམ་གྱི་མཆོག་ནི་མ་ཐོབ་པར། །གྲོང་ཁྱེར་སེར་སྐྱའི་
གཞིར་ནི་སླར། །ང་ནི་འཇུག་པར་མི་བྱའོ། ། ཞེས་གསུངས་སོ། །
དེ་ལྟར་དཔག་ཚད་བཅུ་གཉིས་ཀྱི་ལམ་ཐུན་གཉིས་ལ་བགྲོད་དེ།
མཆོད་རྟེན་རྣམ་དག་གི་དྲུང་དུ་ཕྱིན་པ་དང་ཆིབས་ལས་བབས།
རྒྱན་བགྲོལ་ཏེ་མདུན་པ་ལ་བཀའ་སྩལ་པ། རྒྱན་དང་རྟ་ཁྱེར་ལ་
སླར་ལྡོག་ཅིག མདུན་པ་གདོང་གི་མཆི་མས་གང་བཞིན་དུ་གསོལ་
སེང་གེ་སྟག་གིས་གཏམས་པ་དང༌། །ཕྱུགས་རྗེས་གང་བའི་
བ།
ནགས་ཚལ་དུ། །འབའ་ཞིག་སྐུ་གཉེན་དང་བྲལ་བར། །འཕགས་པ་
་ལྟར་སྤྱོད་པར་འགྱུར། །བཀའ་སྩལ་པ། སྐྱེ་དགུ་འདི་ན་སྐྱེ་་་
ནའང་གཅིག་པུ་སྟེ། །དེ་བཞིན་འཆི་ནའང་གཅིག་པུར་འཆི་བར་
འགྱུར། །འདི་ན་གཅིག་པུས་སྡུག་བསྔལ་མྱོང་འགྱུར་ཏེ། །འཁོར་བ་
ན་ནི་གྲོགས་ཡོད་མ་ཡིན་ནོ། ། ཞེས་སོགས་གསུངས་སོ། ། དེ་
ནས་ཨུཏྤལ་སྔོན་པོའི་འདབ་མ་ལྟ་བུའི་རལ་གྲིས། ཉིད་ཀྱི་དབུ་སྐྲ་
ཉིད་ཀྱིས་བྲེགས་ཏེ་ནམ་མཁའ་ལ་བོར་བ་བརྒྱ་བྱིན་གྱིས་བླངས་ཏེ་
ལྷའི་གནས་སུ་དུས་སྟོན་བཙུགས་ཤིང་། ཕྱོགས་དེར་མཆོད་རྟེན་
ཡང་བྱས་སོ། ། དེ་ནས་བརྒྱ་བྱིན་རྔོན་པའི་ཆ་བྱད་དུ་སྤྲུལ་ཏེ།
སྔོན་རང་སངས་རྒྱས་ནས་ཤིང་གི་ལྷར་བཅོལ་བའི་ངུར་སྨྲིག་གི་གོས་
ཤིག་ཡོད་པ་ལུས་ལ་གྱོན་ཞིང་ལམ་ཁར་བསྡད་དོ། ། དེ་ནས་བྱང་
ཆུབ་སེམས་དཔའ་གོས་རིན་པོ་ཆེ་འདི་རབ་ཏུ་བྱུང་ལ་མི་འཚལ་ཞིང་།
ཤ་ནའི་ངུར་སྨྲིག་གི་གོས་དེ་རབ་ཏུ་བྱུང་བ་ལ་འོས་པར་གཟིགས་ནས་
བརྗེས་བར་བཀའ་སྩལ་ཏེ། བརྒྱ་བྱིན་གྱིས་བྱང་ཆུབ་སེམས་དཔའི་
59-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞབས་ལ་གཏུགས་ནས་ངུར་སྨྲིག་གི་གོས་ཕུལ ཀ་ཤི་ཀའི་ན་བཟའ་
བླངས་ཏེ་སུམ་ཅུ་རྩ་གསུམ་གྱི་གནས་སུ་མཆོད་པ་ཆེན་པོ་བཙུགས་
སོ། །
དེ་ནས་དཀའ་བ་སྤྱད་པའི་ཚུལ་བསྟན་པ་ནི། བསྟོད་པ་ལས།
ཕ་རོལ་ཕྱིན་དྲུག་གྲངས་མེད་གསུམ་གྱི་ཚོགས། །དཔག་མེད་བསྐལ་
བའི་སྔོན་ནས་རྫོགས་མཛད་ཀྱང་། དཀའ་སྤྱད་ལས་ཀྱིས་རྣམ་གྲོལ་
འཐོབ་བོ་ཞེས། །ལོ་དྲུག་དཀའ་བ་སྤྱད་ལ་ཕྱག་འཚལ་ལོ། ། ཞེས་
སྨྲས་སོ། ། དེ་ཡང་མཛོད་ལས། ཀུན་ལ་ཐམས་ཅད་སྙིང་རྗེ་
ཡིས། ། སྦྱིན་པར་བྱེད་པའི་སྦྱིན་པ་རྫོགས། ། ཞེས་གསུངས་ལ།
འདི་ནི་སྟག་མོ་ལ་ལུས་ཡོངས་སུ་བཏང་བའི་སྐྱེས་རབས་ལས།
འཇིག་རྟེན་ཕན་བརྩོན་རྣམས་ལ་བསྟན་པ་དང་། །བརྩོན་འགྲུས་་
ཞན་ལ་སྤྲོ་བ་བསྐྱེད་པ་དང༌། །གཏོང་ཕོད་རྣམས་ནི་དགའ་བ་བསྐྱེད་
པ་དང་། །སྐྱེ་བོ་དམ་པའི་ཡིད་ནི་དྲང་བ་དང་། །བདུད་ཀྱི་སྡེ་ཆེན་
དཔའ་ནི་བཀོང་པ་དང་། །སངས་རྒྱས་ཡོན་ཏན་དགའ་བ་དད་པ་
དང་། །བདག་གི་དོན་བརྩོན་ངོ་ཚ་བསྐྱེད་པ་དང༌། །འཇུངས་དང་
འདོད་ཆེན་ཅན་ཡང་ངོ་ཚ་བསྐྱེད། །ཐེག་པ་མཆོག་ལ་བརྟེན་པ་དད་
བསྐྱེད་ཅིང་། །གཏོང་བ་སྙེམས་པ་ངོ་མཚར་བསྐྱེད་པ་དང༌། །གཏོང་
ལ་དགའ་བ་རྗེས་སུ་ཡི་རང་རྣམས། །མཐོ་རིས་ལམ་ཆེན་རྣམ་པར་
སྦྱང་ཕྱིར་རོ། །ལུས་ཙམ་གྱིས་ཀྱང་གཞན་ལ་ཕན་ཐོགས་པར། །ནམ་
ཞིག་འགྱུར་ཞེས་བདག་གིས་གང་བསམ་པ། །སྨོན་ལམ་དེ་ནི་འབྲས་
བུ་ཡོད་པར་བྱ། །བྱང་ཆུབ་མཆོག་ཀྱང་རབ་ཏུ་ཉེ་བར་བྱ། །འདྲེན་
ཕྱིར་མ་ཡིན་གྲགས་པ་འདོད་ཕྱིར་མིན། །མཐོ་རིས་འདོད་དང་རྒྱལ་
སྲིད་བསྒྲུབ་ཕྱིར་མིན། །བདག་གི་བདེ་བ་མཆོག་ཐོབ་ཕྱིར་མིན་གྱི། །
60

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གཞན་དོན་བསྒྲུབ་ཕྱིར་བདག་ནི་འདི་རྩོམ་མོ། །དེ་བས་བདག་ནི་
འདི་ཡི་དུས་གཅིག་ཏུ། །འཇིག་རྟེན་དག་ལ་སྡུག་བསྔལ་བདེ་འབྱུང་
བ། །བསལ་ཞིང་བསྒྲུབ་པ་རྟག་ཏུ་ནུས་གྱུར་ཅིག ། ཉི་མས་མུན་
བསལ་སྣང་འབྱུང་ནུས་བཞིན་ནོ། ། མཐོང་ཞིང་ཐོས་སམ་རྗེས་སུ་
དྲན་ཡང་རུང་། །རེག་གམ་གཏམ་ཏུ་བརྗོད་པར་གྱུར་ཡང་རུང་། །
རྣམ་པ་ཀུན་ཏུ་འགྲོ་ལ་ཕན་པ་ནི། །བདེ་དང་བདེན་པ་རྟག་ཏུ་བྱེད་
གྱུར་ཅིག ། དེ་ལྟར་གཞན་དོན་བསྒྲུབ་ཕྱིར་ངེས་བྱས་ནས། །སྲོག་
དང་བྲལ་ཡང་ཪབ་ཏུ་དགའ་འགྱུར་ཏེ། །བརྟན་པའི་ལྷ་རྣམས་ངོ་
མཚར་སྐྱེ་འགྱུར་བར། །བདག་གི་ལུས་ནི་དེ་ནས་བོར་བར་གྱུར། །
ཅེས་དང་། ཚོང་དཔོན་ཟིལ་གྱིས་མི་གནོན་པའི་སྐྱེས་རབས་ལས།
འདོད་པའི་དོན་འབྱོར་ཐེ་ཚོམ་མེད་གྱུར་པས། །དགའ་བ་བསྐྱེད་
ཅིང་ཁྱད་པར་རྒྱུར་གྱུར་པ། །ཕོངས་པ་རྣམས་ཀྱིས་དེ་ནི་མཐོང་བ་
བཞིན། །དེས་ཀྱང་ཕོངས་པ་རྣམས་ནི་མཐོང་ན་དགའ། །སློང་བས་
བླངས་ཞེས་ངེས་པར་སྨྲས་པ་ལ། །དེ་ནི་མེད་ཅེས་སྨྲས་པར་མི་ནུས་
ཏེ། །དེ་ཡི་སེམས་ནི་ནོར་ལ་ཆགས་པའི་སྐབས། །སྙིང་རྗེ་ཆེན་པོས་
རབ་ཏུ་མེད་པར་བྱས། །ཕོངས་པ་རྣམས་ཀྱིས་དེ་ཡི་ཁྱིམ་ནས་ནི། །
ནོར་གྱི་སྙིང་བོ་ཕྱུང་ཡང་རབ་ཏུ་དགའ། །རྒྱུ་རྐྱེན་མེད་པར་མྱུར་དུ་
ཆུད་ཟ་བའི། །ནོར་ནི་ཤིན་ཏུ་མི་བཟད་ནོར་མིན་རིགས། །འཇིག་
རྟེན་དག་ན་ནོར་ནི་ཕལ་ཆེར་ཡང་། །ཆགས་པའི་གཞི་དང་ངན་་
འགྲོའི་གྲོགས་སུ་འགྱུར། །དེ་ཡི་ནོར་ནི་བདག་དང་གཞན་དག་གི།
འབྱོར་བ་ཐོབ་པས་དོན་དང་མཐུན་པར་གྱུར། །ཅེས་དང་། སྤྱན་
སྟོང་མངའ་བ་རབ་ཏུ་ཕོངས་གྱུར་ཅིང་། །འཕགས་པས་མ་རབས་
ཆོས་བྱ་རབ་ཏུ་དཀའ། །གང་ཞིག་ཐོབ་ཕྱིར་སེར་སྣའི་སེམས་འབྱུང་
61

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བ། །བརྒྱ་བྱིན་ནོར་ཏེ་བདག་ལ་མེད་ཀྱང་རུང༌། །སློང་བའི་སྡུག་
བསྔལ་ཤི་དང་འདྲ་བ་ཡི། །གཉེན་པོའི་ལམ་དུ་འགྲོ་བར་འདོད་པ་
ལ། །དེ་ཡིས་ཕོངས་པ་ཡ་རབས་གཟི་བྱིན་ཅན། །སུ་ཞིག་མེད་ཅེས་
ཟེར་བའི་སེར་བས་རྡེག ། སློང་བའི་གདུངས་ནས་ངོ་ཟུམ་གནག་
གྱུར་པ། །ཕོངས་པ་རྣམས་ནི་མགུ་བར་མི་འགྱུར་བའི། །ནོར་དང་
རིན་ཆེན་ལྷ་ཡི་རྒྱལ་སྲིད་ཀྱང་། །དེ་ལྟ་བུ་དག་བདག་ནི་སོགས་སམ་
ཅི། །གང་ཞིག་སེར་སྣའི་སྐྱོན་ནི་འཕེལ་འགྱུར་ཞིང༌། །གཏོང་བའི་
སེམས་ནི་སྐྱེ་བར་མི་འགྱུར་བ། །བདག་ལྟ་བུ་ཡིས་དེ་ནི་བཏང་བར་
རིགས། །ཡོངས་སུ་བཟུང་བར་སྙད་གདགས་ཕོངས་པ་ཡིན། །གློག་
ནི་འགྱུ་བ་བཞིན་དུ་མི་བརྟན་ནོར། །ཀུན་དང་ཐུན་མོང་ཕོངས་པ་དུ་
མའི་རྒྱུ། །བདེ་བ་འབྱུང་བའི་རྒྱུ་ནི་སྦྱིན་ཡིན་ན། །ཡ་རབས་སུ་ཞིག་
སེར་སྣའི་ལམ་ལ་བརྟེན། །ཞེས་སོགས་གསུངས་ཏེ། སྦྱིན་པ་རླབས་
ཆེན་པོས་ཕོངས་པ་རྣམས་ཚིམ་པར་བྱས་པ་དང་། རྒྱལ་བོ་བྱམས་
པའི་སྟོབས་ཀྱིས་སྐྱེས་རབས་ལས། མི་ཤ་ཤིན་ཏུ་དྲོན་མོ་དང་། །མི་
ཡི་ཁྲག་ནི་དྲོན་མོ་དག ། བརྟུལ་ཞུགས་མ་ཉམས་པདྨའི་སྤྱན།
གནོད་སྦྱིན་རྣམས་ཀྱི་བཟའ་བཏུང་ལགས། །ཞེས་གནོད་སྦྱིན་ལྔས་
སྨྲས་པ་ལ། རྒྱལ་བོས། ཕོངས་ཏེ་སློང་དུ་འོངས་པ་རྣམས་ཀྱི་
གདོང་། །རེ་བ་ཟློག་པས་ངོ་ཟུམ་གནག་གྱུར་བ། །བུ་ཡུག་རླུང་གིས་
པདྨ་རྙིངས་པ་བཞིན། །མི་དགའ་བྱས་པ་ནམ་ཡང་བདག་མི་དྲན།
ཞེས་དང་། རྟག་ཏུ་ན་ཞིང་སྡུག་པའི་རྨ་འདྲ་བ། །ནད་ཀྱི་འབྱུང་
ཁུངས་ངན་པའི་ལུས་འདི་ལས། །དགོས་པ་ཁྱད་པར་ཅན་དུ་སྤྱད་པ་
ཡིས། །བཅོས་པའི་སྡུག་བསྔལ་ཤིན་ཏུ་བཟང་བོར་བྱ། །བདག་གི་ཤ་
ནི་ཁྲག་དང་བཅས་པ་འདི། །འཇིག་རྟེན་རྣམས་ལ་ཕན་པའི་ཕྱིར་
62

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བཟུང་སྟེ། །གལ་ཏེ་དེ་རིང་མགྲོན་དུ་བྱར་རུང་ན། །དེ་ནི་བདག་གི་
མངོན་པར་མཐོ་བར་འགྱུར། །ཞེས་སོགས་གསུངས་ཏེ། བདག་
ཉིད་ཆེན་པོ་རྒྱལ་བོ་དེའི་ཤ་ཁྲག་གིས་གནོད་སྦྱིན་དེ་རྣམས་ཚིམ་པར་
བྱས་པ་ལྟ་བུའོ། ། ཚུལ་ཁྲིམས་དང་བཟོད་པའི་ཕར་ཕྱིན་རྫོགས་
ཚུལ་ནི། མཛོད་ལས། ཆགས་བཅས་ཡན་ལག་བཅད་ཀྱང་ནི། །
མི་འཁྲུགས་བཟོད་དང་ཚུལ་ཁྲིམས་ཀྱི། །ཞེས་རྒྱལ་སྲས་བདག་ཉིད་
ཆེན་པོ་གང་གི་ཡན་ལག་སོགས་བཅད་ཀྱང་སེམས་ཁོང་ནས་མི་་་་་
འཁྲུགས་པས། བཟོད་པའི་ཕར་ཕྱིན་དང་། དེའི་ཚེ་ལུས་ངག་གི་
ཉེས་སྤྱོད་ལྷག་པར་སྡོམ་པས་ཚུལ་ཁྲིམས་ཀྱི་ཕར་ཕྱིན་གཉིས་རྫོགས་
པར་གསུངས་སོ། །དེ་ཡང་དྲང་སྲོང་བཟོད་པ་སྨྲ་བའི་སྐྱེས་རབས་
ལས། དབང་ཕྱུག་རིག་པ་དཀའ་ཐུབ་ཕུན་སུམ་ཚོགས། །སྒྱུ་རྩལ་
རྣམས་ལ་གོམས་པ་རྒྱ་ཆེ་བ། །ལུས་དང་ངག་གི་སྤྱོད་པ་མཐུ་རྩལ་
ཅན། །མི་རྣམས་མིང་ནི་གཞན་དུ་འདོགས་པར་བྱེད། །དེ་ནི་བཟོད་
པའི་ཡོན་ཏན་མཐུ་ཤེས་ནས། །དེ་ཡི་བདག་བཞིན་འཇིག་རྟེན་རབ་
ཏུ་བརྒྱན། །བཟོད་པའི་གཏམ་ཡང་རྒྱུན་དུ་བྱེད་པར་གྱུར། །དེ་བས་
དེ་ནི་བཟོད་པ་སྨྲ་ཞེས་གྲགས། །བཟོད་པ་ཆེན་པོ་རང་གི་ངང་དུ་
གྱུར། །གཞན་ལ་གནོད་པ་མི་བྱེད་རབ་ཏུ་བརྟན། །དེ་ཡི་དོན་དང་
མཐུན་པའི་གཏམ་དག་གིས། །ཐུབ་པ་དེ་ཡི་གྲགས་པ་རྒྱས་པར་་
གྱུར། །ཅེས་དང་། དམ་པ་ཡོན་ཏན་མཆོག་ལྡན་པ། །གང་ན་་
གནས་པ་དེ་དག་ཉིད། །བཀྲ་ཤིས་ཡིད་དུ་འོང་བ་དང་། དེ་ཉིད་
རྟེན་དང་དཀའ་ཐུབ་ཚལ། །ཞེས་གསུངས་པ་ལྟར། བདག་ཉིད་
ཆེན་པོ་དེ། ནགས་ཚལ་གྱི་ས་ཕྱོགས་རབ་ཏུ་དབེན་ཞིང་ཉམས་
དགའ་བ། མེ་ཏོག་དང་འབྲས་བུ་དག་རྙེད་པར་སླ་བ། མཚོའི་ཆུ་
63

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གཙང་མ་པདྨ་དང་ཨུཏྤ་ལས་བརྒྱན་པ། སྐྱེད་མོས་ཚལ་ཉམས་་་
དགའ་བ་ཞིག་ཏུ་གནས་བཅའ་བས་ཤིན་ཏུ་བཀྲ་ཤིས་བར་བྱས་སོ། །
དཔྱིད་ཀྱི་དུས་ལ་བབས་པ་ན། ཡུལ་དེའི་རྒྱལ་བོ་འཐབ་མོ་སྐྱེས་
ཞེས་བྱ་བའི་བཙུན་མོ་འཁོར་བཅས་སྐྱེད་མོས་ཚལ་དེར་རྒྱུ་ཞིང་དོང་
དོང་བ་ལས། དྲང་སྲོང་བཟོད་པ་སྨྲ་བའི་དཀའ་ཐུབ་ཀྱི་གནས་སུ་
ཕྱིན་ཏོ།། དེ་དག་ལ་དྲང་སྲོང་གིས་ནད་དྲི་བའི་སྐབས་ནས་གླེང་
བསླང་སྟེ། ཆོས་ཀྱི་གཏམ་འདི་ལྟར་བྱས་སོ། ། མི་ཡི་ལུས་སུ་
སྐྱེས་པ་མ་སྨད་ཐོབ་པར་གྱུར། །དེ་བཞིན་དབང་བོ་རྣམས་ཀྱང་མ་
ཉམས་བློ་དང་ལྡན། །འོན་ཀྱང་འཆི་བདག་དེ་ནི་ལེགས་པར་མི་བྱེད་
དེས། །བག་མེད་གྱུར་པ་དེ་དག་ཉིན་རེས་བསླུས་པར་འགྱུར། །རབ་
ཏུ་སྦྱིན་དང་ཚུལ་ཁྲིམས་ལ་སོགས་མ་སྦྱངས་ན། །རིགས་དང་་་་་
གཟུགས་དང་ལང་ཚོ་ཡོན་ཏན་རྣམས་དང་ནི། །སྟོབས་ནི་རབ་ཏུ་ཆེ་
ཞིང་ནོར་གྱིས་ཕྱུག་གྱུར་ཀྱང་། །ཕྱི་མའི་ཚེ་ལ་སུ་ཡང་བདེ་བ་ཐོབ་མི་
འགྱུར། །རིགས་ལ་སོགས་པ་དམན་ཡང་སྡིག་ལ་མ་ཆགས་ཤིང་། །
རབ་ཏུ་གཟུགས་དང་ཚུལ་ཁྲིམས་ལ་སོགས་ཡོན་ཏན་ལྡན། །དབྱར་
གྱི་དུས་སུ་འབབ་ཆུས་རྒྱ་མཚོ་གང་བ་བཞིན། །ཕྱི་མའི་ཚེ་ལ་ངེས་པར་
བདེ་བར་རྒྱས་པར་འགྱུར།།རིགས་དང་གཟུགས་དང་ཡོན་ཏན་་་་
རྣམས་ཀྱང་རུང་། ། སྟོབས་ནི་རབ་ཏུ་ཆེ་ཞིང་ནོར་གྱིས་ཕྱུག་ཀྱང་་
རུང་། །ཡོན་ཏན་ཡོད་ན་ཚེ་འདི་ལ་ཡང་རྒྱན་དུ་འགྱུར། །གསེར་གྱི་
ཕྲེང་བས་ཕྱུག་པོའི་མཚན་མ་བསྟན་པ་བཞིན། །མེ་ཏོག་རྣམས་ནི་
ལྗོན་ཤིང་གི་ནི་རྒྱན་དུ་འགྱུར། ·གློག་ཕྲན་འགྱུར་བ་ཆར་སྤྲིན་རྣམས་
ཀྱི་རྒྱན་དུ་འགྱུར། །བུང་བ་མྱོས་པ་འདུ་བའི་པདྨ་རྒྱ་མཚོའི་རྒྱན། །
ཡོན་ཏན་ཁྱད་པར་འཕགས་པ་ལུས་ཅན་རྣམས་ཀྱི་རྒྱན། །ནད་མེད་
- 64

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཚེ་རིང་ནོར་དང་རིགས་དང་གཟུངས་རྣམས་ནི། །རབ་དང་འབྲིང་
དང་ཐ་མའི་བྱེ་བྲག་སྣ་ཚོགས་པའི། །སྐྱེ་བོ་འདི་དག་ངོ་བོ་ཉིད་ལས་
གྱུར་མ་ཡིན། །གཞན་གྱིས་བསྐྱེད་མིན་ལས་ནི་རྣམ་པ་གསུམ་ལས་
གྱུར། །འགྲོ་བའི་ཆོས་ཉིད་འདི་ལྟར་ངེས་པར་གནས་པ་དང་། །སྲོག་
ཀྱང་མི་བརྟན་ཤི་དང་ཉེ་བར་ཤེས་ནས་ནི། །དགེ་བའི་ཕྱོགས་ལ་་
བརྟེན་ནས་སྡིག་པ་སྤོངས་བར་གྱིས། །གྲགས་པ་བདེ་བ་ཐོབ་པའི་
ལམ་ནི་འདི་ཡིན་ནོ། །ཡིད་ལ་ཞེ་སྡང་ཡོད་ན་བདག་དང་གཞན་དག་
ལ། །ཕན་པར་འགྱུར་བ་མེ་བཞིན་རབ་ཏུ་སྲེག་པར་བྱེད། །དེ་བས་
སྐྱེ་བོ་སྡིག་ལ་འཛེམ་པ་དེ་དག་གིས། །གཉེན་པོ་རྣམས་ལ་བརྟེན་ནས་
སྡིག་པ་སྤང་བར་བྱ། །དགོན་པའི་མེ་ནི་རབ་ཏུ་འབར་བར་འགྱུར་བ་
ཡང་། །ཆུ་ཀླུང་ཆེན་པོ་མཐའ་ཀླས་འབབ་དང་ཕྲད་གྱུར་ན། །ཇི་
ལྟར་རབ་ཏུ་ཞི་བར་འགྱུར་བ་དེ་བཞིན་དུ། །ཡིད་ཀྱིས་གདུང་བའང་
བཟོད་ལ་བརྟེན་ན་ཞི་བར་འགྱུར། །དེ་བས་དེ་རྒྱུ་ཟིལ་གྱིས་མནན་
པས་བཟོད་པས་སྡིག་པ་སྤོང༌། །དེ་ཕྱིར་བྱམས་ལ་བརྟེན་པའི་སྟོབས་
ཀྱིས་དགྲ་ཡང་འཕེལ་མི་འགྱུར།།དེ་ལས་དགའ་ཞིང་མཆོད་འོས་
བདེ་བའི་སྐལ་དང་ལྡན་པར་འགྱུར། །བསོད་ནམས་བྱས་པས་ཡོན་
གྱིས་ཐ་མར་མཐོ་རིས་འགྲོ་བར་འགྱུར། །ཞེས་སོགས་གསུངས་སོ། །
དེ་ནས་ཡུལ་དེའི་རྒྱལ་བོ། བཙུན་མོ་དག་གི་རྗེས་སྙེགས་ཤིང་སོང་
བ་ལས། དྲང་སྲོང་བཟོད་པ་སྨྲ་བ་དེ་བཙུན་མོའི་འཁོར་གྱིས་བསྐོར་
ཞིང་འདུག་པ་མཐོང་ནས།། འདོད་ཆགས་དང་ཕྲག་དོག་གིས་
སེམས་རབ་ཏུ་འཁྲུགས་པར་གྱུར་ཏོ། ། བཙུན་མོ་དག་གིས་སྨྲས་
པ། འདི་ནི་བཅོམ་ལྡན་འདས་བཟོད་པ་སྨྲ་བ་ལགས་ཀྱིས། །ལྷ་
དེའི་ལྟ་བུ་ཐུབ་ཚོད་ཆེན་པོ་མ་མཛད་ཅིག། ཅེས་པས། རྒྱལ་བོ་དེས།
65

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདི་ནི་བཟོད་པ་སྨྲ་ཞེས་ཟེར། །དེ་ཡང་ཉམས་སུ་ཡོང་མི་ལེན། །
འདི་ལྟར་བུད་མེད་བསྟེན་པ་ཡིས། །སྲེད་པ་འདིས་ནི་བཟོད་མ་་་
གྱུར། །ཚིག་ཏུ་གཞན་སྨྲ་ལུས་ཀྱི་སྤྱོད་པ་གཞན། །བསམ་པ་གདུག་
ཅིང་ཡིད་ལ་གཞན་དུ་སེམས། །དཀའ་ཐུབ་ནགས་ན་མ་ཞི་འདི་སུ་
ཞིག ། འབྲིད་པའི་ཚུལ་ཅན་ཕྱི་ཚུལ་འཆོས་ཤིང་འདུག ། ཅེས་
སོགས་མ་རུང་བའི་ཚིག་རྩུབ་མོ་དག་སྨྲས་ཏེ། །དྲང་སྲོང་ཆེན་པོ་དེའི་
ལག་པ་ཡ་གཅིག་དང་། །དཔུང་བ་གཉིས་དང་། རྣ་བ་དང་། སྣ་
དང་། རྐང་བ་གཉིས་ཀྱང་དེ་བཞིན་དུ་བཅད་དོ། ། དེ་ཡི་ལུས་
བཅད་འགྱེལ་བར་གྱུར་ན་ཡང་། །ལུས་ཀྱི་ཁོག་པ་གནས་པའི་མཐའ་
ཤེས་ཤིང་། །སྐྱེ་བོ་རྣམས་ལ་བཟོད་པ་གོམས་གྱུར་བས། །ཐུབ་པ་
མཆོག་དེ་མ་འཁྲུགས་མྱ་ངན་མེད། །ལུས་ནི་བཅད་པར་གྱུར་ཅིང་དེ་
ཡི་སེམས། །དགེ་བའི་ཚུལ་བལྟས་བཟོད་པ་བརྟན་མ་ཉམས། །
དགའ་བའི་ཚུལ་གྱིས་སྡུག་བསྔལ་ཡོད་མ་གྱུར། །རྒྱལ་བོའི་ཆོས་་་་་
ཉམས་མཐོང་ནས་མི་དགའ་གྱུར། །སོ་སོར་བརྟགས་བཟོད་སྙིང་རྗེ་
ཅན། །གཞན་གྱི་སྡུག་བསྔལ་མི་བཟོད་པ། །བདག་གི་སྡུག་བསྔལ་
ཆེན་པོ་ཡང་། །དེ་ཙམ་དུ་ནི་གནོད་མི་འགྱུར། །རྒྱལ་བོ་དེ་ཡིས་མི་
བཟད་ལས་བྱས་པས། །དེ་མ་ཐག་ཏུ་རིམས་ནད་མེ་བཞིན་འབར། །
ནགས་ཚལ་ཉེ་བའི་གནས་ནས་མཐར་མ་བྱུང༌། །ས་གས་ནང་དུ་དེ་མ་
ཐག་ཏུ་སོང་། །ཞེས་དང་། དྲང་སྲོང་གིས་སྨྲས་པ། བདག་ནི་
ནགས་ན་གནས་པ་ལ། །ཉེས་པ་མེད་པར་རལ་གྲི་ཡིས། །ལག་པ་
དང་ནི་རྐང་བ་དང་། །སྣ་དང་རྣ་བ་བཅད་གྱུར་ཀྱང་། །བདག་ལྟ་བུ་
ཡི་ཇི་ལྟར་ན། །དེ་ལ་གནོད་པ་བསལ་བར་བྱ། །རྒྱལ་བོ་དེ་ནི་ཚེ་རིང་
གྱུར། །དེ་ལ་སྡིག་ཏུ་མ་གྱུར་ཅིག ། འཆི་དང་ན་བའི་སྡུག་བསྔལ་
66

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཅན། །འདོད་ཆགས་ཞེ་སྡང་དབང་དུ་གྱུར། །ཉེས་པར་སྤྱད་པས་
ཚིག་པ་ལ། །མྱ་ངན་བྱེད་མོད་ག་ལ་ཁྲོ། །ཞེས་དང་། ནགས་ན་
གནས་ཤིང་རབ་ཏུ་བྱུང་བར་ཤེས། །བཟོད་པ་སྨྲ་བ་རིང་བོ་མི་ཐོགས་
འཆི། ། ཅི་ཕྱིར་མི་བཟོད་སྐབས་ནི་འབྱེད་པར་བྱེད། །དེ་བས་མ་
འཇིགས་ཁྱེད་ཅག་བདེ་བར་དེངས། །དེ་ལྟར་ཐུབ་པ་མཆོག་གི་རྗེས་
བསྟན་པས། །སློབ་མ་ཉིད་དུ་ལེགས་པར་གྱུར་པར་བྱས། །བཟོད་ལ་
གནས་པས་བརྟན་པ་མ་ཉམས་པར།།བཟོད་པའི་མཐུ་ཡིས་མཐོ་
རིས་སོང་བར་གྱུར། །ཅེས་སོགས་གསུངས་པ་ལྟར་རོ། ། སྐར་
རྒྱལ་བསྟོད་པས་བརྩོན་འགྲུས་ཀྱི། །ཞེས་པ་ནི་སྔར་བཤད་པ་ལྟར་ལ།
དེ་མ་ཐག་ལ་ཏིང་འཛིན་བློ། །ཞེས་རྡོ་རྗེ་ལྟ་བུའི་ཏིང་ངེ་འཛིན་གྱི་ཚེ་
ཕར་ཕྱིན་ཐ་མ་གཉིས་རྫོགས་པར་གསུངས་པ་ནི གྲུབ་མཐའི་་
འདོད་པ་ཡིན་ཞིང་། དེ་གཉིས་སྔོན་ཇི་ལྟར་རྫོགས་པའི་ཚུལ་ནི།
བསྟན་འབར་མའི་མདོ་ལས་འབྱུང་བ་ལྟར་དང་། མདོ་གཞན་ལས་
ཀྱང་། བྲམ་ཟེ་རབ་འབར་གྱུར་པ་ན། །རལ་བ་འདབ་ཆགས་ཚང་
བྱས་ཀྱང་། །བསམ་གཏན་ལས་ནི་མ་གཡོས་པར། །བསམ་གཏན་ཕ་
རོལ་ཕྱིན་པ་རྫོགས། །ཞེས་དང་། སྨན་ཆེན་བློན་པོར་གྱུར་པ་་་་
དང་། །གནག་ལྷས་སྐྱེ་བུར་ང་གྱུར་ཚེ། །ཤེས་རབ་ཕ་རོལ་ཕྱིན་པ་
རྫོགས། །དེའི་ཚེ་རྔ་བོ་ཆེ་ཡང་བསྒྲགས། །ཞེས་སོགས་གསུངས་སོ། །
དེ་ལྟར་ན་བསྐལ་བ་ཆེན་པོ་གྲངས་མེད་པ་གསུམ་གྱི་ཚོགས་དང་།
ཕ་རོལཏུ་ཕྱིན་པ་དྲུག་སོགས་བསྐལ་བ་དཔག་ཏུ་མེད་པའི་སྔ་རོལ་
ནས་རྫོགས་ཟིན་ཀྱང་། གདུལ་བྱ་འདུལ་བའི་ཐབས་ལ་མཁས་པའི་
དབང་གིས། དཀའ་བ་སྤྱད་པའི་ཚུལ་ཡང་མཛད་པ་ཡིན་ཏེ།ཇི་སྐད་
དུ། སློབ་དཔོན་དཔའ་བོས། དཀའ་སྤྱད་ལས་ནི་མ་བགྱི་བར། །
67

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གོ་འཕང་རྙེད་དཀའི་མི་འཐོབ་ཅེས། །དེ་ཉིད་ལའང་མ་གཟིགས་
པར། །ཁྱོད་ཀྱིས་བརྩོན་འགྲུས་ལེགས་པར་སྤེལ། །ཞེས་གསུངས་པ་
་་་་་་ལྟར། གྲོང་ཁྱེར་སེར་སྐྱའི་ཤར་ཕྱོགས་དཔག་ཚད་བཅུ་གཉི
འདས་པ། ཡངས་པ་ཅན་གྱི་མཆོད་རྟེན་རྣམ་དག་གི་གནས་དེར་
ཅུང་ཟད་བཞུགས་ནས། གྲོང་ཁྱེར་སེར་སྐྱ་དང་ཐག་ཉེ་གྲགས་སོ་
སྙམ་དུ་དགོངས་ནས། མཐར་གྱིས་རྒྱལ་བོའི་ཁབ་ཏུ་བྱོན་ནས་་
བསོད་སྙོམས་མཛད་དེ། རི་དྲུང་གི་ཤིང་པ་ཊ་ལའི་སྡོང་བོའི་དྲུང་
ན་བཞུགས་སོ། ། དེའི་ཚེ་རྒྱལ་བོ་གཟུགས་ཅན་སྙིང་བོ་འཁོར་
དང་བཅས་པ་བྱང་ཆུབ་སེམས་དཔའི་དྲུང་དུ་བྱོན། རྒྱལ་བོ་ན་རེ།
གཞོན་ནུ་ལང་ཚོ་དང་བོ་ལ་བསོད་སྙོམས་སྤྱོད་པ་མི་མཛེས་ཀྱི།
བདག་གི་འདོད་པའི་ཡོ་ཏན་ཐམས་ཅད་འབུལ་བར་བགྱི་སྟེ། ཉིད་
ཀྱི་རིགས་རུས་སོགས་ཇི་ལྟར་ཡིན་ཞེས་དྲིས་པའི་ལན་དུ། བཀའ་
སྩལ་བ། རྒྱལ་བོ་གངས་རི་ཉེ་བ་ན། །ཡུལ་གྱི་ལྗོངས་ནི་འབྲུ་དག་
དང་། །ནོར་རྣམས་ཀྱིས་ནི་གང་བ་ཡི། །གོ་ས་ལ་ཞེས་གྲགས་པ་་་་
ཡོད། །བུ་རམ་ཤིང་བ་ཉི་མའི་རུས། །ཤཱཀྱ་དག་ནི་དེ་ན་གནས། །
རྒྱལ་བོ་ང་ནི་རྒྱལ་རིགས་ཏེ། །ང་ནི་འདོད་པ་དོན་མི་གཉེར། །ཞེས་
དང་། རྒྱལ་བོ་ང་ནི་སྐྱེས་མ་ཐག་ཏུ་ཡང༌། །འདོད་པ་རྣམས་ལ་མི་
དགའི་བློ་བསྐྱེད་ན། །འཇིགས་བྱེད་ཆོས་ཀྱི་དགྲ་བོར་གྱུར་པ་དག།
བོར་བ་དེ་ཀོ་སླར་ཡང་ཇི་ལྟར་བླང༌། ། ཞེས་སོགས་གསུང་སོ། །
དེ་ནས་བྱ་རྒོད་ཕུང་བོའི་རི་དང་ཉེ་བའི་དྲང་སྲོང་སྣ་ཚོགས་པའི་བསྟི་
གནས་སུ་གཤེགས་ཏེ། དྲང་སྲོང་རྣམས་མེ་ལྔས་གདུང་བ་དང་།
རྐང་བ་ཡ་གཅིག་འགྲེང་བ་སོགས་དཀའ་ཐུབ་ཇི་ཙམ་སྤྱོད་པ་དེ།
བྱང་ཆུབ་སེམས་དཔས་ཉིས་འགྱུར་ཉིས་འགྱུར་དུ་སྤྱད་དོ། ། དེ་
68

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཚེ་དགེ་སྦྱོང་ཆེན་པོ་དང་། དྲང་སྲོང་ཆེན་པོ་ཞེས་མཚན་དུ་གྲགས་
སོ། ། དེ་ནས་དྲང་སྲོང་རྣམས་མཐོ་རིས་ཙམ་དོན་དུ་གཉེར་བ་
མཁྱེན་ནས། ལམ་འདི་ནི་སླར་ལྷུང་བ་ལོག་པར་ཞུགས་པར་སྙམ་དུ་
དགོངས་སོ། ། དེ་ནས་སྒྱུ་རྩལ་ཤེས་ཀྱི་བུ་རིང་དུ་འཕུར་བའི་བསྟི་
གནས་སུ་གཤེགས་ཏེ། རིང་འཕུར་ལས། ཅི་ཡང་མེད་པའི་སྐྱེ་
མཆེད་ཀྱི་བར་ཚུན་ཆོད་ཀྱི་གདམས་ངག་ཞུས་ཏེ། དེ་ནི་མཚན་མོ་
དེ་ཉིད་ལ་ཐོབ་པར་མཛད་ནས། ནང་བར་རིང་འཕུར་ལ། ཁྱོད་
ཀྱིས་ཅི་ཡང་མེད་པའི་སྐྱེ་མཆེད་ཀྱི་བར་གྱི་ཆོས་འདི་ཁོ་ན་མངོན་དུ་
བྱས་སམ། གསོལ་བ། དེ་ཁོ་ནའོ། ། བཀའ་སྩལ་བ། དེ་
ལྟར་ན་ངས་ཀྱང་དེ་མངོན་དུ་བྱས་སོ། ། ཞེས་གསུངས་སོ། །
དེ་ནས་བྱང་ཆུབ་སེམས་དཔས་ལམ་འདི་ཙམ་གྱིས་ནི། རྫོགས་པར་
བྱང་ཆུབ་པར་ནུས་པ་མ་ཡིན་ནོ་སྙམ་དུ་དགོངས་ཏེ། རེངས་བྱེད་
ཀྱི་བུ་ལྷག་སྤྱོད་ཀྱི་གནས་སུ་གཤེགས་སོ། ། དེའི་དྲུང་དུ་འདུ་ཤེས་
མེད་འདུ་ཤེས་མེད་མིན་གྱི་སྐྱེ་མཆེད་ཅེས་བྱ་བ་སྲིད་རྩེའི་ཏིང་ངེ་་
འཛིན་ནུབ་གཅིག་ལ་འཐོབ་པར་མཛད་དོ། ། དེ་ནས་ལྷག་སྤྱོད་
ཀྱི་གནས་ནས་ཕྱིར་བྱུང་སྟེ་གཞན་དུ་གཤེགས་སོ། ། དེའི་ཚེ་རྒྱལ་
བོ་ཟས་གཙང་མས། བྱང་ཆུབ་སེམས་དཔའ་གཅིག་པུར་འཁྱམས་
ཤིང་འདུག་གོ་ཞེས་ཐོས་ནས། རིམ་གྲོ་བྱེད་པའི་མི་སུམ་བརྒྱ་བཏང་
ཞིང་། རྒྱལ་བོ་ལེགས་པར་རབ་སད་ཀྱིས་ཀྱང་མི་ཉིས་བརྒྱ་བཏང་
ངོ་། ། དེ་ནས་འཁོར་ལྔ་བརྒྱ་དང་བཅས་ནགས་སུ་རྒྱུ་བ་ན། སྐྱེ་
བོ་མང་བོ་དང་ལྷན་ཅིག་གནས་པས་བདུད་རྩི་མི་ཐོབ་པར་མཁྱེན་
ནས། ཡབ་ཀྱི་ཕྱོགས་ནས་ཀཽཎྚི་ནྱ་དང་། རྟ་ཐུལ་དང་། །རླངས་
པ་སྟེ་གསུམ་དང་། ཡུམ་གྱི་ཕྱོགས་ནས་མིང་ཆེན་དང་། བཟང་བོ་
69

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གཉིས་ཁྲིད། ལྷག་མ་རྣམས་ཕྱིར་བཀྱེ་སྟེ། ལྔ་སྡེ་རྣམས་དྲང་སྲོང་
གི་ཆ་བྱད་དུ་བསྒྱུར་བ་དང་ལྷན་ཅིག་གྲོང་ཁྱེར་ག་ཡའི་ལྷོ་ཕྱོགས་ལྟེང་
རྒྱས་ཀྱི་གྲོང་རྡལ་རྒྱུ་ཞིང་གཤེགས་ནས། ཆུ་བོ་ནི་རཉྫ་ནའི་འགྲམ།
ནེའུ་གསིང་ཡིད་དུ་འོང་བ་མཐའ་ནགས་ཚང་ཚིང་དང་། ཤིང་སྣ་
ཚོགས་ཀྱིས་བརྒྱན་པ་ཞིག་གཟིགས་ནས། ནགས་ཁྲོད་འདིར་་་་་
བདག་གནས་ལ་སྤོང་བ་བྱའོ་སྙམ་དུ་དགོངས་ནས་ཤིང་དྲུང་ཞིག་ཏུ་
བཞུགས་སོ། ། དེ་ནས་སྙིགས་མ་ལྔའི་དུས་དམན་པ་ལ་མོས་པ།
བརྟུལ་ཞུགས་ངན་པས་དག་པར་འཛིན་པ་སུན་དབྱུང་བའི་ཕྱིར།
དཀའ་ཐུབ་བརྩམ་མོ་སྙམ་སྟེ། ལོ་དྲུག་མཁའ་ཁྱབ་ཀྱི་ཏིང་ངེ་འཛིན་
ལ་མཉམ་པར་བཞག་སྟེ། ཏིལ་འབྲུ་གཅིག་ལ་སོགས་པ་གསོལ་བས་
དཀའ་བ་སྤྱད་དོ། ། དེའི་ཚེ་ལྷ་མོ་སྒྱུ་འཕྲུལ་མའི་སྐྱེས་པ་སུམ་ཅུ་རྩ་
གསུམ་པའི་ལྷ་དེས། གཞོན་ནུས་དཀའ་ཐུབ་དྲག་པོ་སྤྱད་པ་ཐོས་
ནས་དེར་འོང་པ་དང་། བྱང་ཆུབ་སེམས་དཔའི་སྐུ་ལུས་སྐེམས་པ་
སོགས་མཐོང་བས། ལུམྤའི་ཚལ་དུ་བུ་བཙས་ཚེ། །སྐྱེ་བའི་ཐ་མ་
ཡིན་ཞེས་དང་། །དྲང་སྲོང་ནག་པོས་སངས་རྒྱས་སུ། །ལུང་བསྟན་པ་
ཡང་ཉམས་འགྱུར་ཞིང་། །ཞེས་སོགས་མི་སྲིད་པ་དང་མི་རིགས་པར་
གསོལ་བ་ལ། བྱང་ཆུབ་སེམས་དཔས་སྨྲས་པ། ཉི་ཟླ་སྐར་ཚོགས་
ས་ལ་ལྷུང་འགྱུར་སྲིད། །སོ་སོ་སྐྱེ་བོ་ཡིན་ཡང་ང་མི་འཆི། །དེའི་ཕྱིར་
འདི་ལ་མྱ་ངན་ཁྱོད་མ་བྱེད། །རིང་བོར་མི་ཐོགས་བྱང་ཆུབ་སངས་
རྒྱས་མཐོང་། །ཞེས་གསུངས་པས་དགའ་སྟེ་རང་གནས་སུ་སོང་ངོ་། །
དེ་ལྟར་དཀའ་བ་སྤྱད་དེ་ལོ་དྲུག་འདས་ནས། འདི་སྙམ་དུ་ད་ལྟ་
གང་སུ་དག་སྡུག་བསྔལ་སྤོང་བར་འདོད་པ་ཐམས་ཅད་ནི། འདི་
ཙམ་དུ་ཟད་དེ། ལུས་རིད་ཅིང་ཉམས་ཆུང་བས་བྱང་ཆུབ་དེ་ཡང་
70 -

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྐྱེད་པར་མི་ནུས་སོ། ། དེས་ན་ལུས་མདངས་སྟོབས་དང་ལྡན་
པར་བྱའོ་དགོངས་ནས་དབུགས་འབྱུང་རྔུབ་ཅི་བདེར་མཛད་ཅིང་།
འབྲས་ཆེན་སོགས་ཁམ་ཟས་རགས་པ་ཡང་གསོལ། ཏིལ་མར་གྱིས་
ང་འཇམ་པོས་ཁྲུས་མཛད་དོ། ། དེའི་ཚེ་རིམ་གྲོ་བ་ལྔ་བོ་
མ་དད་པར་གྱུར་ཏེ། ཤེས་ལྡན་དག་དགེ་སྦྱོང་ཀོ་ཏ་མ་ནི། སྤོང་
བ་ལས་ཉམས་པ་ཡིན་ཏེ། ད་ནི་འདིས་ཅུང་ཟད་ཀྱང་འཐོབ་པར་
མི་ནུས་སོ་ཞེས་བྱང་ཆུབ་སེམས་དཔའ་བོར་ནས་ཝ་ར་ན་སིར་སོང་
ཞིང་། དེ་རྣམས་ལ་ལྔ་སྡེ་ཞེས་གྲགས་སོ། ། དེ་ནས་བྱང་ཆུབ་
སེམས་དཔའ་རིམ་གྱིས་སྐུའི་མཐུ་བསྐྱེད་ནས་སྡེ་ཅན་གྱི་གྲོང་དུ་་་་་
གཤེགས་སོ། ། ཡུལ་དེའི་དཔོན་པོ་སྡེ་ཅན་ཞེས་བྱ་བ་ལ བུ་མོ་
དགའ་མོ་དང་། དགའ་སྟོབས་མ་ཞེས་བྱ་བ་གཉིས་ཡོད་དོ། །
དེ་གཉིས་བུད་མེད་རིན་པོ་ཆེ་ལྟར་ཕུན་སུམ་ཚོགས་ཤིང་། ཚུལ་
ཁྲིམས་དང་བརྟུལ་ཞུགས་བླངས་ནས་དུས་དེར་ལོ་བཅུ་གཉིས་ཀྱང་
རྫོགས་པས། དེ་གཉིས་ཀྱིས་བ་མཆོག་སྟོང་ཡོད་པ་རྣམས་བཞོས་ཏེ།
བ་སྟོང་བོ་དེ་ཉིད་ལ་བླུད་དོ། ། དེ་རྣམས་བཞོས་ནས་ལྔ་བརྒྱ་ལ་
བླུད་དོ། ། དེ་བཞིན་དུ་ཉིས་བརྒྱ་ལྔ་བཅུ་དང་། བརྒྱ་ཉེར་ལྔ་
དང་། དྲུག་ཅུ་རྩ་གསུམ་དང༌། སུམ་ཅུ་རྩ་གཉིས་དང་། བཅུ་
དྲུག་དང་། བརྒྱད་དེ་ལན་བཅུ་དྲུག་ཉིང་ཁུར་བྱས་པའི་འོ་མ་་་་
རྣམས་ཤེལ་སྣོད་དུ་བསྐོལ་བའི་ཚེ གནས་གཙང་མའི་ལྷ་རྣམས་
འོ་
ཀྱིས། མོད་ལ་མཐུ་བསྐྱེད་པ་ཞེས་བྱ་བའི་སྨན་བླུགས་སོ། །
མ་བསྐོལ་བ་དེའི་སྟེང་དུ་བཀྲ་ཤིས་དང་། གཡུང་དྲུང་འཁྱིལ་བ་ལ་
སོགས་པའི་དགེ་བའི་མཚན་མ་དུ་མ་བྱུང་ངོ་། ། དེ་ནས་བུ་མོ་དེ་
དེའི་ཚེ་བྱང་
གཉིས་བྱང་ཆུབ་སེམས་དཔའི་དྲུང་དུ་ཆས་སོ།། །
71

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཆུབ་སེམས་དཔའ་ཆུ་ཀླུང་ནཻརཉྫནར་སྐུ་ཁྲུས་མཛད་ཅིང་། ཤིང་ཨ་
རྫུ་ནའི་ཡལ་ག་ལ་ཕྱག་གིས་འཇུས་ཏེ་བཞེངས་ནས། ཆོས་གོས་
གསོལ་ཏེ་ཆུ་འགྲམ་ན་བཞུགས་སོ། ། དེར་བུ་མོ་དེ་གཉིས་ཀྱིས་འོ་
ཐུག་ཕུལ་བ་བཞེས་ཏེ། བཀའ་སྩལ་བ། ཡོལ་གོ་འདི་ཡང་བཏང་
བ་ཡིན་ནམ། གསོལ་བ། བཏང་བ་ལགས་སོ། ། དེ་ནས་བྱང་
ཆུབ་སེམས་དཔའ་འོ་ཐུག་གསོལ་ནས། གསེར་གྱི་ཡོལ་གོ་ཆུ་ཀླུང་
དེར་བོར་བ་ཀླུ་རྣམས་ཀྱིས་བླངས་སོ། ། དེར་བརྒྱ་བྱིན་མཁའ་
ལྡིང་གི་ཆ་བྱད་དུ་སྤྲུལ་ནས་ཀླུ་ལས་ཡོལ་གོ་འཕྲོགས་ཏེ། སུམ་ཅུ་རྩ་
གསུམ་དུ་ཁྱེར་ནས་མཆོད་པ་ཆེན་པོ་བཙུགས་སོ། ། དེ་ལྟར་འོ་
ཐུག་མཆོག་དེ་གསོལ་བ་ཙམ་གྱིས་སྐུ་ཉམས་སྟོབས་དང་ལྡན་ཞིང་།
སྐུ་ལུས་ཀྱི་མདངས་སོགས་སྔོན་བཞིན་དུ་གྱུར་ཏོ། །
དེ་ནས་མངོན་པར་འཚང་རྒྱ་བའི་ཚུལ་བསྟན་པ་སོགས་ནི།
བསྟོད་པ་ལས། རྡོ་རྗེ་གདན་གྱི་བྱང་ཆུབ་སྙིང་བོར་གཤེགས། །
བདུད་སྡེ་དཔུང་ཚོགས་འཇོམས་པའི་ཆོ་འཕྲུལ་བཅས། །བླ་མེད་བྱང་
ཆུབ་གོ་འཕང་བརྙེས་པའི་ཚུལ། །གླིང་འདིར་མངོན་སུམ་བསྟན་ལ་
ཕྱག་འཚལ་ལོ། ། ཞེས་སྨྲས་སོ། ། དེ་ནས་བྲག་རི་མེ་ཏོག་དང་
འབྲས་བུས་བརྒྱན་པ་ཞིག་ཡོད་པ་དེར་ཕེབས་ཏེ་བཞུགས་པ་ན། དེ་
མ་ཐག་བྲག་རི་དེ་སྙིལ་ལོ། ། དེའི་ཚེ་ལྷ་རྣམས་ཀྱིས་གསོལ་བ།
དགེ་བའི་རྩ་བ་ཡོངས་སུ་སྦྱངས་པ་མཐར་ཕྱིན་པ་ནི། ས་གཞན་
གྱིས་བཟུང་བར་མི་ནུས་ཏེ། འདི་དང་ཉེ་བ་ཕྱོགས་འདི་ལྟ་བུ་ཞིག་
ན་རྡོ་རྗེ་གདན་མཆིས་ཏེ། ད་ནི་དེར་བཞུད་ཅིག དེ་ནས་ལུང་
བསྟན་པ་བཞིན་ཕེབས་པ་ན། ཞབས་གང་དུ་བཞག་སར་མེ་ཏོག་
པདྨ་དག་བྱུང་ངོ་། ། དེར་རྒྱ་མཚོ་ཆེན་པོ་བཞི་ལས་ཆུ་བབས་ཏེ།
― 72

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པདྨའི་རྫིང་བུ་དག་ཏུ་གྱུར་ཏོ།།། དེ་ནས་ཡང་གཤེགས་ཏེ།
ཞབས་ཀྱི་གོམ་པ་བོར་བ་ན། ས་ཆེན་པོ་འདི་ལ། འཁར་རྔ་སོགས་
ལ་དབྱུག་གུས་བསྣུན་པ་བཞིན་དུ་སྒྲ་བྱུང་ངོ་། ། བྱ་ཙ་ར་ག་དང་།
རི་དྭགས་དག་ཀྱང་བྱང་ཆུབ་སེམས་དཔའ་ལ་སྐོར་བ་བྱེད།། ལྷ་
རྣམས་ཀྱིས་ཀྱང་ཆར་ཟིམ་བུས་ཆག་ཆག་བཏབ་པོ། ། ཆུ་བོ་ནི་
རཉྫ་ནར་ཀླུའི་རྒྱལ་བོ་དུས་ཅན་ཞེས་བྱ་བ་མིག་ལོང་བ། སྔོན་་་་
སངས་རྒྱས་འཁོར་བ་འཇིག་ལ་སོགས་པའི་ཞལ་མཐོང་བ་ཞིག
སྐབས་དེར་མིག་གིས་མཐོང་བར་གྱུར་ཅིང་། ས་ཆེན་པོ་སྒྲ་སྒྲོག་
པའང་ཐོས་ནས། སའི་སྟེང་དུ་འཐོན་ནས་རྒྱང་རིང་བོ་ནས་བྱང་
ཆུབ་སེམས་དཔའ་མཐོང་བ་ན། ངེས་པར་སངས་རྒྱས་སུ་འགྱུར་
བར་ཤེས་ནས་སྨྲས་པ། བདག་གིས་སྔོན་ནས་མཐོང་བ་ཡི། །
སངས་རྒྱས་མཐུ་ཆེན་དེ་རྣམས་དང་། །ཐུབ་པ་ཁྱོད་ནི་མཐོང་གྱུར་
ན། །དེ་དག་ཐ་དད་དབྱེར་མ་མཆིས། །ཞེས་སོགས་རྒྱ་ཆེར་བསྟོད་
དོ། ། དེ་ནས་གཤེགས་པའི་ལམ་གྱི་གཡས་ཕྱོགས་ན། རྩྭ་འཚོང་
ཁྱེའུ་བཀྲ་ཤིས་རྩྭ་བརྔ་བ་ལ། བཀྲ་ཤིས་རྩྭ་ནི་ང་ལ་མྱུར་དུ་བྱིན། །
དེ་རིང་ང་ལ་རྩྭས་ནི་དོན་ཆེན་འགྱུར། །དཔུང་དང་བཅས་པའི་་་
བདུད་ནི་བཅོམ་ནས་སུ། །བྱང་ཆུབ་དམ་པ་ཞི་བ་རེག་པར་འགྱུར། །
ཞེས་གསུངས་པ་དང༌། དེས་ཀྱང་རྩྭ་སྔོ་འཇམ་ཡིད་དུ་འོང་བ་དག་
ཕུལ་ལོ། ། རྩྭ་དེ་བསྣམས་ནས་ཤིང་ཨ་ཤྭ་ཐ་བྱང་ཆུབ་ཀྱི་ཤིང་ལ་
ལན་གསུམ་བསྐོར་ཏེ། རྩྭའི་རྩེ་མོ་ནང་དུ་བསྟན་རྩ་བ་ཕྱིར་བསྟན་
པ་ལ། ཞལ་ཤར་ཕྱོགས་སུ་བལྟས་ཏེ་བཞུགས་ནས་ལུས་དྲང་བོར་
བསྲིངས། དྲན་པ་མངོན་དུ་བཞག་ནས་གསུངས་པ། སྟན་་་་་་
འདིར་བདག་གི་ལུས་ནི་སྐེམས་ཀྱང་རུང་། །ལྤགས་པ་རུས་པ་ཤ་་
73-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྣམས་ཞིག་ཀྱང་རུང་། །བསྐལ་མང་རྙེད་དཀའི་བྱང་ཆུབ་མ་ཐོབ་
པར་། །སྟན་འདི་ལས་ནི་བསྐྱོད་པར་མི་བྱའོ། ། ཞེས་ཐུགས་དམ་
བརྟན་པ་མཛད་དོ། ། དེ་ནས་བདུད་སྡིག་ཅན་ལ་རྒྱལ་མཚན་
གཉིས་ཡོད་དེ། དགའ་བའི་གནས་དང་། དོགས་པའི་གནས་
སོ། ། སྐབས་འདིར་དོགས་པའི་རྒྱལ་མཚན་གཡོས་པས།
བདུད་ཀྱིས་བརྟགས་པ་ན། བྱང་ཆུབ་སེམས་དཔའ་རྡོ་རྗེ་གདན་ལ་
བཞུགས་པར་མཐོང་ནས། བར་ཆད་བྱ་བའི་ཕྱིར་སྐྲ་འཛིངས་ཤིང་
ཤ་ནའི་གོས་ཀྱིས་སྨད་གཡོགས་པའི་འཕྲིན་པ་ཞིག་ཏུ་སྤྲུལ་ནས་རིང་
རིང་སྐད་དུ་གསོལ་བ། གྲོང་ཁྱེར་སེར་སྐྱ་ནི་ལྷས་བྱིན་གྱིས་མནན།
ཕོ་བྲང་ནི་བཅོམ། ཤཱཀྱ་རྣམས་ཁ་བཏགས་ན། ཁྱོད་ཅིའི་ཕྱིར་
གནས་བཏབ་སྟེ་འདུག་ཅེས་སྨྲའོ། ། དེར་ཐུགས་ལ། འདོད་པ་
ལ་འདུན་པ་དང་། གནོད་སེམས་དང་། རྣམ་པར་འཚེ་བ་སྟེ་མི་
དགེ་བའི་རྣམ་པར་རྟོག་པ་གསུམ་སྐྱེས་ན། དེ་དག་བདུད་ཀྱི་་་་
དཀྲུགས་མར་ཤེས་ནས དེ་དག་ལྡོག་པའི་དགེ་བའི་རྟོག་པ་གསུམ་
གྱི་ཟིལ་གྱིས་མནན་ཏོ། ། དེ་ནས་བདུད་རང་ཉིད་འོངས་ཏེ།
ཁྱོད་ཀྱིས་བླ་ན་མེད་པའི་ཡེ་ཤེས་ག་ལ་ཐོབ་ཅེས་ཟེར་རོ། ། བཀའ་
སྩལ་བ། སྡིག་ཅན་ཁྱོད་ཀྱིས་མཆོད་སྦྱིན་གཅིག་བྱས་པས་ཀྱང་་
འདོད་པའི་ཁམས་ཀྱི་དབང་ཕྱུག་ཏུ་གྱུར་ན། —ངས་བསྐལ་བ་གྲངས་
མེད་པ་གསུམ་དུ་མཆོད་སྦྱིན་བྱེ་བ་ཕྲག་ཁྲིག་བརྒྱ་སྟོང་དུ་མ་བྱས།
སེམས་ཅན་རྣམས་ཀྱི་དོན་དུ། མགོ་དང་། ལག་པ་ནས།
དབྱིག་དང་། གསེར་ལ་སོགས་པའི་བར་དུ་ཐམས་ཅད་ཡོངས་སུ་
བཏང་ན། བླ་ན་མེད་པའི་ཡེ་ཤེས་ཐོབ་པར་མི་འགྱུར་རེ་སྐན།
བདུད་ཀྱིས་སྨྲས་པ། རེ་ཞིག་ངས་དེ་ལྟར་བྱས་པའི་དཔང་བོ་ནི་
74

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཁྱོད་ཡིན་ན། ཁྱོད་ཀྱི་དེ་ལ་དཔང་བོ་སུ་ཞིག་ཡོད། དེ་ནས་བྱང་
ཆུབ་སེམས་དཔའི་ཕྱག་གཡས་པ་བསོད་ནམས་བརྒྱ་ཕྲག་དུ་མས་་་
བསྐྱེད་པ་ས་ལ་རེག་པར་མཛད་དེ། ས་འདི་འགྲོ་བ་ཀུན་གྱི་གནས་
ཡིན་ཏེ། །རྒྱུ་དང་མི་རྒྱུ་སྙོམས་ཤིང་ཉེ་འཁོན་མེད། །འདི་ནི་བདག་
གི་དཔང་སྟེ་བདག་རྫུན་མེད། །འདི་ལ་ཁྱོད་ནི་བདག་གི་དཔང་བྱོས་
ཤིག ། ཅེས་གསུངས་པས། ས་རྣམ་པ་དྲུག་ཏུ་གཡོས་པའི་
གསེབ་ནས། སའི་ལྷ་མོ་བསྟན་མས་ལུས་ཕྱེད་བྱུང་ནས། ཐལ་མོ་
སྦྱར་ཏེ། སྐྱེས་བུ་ཆེན་པོ་དེ་དེ་བཞིན་ནོ། ། ཁྱོད་ཀྱིས་ཇི་སྐད་
སྨྲས་པ་དེ་བཞིན་ཏེ། འདི་ནི་བདག་ལ་མངོན་སུམ་མོ། །ཞེས་སྨྲས་
པ་དང་། བདུད་སྡིག་ཅན་བག་ཁུམས་ཤིང་སེམས་ཁོང་དུ་ཆུད་ནས་
སོང་ངོ་། ། དེ་ནས་སྡིག་ཅན་གྱིས་བསྐུལ་ཏེ། བདུད་ཀྱི་བུ་མོ་
སྲེད་མ་དང་། དགའ་བྱེད་མ་དང་། དགའ་སྤྱོད་མ་ཞེས་བྱ་བ་
གསུམ་མངགས་ཤིང་། དེ་རྣམས་ནི་ལྷའི་བུ་མོའི་མཆོག་ཡིན་ལ།
བུད་མེད་ཀྱི་གཡོ་སྒྱུ་རྣམས་སྟོན་པར་བརྩམས་པ་ན། དེ་དག་རྒན་
མོ་བཞིན་མི་སྡུག་པར་བྱིན་གྱིས་བརླབས། ཕྱིས་སུ་སྟོན་པ་ལ་མོས་
པ་བསྐྱེད་པས་གྲོལ་ལོ། ། དེ་ནས་བདུད་སྡིག་ཅན་གྱིས་བདུད་ཀྱི་
རིགས་ཀྱི་འབྱུང་བོ་ཐམས་ཅད་སྦྲན་ཏེ། ཇི་སྐད་དུ། གནོད་སྦྱིན་
གྲུལ་བུམ་ལྟོ་འཕྱེ་ཆེན་པོའི་གཟུགས། །སྲིན་པོ་ཡི་དྭགས་ཤ་ཟའི་་་
གཟུགས་དང་བཅས། །འཇིགས་བྱེད་མི་སྡུག་དྲག་གཟུགས་ཇི་སྙེད་
པ། །ཐམས་ཅད་སྒྱུ་མས་དེར་ནི་སྤྲུལ་བ་བྱས། །ཤཱཀྱའི་སྲས་པོ་ཆོས་
རྣམས་རྟེན་འབྱུང་བ། །དངོས་པོ་མེད་པའི་ངོ་བོ་ཉིད་དུ་རྟོགས། །
ནམ་མཁའ་ལྟ་བུའི་སེམས་དང་རབ་ཏུ་ལྡན། །དཔུང་བཅས་གཡོ་སྒྱུ་
མཐོང་ཡང་མྱོས་པ་མེད། །ཅེས་པ་ལྟར་བདུད་ཀྱི་དཔུང་ཆེན་པོ་་་
75

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གདོང་དང་གཟུགས་སྣ་ཚོགས་པ་མཚོན་ཆ་སྣ་ཚོགས་པ་འཛིན་པ།
དཔའ་ཞིང་གཏུམ་ལ་མི་བསྲུན་པ་བྱེ་བ་ཕྲག་སུམ་ཅུ་རྩ་དྲུག་དུ་སྔོན་དུ་
བདས་ཤིང་། སྡིག་ཅན་རང་ཉིད་མདའ་གཞུ་རྣ་བའི་བར་དུ་བཀང་
སྟེ་འོངས་ནས། བྱང་ཆུབ་སེམས་དཔའི་མཐའ་བསྐོར་ཏེ་འདུག་གོ།
དེ་ནས་བྱང་ཆུབ་སེམས་དཔའ་བྱམས་པའི་ཏིང་ངེ་འཛིན་ལ་མཉམ་
པར་བཞག་པས། འབྱུང་བོ་རྣམས་ཀྱིས་མཚོན་ཆ་འཕངས་པ་དག་
ནི་མེ་ཏོག་ཨུཏྤལ་དང་། པདྨ་ལ་སོགས་པར་གྱུར། རི་འཕངས་པ་
ནི་མེ་ཏོག་གི་ཁང་བརྩེགས་སུ་གྱུར། རླུང་གདུག་པ་དང་རྡོའི་ཆར་
ཕབ་པ་ནི། གནས་གཙང་མའི་ལྷ་རྣམས་ཀྱིས་བསྒྲིབས། མི་་་་་་་
གཙང་བའི་ཆར་ཕབ་པ་ཡང་དྲི་ཞིམ་པའི་རྫས་རྣམས་སུ་གྱུར་ཏེ།
བདུད་ཀྱི་གནོད་པ་ཐམས་ཅད་བརྡུགས་སོ། ། དེ་ནས་བདུད་ཀྱི་
དཔུང་རྣམས་ཕྱོགས་དེ་ནས་གྱེས་སོ།r། དེ་ནས་བྱང་ཆུབ་སེམས་
དཔའ་ནམ་གྱི་ཐུན་དང་བོའི་སྐབས་དེ་ཉིད་དུ་མཉམ་པར་བཞག་སྟེ།
རབ་ཀྱི་མཐའི་བསམ་གཏན་བཞི་བ་ལ་བརྟེན་ནས་རྫུ་འཕྲུལ་གྱི་མངོན་
ཤེས་དང་། ལྷའི་རྣ་བ་མངོན་དུ་བྱས། གུང་ཐུན་ལ་གཞན་སེམས་
ཤེས་པ་དང་། སྔོན་གྱི་གནས་རྗེས་སུ་དྲན་པ་དང༌། ལྷའི་སྤྱན་
མངོན་དུ་བྱས་ཤིང་། ཐུན་ཐ་མ་ལ་ཟག་པ་ཟད་པའི་མངོན་ཤེས་
མངོན་དུ་བྱས་ཏེ། བླ་ན་མེད་པའི་ཡེ་ཤེས་བརྙེས་ཤིང༌། གསར་དུ་
མངོན་པར་རྫོགས་པར་སངས་རྒྱས་པའི་ཚུལ་མཛད་ནས་ཐམས་ཅད་
མཁྱེན་པ་དེ་བཞིན་གཤེགས་པར་གྱུར་ཏོ། ། དེའི་ཚེ་དཀར་པོའི་
ཕྱོགས་ལ་མངོན་པར་དགའ་བའི་ལྷ་རྣམས་ཀྱིས ད་ནི་ཤཱཀྱ་ཐུབ་
པས་བླ་ན་མེད་པའི་ཡེ་ཤེས་བརྙེས་སོ་ཞེས་བསྒྲགས་སོ། ། དེ་ལྟར་
ས་ག་ཟླ་བའི་ཚེས་བཅོ་ལྔ་ལ་བཅོམ་ལྡན་འདས་ཀྱིས་བླ་ན་མེད་པའི་ཡེ་
76

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཤེས་བརྙེས། གྲགས་འཛིན་མ་ལ་སྲས་སྒྲ་གཅན་འཛིན་ཡང་བཙས་
ཤིང་། བདུད་རྩི་ཟས་ཀྱི་བུ་ཀུན་དགའ་བོ་ཡང་བཙས་སོ། །
དེའི་ཚེ་ས་ཆེན་པོ་ནི་རབ་ཏུ་གཡོས། ཕྱོགས་ཐམས་ཅད་ནི་འོད་
ཀྱིས་སྣང་བས་ཁྱབ། འཇིག་རྟེན་གྱི་ཁམས་ཕན་ཚུན་གྱི་བར་དུ་མུན་
པ་མུན་ནག་ཏུ་གྱུར་པ་ཐམས་ཅད་ཀྱང་སྣང་བས་ཁྱབ་པར་གྱུར་ཏོ། །
སྟོན་པས་ཀྱང་། བསོད་ནམས་རྣམ་སྨིན་བདེ་སྟེར་སྡུག་བསྔལ་་་་
ཐམས་ཅད་སེལ། །བསོད་ནམས་ལྡན་པའི་མི་ཡི་བསམ་པ་རྣམས་
ཀྱང་འགྲུབ །བདུད་བཅོམ་ནས་ནི་བྱང་ཆུབ་མྱུར་དུ་རེག་པར་་་་
འགྱུར། །མྱ་ངན་ལས་འདས་ཞི་བ་བསིལ་པའི་དངོས་པོའང་ཐོབ། །
ཅེས་ཆེད་དུ་བརྗོད་དོ། ། ཁ་ཆེ་བྱེ་བྲག་ཏུ་སྨྲ་བ་རྣམས་ནི།
མཛོད་ལས། ཐུབ་པས་བྱང་ཆུབ་ཀྱིས་འཐོབ་བྱ། །དང་པོར་མ་
ཡིན་སྐད་ཅིག་མ། །སུམ་ཅུ་རྩ་བཞི་འཐོབ་ཕྱིར་རོ། ། ཞེས་པ་ལྟར།
ཐུབ་པས་བྱང་ཆུབ་ཀྱི་ཤིང་དྲུང་དུ་སྟན་གཅིག་ལ།། རབ་མཐའི་
བསམ་གཏན་བཞི་བ་ལ་བརྟེན་ནས་མཐོང་ལམ་བར་ཆད་མེད་ལམ་
བརྒྱད་དང༌། རྣམ་གྲོལ་ལམ་བརྒྱད་དེ་ཤེས་བཟོད་སྐད་ཅིག་མ་བཅུ་
དྲུག་དང་། སྲིད་རྩེའི་སྒོམ་སྤོང་སྐོར་དགུའི་གཉེན་པོ་བར་ཆད་མེད་
ལམ་དགུ་དང་། རྣམ་གྲོལ་ལམ་དགུ་སྟེ་སྐད་ཅིག་མ་སུམ་ཅུ་རྩ་བཞི་
རྒྱུན་ཆགས་སུ་བསྐྱེད་ནས་བྱང་ཆུབ་འཐོབ་པར་འདོད་དོ། ། དེ་
ལྟར་བཅོམ་ལྡན་འདས་ཤཱཀྱ་ཐུབ་པ་མངོན་པར་སངས་རྒྱས་ནས་མེའི་
ཁམས་ལ་སྙོམས་པར་ཞུགས་ཏེ་སྐྱིལ་ཀྲུང་གཅིག་གིས་ཞག་བདུན་་
འདས་པར་མཛད་དོ། ། དེ་ནས་ཞག་བདུན་ཕྲག་གཉིས་པ་ལ་
བབ་པ་ན། ཚངས་རིས་ཀྱི་ལྷ་གཉིས་འོངས་ནས། དེད་དཔོན་
གཡུལ་ལས་རྣམ་པར་རྒྱལ་བ་བོ། །སྡིག་པ་མི་མངའ་བཞེངས་ཤིག་
77

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཇིག་རྟེན་གཟིགས། །རིན་ཆེན་ཆོས་ནི་འཚལ་བར་འགྱུར་མཆིས་
ཀྱི། །བདེ་གཤེགས་ཆོས་ཀྱི་མཆོག་ནི་བཤད་དུ་གསོལ། །ཞེས་བསྐུལ་
ལོ། ། དེ་ནས་ཏིང་ངེ་འཛིན་དེ་ལས་བཞེངས་ཏེ། ཞི་བའི་བདེ་
བ་ལ་ཆེད་དུ་བརྗོད་པའང་མཛད་ནས ཞག་བདུན་ཕྲག་གཉིས་པ་
ལ་ཡང་སྐྱིལ་ཀྲུང་མ་ཞིག་པར་བཞུགས་སོ། ། བདུན་ཕྲག་གསུམ་
པ་ལ ཚོང་དཔོན་ག་གོན་དང༌། བཟང་བོ་ཞེས་བྱ་བ་གཉིས།
བཅོམ་ལྡན་འདས་ཀྱི་དྲུང་དུ་འོངས་ནས་སྦྲང་རྩི་དང་ལྡེ་གུ་དག་་་་
འབུལ་གྱིས་བཞེས་སུ་གསོལ། ཞེས་ཞུས་སོ། ། དེ་ནས་སྟོན་པས།
སྔོན་གྱི་སངས་རྒྱས་རྣམས་ཀྱང་ལྷུང་བཟེད་ཀྱི་སྣོད་དུ་བསོད་སྙོམས་
བཞེས་ཀྱི། མུ་སྟེགས་བྱེད་བཞིན་དུ་སྙིམ་པ་དང་སློང་ཕོར་དུ་ནི་མ་
ཡིན་ནོ་ཞེས་དགོངས་སོ། ། དེའི་ཚེ་རྒྱལ་བོ་ཆེན་པོ་བཞིས་དེ་ཤེས་
ནས་རྡོ་ལས་བྱས་པའི་ལྷུང་བཟེད་རེ་རེ་མེ་ཏོག་གིས་བཀང་སྟེ་ཕུལ་
བས། ཕྱག་བསྐྱང་སྟེ། བདེ་བར་གཤེགས་ལ་ལྷུང་བཟེད་ཕུལ་
ཅིག་དང་། །ཁྱོད་ནི་ཐེག་པ་མཆོག་གི་སྣོད་དུ་འགྱུར། །ང་འདྲ་དག་
ལ་ལྷུང་བཟེད་ཕུལ་བ་ནི། །དྲན་དང་བློ་གྲོས་ནམ་ཡང་ཉམས་མི་་
འགྱུར། །ཞེས་གསུངས་ནས་བཞི་ག་ལྷུང་བཟེད་གཅིག་ཏུ་བྱིན་གྱིས་
བརླབས་ཏེ་བསྣམས་སོ། ། དེ་ནས་ཚོང་དཔོན་གཉིས་ཀྱིས་བསོད་
སྙོམས་ཕུལ་བ་དག་བཞེས་ཏེ། ལྷ་ཡི་བཀྲ་ཤིས་དོན་འགྲུབ་ཅིང་། །
ཕྱོགས་རྣམས་བཀྲ་ཤིས་བྱེད་པ་དེས། །ཁྱོད་ཀྱི་དོན་རྣམས་འགྲུབ་
གྱུར་ཅིག ། ཐམས་ཅད་མྱུར་དུ་མཐུན་པར་ཤོག ། ཅེས་སོགས་
ཤིས་པ་བརྗོད་དོ། ། བདུན་ཕྲག་བཞི་བ་ལ། གློ་བུར་དུ་སྤྲིན་
ཆགས་ཏེ་ཡུལ་ངན་བྱུང་བ་ན། ཀླུའི་རྒྱལ་བོ་བཏང་བཟུང་གི་གནས་
སུ་གཤེགས་སོ། ། བདུན་ཕྲག་ལྔ་བ་ལ། བྱང་ཆུབ་ཀྱི་སྙིང་བོར་
78

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གཤེགས་ཏེ། རྟེན་འབྲེལ་བཅུ་གཉིས་ཀྱི་དོན་དགོངས་བཞིན་དུ་
ཞག་བདུན་སྐྱིལ་ཀྲུང་གཅིག་གིས་འདའ་བར་མཛད་དོ། ། དེ་ནས་
ཞག་བདུན་ཕྲག་དྲུག་པ་ལ་བབ་པ་ན། བདག་གིས་རྟོགས་པའི་ཆོས་
ཟབ་མོ་འདི་ནི། གཞན་གྱིས་ཁོང་དུ་ཆུད་པར་དཀའ་སྟེ། གལ་ཏེ་
གཞན་ལ་བསྟན་པར་གྱུར་ཀྱང་དེས་མི་རྟོགས་པས། བདག་གཅིག་
པུ་དགོན་པར་གནས་པར་བྱའོ་དགོངས་ཏེ། ཟབ་ཞི་སྤྲོས་བྲལ་འོད་
གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་
ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་
པར་བྱ། །ཞེས་ཀྱང་གསུངས་སོ། ། དེའི་ཚེ་རྒྱལ་བོའི་ཁབ་ཏུ་་་
མངོན་པར་བྱང་ཆུབ་པའི་མཆོད་རྟེན། _དབྱིབས་གྲུ་བཞི་བ།
བང་རིམ་བཞི་བ་ཅན་རྒྱལ་བོ་གཟུགས་ཅན་སྙིང་བོ་སོགས་ཀྱིས་་
བཞེངས་སོ། །
སྨྲས་པ། ལེགས་བྱས་བསོད་ནམས་ཆེན་པོ་ལས་བྱུང་བའི། །
མང་བོས་བཀུར་བ་ཤཱཀྱའི་རྒྱལ་བོའི་ཁབ། །མི་ཟད་འདོད་དགུའི་
ནོར་གྱིས་གཏམས་པ་སོགས། །བྱང་ཕྱོགས་གནོད་སྦྱིན་མཛོད་ཀྱི་རྗེས་
སུ་འགྲོ། །གསེར་གྱི་བ་གམ་མངོན་མཐོ་ཁང་བཟང་མཆོག ། འོད་
སྟོང་འབར་བ་ནམ་མཁའི་དབྱིངས་སུ་འཕགས། །གྲོང་ཁྱེར་ཡུལ་་
ལྗོངས་ཁོར་ཡུག་སྐྱེད་ཚལ་སོགས། །འཆི་མེད་སུམ་རྩེན་གནས་ལ་
འགྲན་པ་བཞིན། །དེ་ན་རྒྱལ་སྲས་དོན་རྣམས་ཐམས་ཅད་གྲུབ། །མ་
ལུས་འགྲོ་བའི་མགོན་དུ་འཚོ་ཞིང་གཞེས། །རྒྱུ་སྐར་ཕྲེང་བས་ཡོངས་
སུ་བསྐོར་བ་ཡི །ཟླ་བ་གླིང་བཞིའི་དཔལ་དུ་ཤར་བ་ལྟར། །ཕྱོགས་
རྣམས་ཀུན་ཏུ་བཀྲ་ཤིས་མཛད་པ་དེ། །ཇི་ལྟར་སོ་ཀའི་དུས་ཀྱི་པདྨོ་
དང་། །དཀར་བོའི་ཕྱོགས་ལ་ཆས་པའི་ཟླ་བ་ལྟར། །མཚན་དཔེའི་
79

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དཀྱིལ་འཁོར་རིམ་གྱིས་འཕེལ་བར་འགྱུར། །ཤེས་བྱའི་དཀྱིལ་འཁོར་
ཀུན་ལ་ཐོགས་མེད་ཀྱང་། །རིག་པའི་གནས་ལ་སློབ་པའི་ཚུལ་ཡང་
མཛད། །སྐུ་ལ་སྲེད་མེད་བུ་ཡི་སྟོབས་མངའ་ཡང་། །གཞོན་ནུའི་་
ཚོགས་ལ་འགྲན་པ་ལྟར་ཡང་བྱས། །རིན་ཆེན་འཁོར་ལོས་བསྒྱུར་
བའི་ནོར་བུའི་ཁྲིར། །བསོད་ནམས་བརྒྱས་གཙང་ཞབས་ཀྱི་པདྨོ་་་
འཁོད། །ཡོན་ཏན་བརྒྱ་ཕྲག་ལྡན་པའི་བཙུན་མོའི་འཁོར། །ཁབ་ཏུ་
བསུས་པས་མཛད་ཆེན་ལྔ་བ་བསྟན། །ན་རྒ་འཆི་བའི་རྐྱེན་དག་་་
གཟིགས་པ་ཡིས། །སྲིད་པའི་རྒྱ་མཚོ་སྡུག་བསྔལ་མཛོད་དུ་མཐོང་། །
ཞི་དུལ་དགེ་སྦྱོང་ཆེན་པོ་གཟིགས་པ་ཡིས། །ཚངས་པར་སྤྱོད་པ་ཕན་
བདེའི་རྩ་བར་དགོངས་། །དེ་ཡང་ལང་ཚོ་དར་བ་པདྨའི་བཞིན། །
མཛེས་སྡུག་འཛུམ་བརྒྱ་ཕྱོགས་སུ་གྲོལ་བ་ཡང༌།།།རྒ་བའི་བ་མོས་་
བཅོམ་པ་འདི་བཞིན་ཞེས། །རྒས་འཁོགས་གཏུགས་པའི་རྒན་པོ་དཔེ་
རུ་བསྟན། །ཟས་ནོར་ལོངས་སྤྱོད་གན་མཛོད་ལྟར་བསགས་ཀྱང་། །
ལོངས་སྤྱོད་མི་ནུས་མིག་གི་དགའ་སྟོན་ཙམ། །འཇིག་རྟེན་ཕ་རོལ་ཉེ་
བའི་སྡུག་བསྔལ་བ། །སྐམས་ཤིང་རིད་པ་འཁོར་བའི་ཆོས་སུ་་་་་་་
བསྟན། །རང་གི་ལུས་དང་ལོངས་སྤྱོད་གྲོགས་ཤེས་སོགས། །ཐམས་
ཅད་བོར་ཏེ་འཇིག་རྟེན་ཕ་རོལ་ཏུ། །འགྲོ་བ་བདག་གཞན་ཀུན་ཀྱང་
མཚུངས་སོ་ཞེས།།ཁྱོགས་ལ་བཏེགས་པའི་མི་རོ་དཔེ་རུ་བསྟན། །
རྒྱལ་སྲིད་ཆེན་པོའི་དཔལ་འབྱོར་གཉེན་འཁོར་སོགས། །རྩྭ་ལྟར་་
སྤངས་ཏེ་ཁབ་ལས་ངེས་པར་འབྱུང་། །ཆགས་བྲལ་ངུར་སྨྲིག་ཆོས་ཀྱི་
རྒྱལ་མཚན་ནི། ། ལྷར་བཅས་འགྲོ་བའི་མིག་གི་བདུད་རྩི་ཉིད། །
རླབས་ཕྲེང་གཡོ་བའི་ཡན་ལག་བརྒྱད་ལྡན་ཆབ། །ཆུ་ཀླུང་ཆེན་པོ་ནཻ་
ར་ཉྫནའི་འགྲམ། །རབ་མཛེས་ནེའུ་གསིང་སྔོན་མོའི་ས་གཞི་ལ། །མེ་
80

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཏོག་རི་མོ་བྲིས་པའི་ཡོངས་བསྐོར་བ། །ལྗོན་ཤིང་ཕྲེང་བར་འཁྲིགས་
པའི་ནགས་ཁྲོད་དུ། །མཁའ་ཁྱབ་ཏིང་ངེ་འཛིན་ལ་རྩེ་གཅིག་ཏུ།
བསམ་གཏན་ཟས་སུ་ཟ་བའི་དཀའ་ཐུབ་ཀྱིས། །ལོ་དྲུག་བར་དུ་་་
སྙོམས་པར་ཞུགས་པར་གྱུར། །དེ་ལྟར་རྨད་བྱུང་ཐོག་མའི་མཛད་
བཟང་གི ། ངོ་མཚར་རྣམ་པར་ཐར་བའི་རི་མོ་ཀུན། །མངོན་སུམ་
མེ་ལོང་ཉིད་དུ་བྲིས་པ་ནི། །རྣམ་པར་གྲོལ་བའི་ལམ་གྱི་དཔེ་རུ་་་་
གསལ། །བ་མཆོག་སྟོང་གི་འོ་མའི་ཉིང་ཁུ་ལ། །བཀྲ་ཤིས་དགེ་མཚན་
རི་མོ་དཔལ་དུ་ཤར། །གསོལ་བ་ཙམ་གྱིས་གཟི་བྱིན་འབར་བ་ནི། །
ཤར་ཕྱོགས་མཁའ་ལ་འོད་ཀྱི་ཐིག་ལེ་བཞིན། །འཛམ་གླིང་དབུས་ཀྱི་
གནས་མཆོག་རྡོ་རྗེ་གདན། །འདས་པའི་སངས་རྒྱས་རྣམས་ནི་བྱིན་
གྱིས་བརླབས། །དེར་ནི་ཨ་ཤྭ་ཐ་ཡི་ཤིང་དྲུང་དུ། །བདེ་གཤེགས་གོ་
འཕང་བརྙེས་པའི་དམ་བཅའ་མཛད། །བདུད་ཀྱི་བུ་མོ་སྒེག་མོའི་
མཛེས་སྡུག་གིས། །ཚངས་སྤྱོད་བདུད་རྩི་གཏེར་ལ་ཅོ་འདྲི་ཡང་། །
ཆགས་བྲལ་ནམ་མཁའ་ལྟ་བུའི་ཏིང་འཛིན་ལས། །ཚུལ་མིན་ཀུན་
རྟོག་གཡོ་བའི་གོ་སྐབས་བྲལ། །བདུད་ཀྱི་དམག་དཔུང་བྱེ་བ་སུམ་ཅུ་
དྲུག །སྤྲིན་ལྟར་འཐིབས་པའི་གཡུལ་གྱི་དཀྱིལ་འཁོར་ལས། །དྲག་
པོའི་མཚོན་ཆ་ཆར་ལྟར་བབས་པ་ཀུན། །ཐུབ་པ་མཆོག་དེ་མཆོད་
པའི་མེ་ཏོག་གྱུར། །བུ་ལྟར་བརྩེ་བའི་བྱམས་པའི་མེ་འོད་ཀྱིས། །རྣམ་
འཚེ་ཕྲག་དོག་ཚེར་མའི་ཚང་ཚིང་བསྲེགས། །འདོད་པའི་དབང་ཕྱུག་
འཁོར་བཅས་མྱ་ངན་གྱིས། །བསམ་གཏན་མུན་པའི་ཁུང་བུ་ཉིད་དུ་
ཞུགས། །སྒྲིབ་གཉིས་མུན་པའི་དཀྱིལ་འཁོར་འཇིགས་པའི་མཐར།
རྣམ་ཀུན་མཁྱེན་པའི་སྐྱ་རེངས་དང་བོ་ཤར། །དམ་ཆོས་ཉིན་མོར་
བྱེད་པས་འཇིག་རྟེན་ཁམས། ། མ་ལུས་གསལ་ལ་མངོན་དུ་ཕྱོགས་
81 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་གྱུར། །དེའི་ཚེ་ས་ཆེན་རྣམ་པ་དྲུག་ཏུ་གཡོས། །ངོ་མཚར་སྣང་
བ་དམ་པས་ཕྱོགས་ཀུན་གསལ། །ཨུ་དུམ་ཝ་རའི་འདབ་བརྒྱ་ཁོང་
ནས་གྲོལ། །ཞབས་ཀྱི་པདྨོ་ཚངས་དབང་གཙུག་གིས་མཆོད། །དགེ་
སྡིག་ལས་ལས་རྣམ་སྨིན་བདེ་སྡུག་ནི། །འབྱུང་བ་གནས་དང་ལྡོག་པ་
གནས་མིན་ཞེས། །གནས་དང་གནས་མིན་མཁྱེན་པའི་སྟོབས་ལ་་
སོགས། །སྟོབས་བཅུ་མངའ་བ་ཁྱོད་ལ་ཕྱག་འཚལ་ལོ། །སྒྲིབ་པ་ཀུན་
སྤངས་རྣམ་པ་ཀུན་མཁྱེན་ཞེས། །རླབས་ཆེན་ཁྱུ་མཆོག་གནས་སུ་
དམ་བཅའ་མཛད། །འཁོར་གྱི་དབུས་སུ་སེང་གེའི་སྒྲ་ཡང་་་་་་་་་་་་་་་་
བསྒྲགས། །མི་འཇིགས་རྣམ་བཞི་བརྙེས་ལ་ཕྱག་འཚལ་ལོ། །སྒྲིབ་
བྲལ་ནམ་མཁའ་ལྟ་བུའི་ཆོས་ཀྱི་སྐུ། །འཆི་མེད་ལྔ་ལྡན་ལོངས་སྤྱོད་
རྫོགས་པའི་སྐུ། །གདུལ་བྱའི་ཁམས་བཞིན་སྟོན་པའི་སྤྲུལ་སྐུ་སྟེ། །བླ་
མེད་སྐུ་གསུམ་བརྙེས་ལ་ཕྱག་འཚལ་ལོ། ། ཞེས་པ་ནི་བར་སྐབས་
ཀྱི་ཚིགས་སུ་བཅད་པའོ། །
དེ་ནས་ཆོས་ཀྱི་འཁོར་ལོ་བསྐོར་བ་སོགས་ནི། བསྟོད་པ་ལས།
མི་མཇེད་བདག་པོ་ཚངས་པ་ཆེན་པོ་ཡིས། །རྩིབས་སྟོང་གསེཪ་གྱི་
འཁོར་ལོ་ཕུལ་ཏེ་བསྐུལ། །ངོ་མཚར་རྨད་བྱུང་འཕགས་པའི་བདེན་
པ་བཞིའི། །ཆོས་ཀྱི་འཁོར་ལོ་བསྐོར་ལ་ཕྱག་འཚལ་ལོ། ། ཞེས་
སྨྲས་སོ། ། དེ་ནས་མི་མཇེད་ཀྱི་བདག་པོ་ཚངས་པ་ཆེན་པོ།
བཅོམ་ལྡན་འདས་ཀྱི་ཞབས་དྲུང་དུ་སོང་སྟེ། གསོལ་བ། མ་ག་
དྷར་ནི་སྔོན་ཆད་ཆོས་བྱུང་། །དག་པ་མ་ལགས་དྲི་མར་བཅས་པར་
རྟོགས། །བདུད་རྩི་ཆོས་ཀྱི་སྒོ་ནི་ཕྱེ་མཛོད་ལ། །དྲི་མ་མེད་པའི་་་
རྟོགས་པ་བཤད་པར་མཛོད། །ཅེས་དང༌། གཞན་ཡང་། ཚངས་
པས། ཡེ་ཤེས་ཆེན་པོ་མཆོག་གི་དཀྱིལ་འཁོར་བསྒྲུབས་ནས་ནི། །
82

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཕྱོགས་བཅུ་དག་ཏུ་འོད་ཟེར་རྣམ་པར་བཀྱེ་མཛད་དེ། །ཡེ་ཤེས་ཟེར་
གྱིས་མི་ཡིས་པདྨ་ཁ་འབྱེད་པ། །སྨྲ་བའི་ཉི་མ་དེ་རིང་ཅི་སླད་བཏང་
སྙོམས་བཞུགས། ། ཞེས་དང་། ལྷའི་དབང་བོ་བརྒྱ་བྱིན་གྱིས་
གསོལ་བ། ཟླ་བ་ཉ་བ་གཟའ་ལས་ཐར་བ་ལྟར། །ཁྱོད་ཀྱི་ཐུགས་ནི་
རྣམ་པར་གྲོལ་བ་ལགས། །གཡུལ་ལས་རྣམ་པར་རྒྱལ་བ་བཞེངས་སུ་
གསོལ། །འཇིག་རྟེན་མུན་པར་ཤེས་རབ་འོད་འབྱུང་གསོལ། །ཞེས་
གསོལ་བ་བཏབ་པོ། ། སྟོན་པས། ངས་ཚེགས་ཆེན་པོས་རྟོགས་
པ་འདི། གཞན་གྱིས་རྟོགས་པར་མི་འགྱུར་རོ་ཞེས་དང་པོར་ཞལ་
ཡང་ཚངས་པས། འཇིག་རྟེན་ན་མཆོག་
གྱིས་མ་བཞེས་སོ། །
དང་འབྲིང་དང་དམན་པ་དག་ཡོད་པས། རབ་དང་འབྲིང་གིས་
ཆོས་ཐོས་ན་རྟོགས་པར་འགྱུར་ལ། མ་ཐོས་ན་ཉམས་པར་འགྱུར་བ་
ལགས་པས། ངེས་པར་ཆོས་གསུངས་པར་ཞུ ཞེས་ཞུས་པ་ན།
སྟོན་པ་ཉིད་ཀྱི་གཟིགས་པས་ཀྱང་དེ་ལྟར་དགོངས་ཏེ། བཀའ་སྩལ་
བ། བདུད་རྩིའི་སྒོ་མོ་དག་ནི་དབྱེ་བར་བྱ། ། ཉན་པར་སུ་་་
འདོད་སོམ་ཉི་སོལ་ཅིག་དང༌། །ཚངས་པ་མི་རྣམས་ལ་ནི་གྱ་ནོམ་
ཆོས། །ཀླན་ཀ་མི་སྩལ་མདོ་ཙམ་ཤེས་པར་བྱ། །ཞེས་ཞལ་གྱིས་བཞེས་
པས། ཚངས་པ་དགའ་སྟེ་སོང་ངོ༌། ། གང་གི་ཚེ་ཞག་བདུན་
ཕྲག་བདུན་ལ་བབ་པ་ན། རིང་འཕུར་དང་ལྷག་སྤྱོད་དག་ལ་ཆོས་
སྟོན་པར་དགོངས་པའི་ཚེ། ལྷ་རྣམས་ཀྱི་རིང་འཕུར་འདས་ནས་
ཞག་བདུན་དང་། ལྷག་སྤྱོད་འདས་ནས་ཞག་གཅིག་ལོན་པར་་་་
གསོལ་བས། ཀྱེ་མ་དེ་དག་གིས་ངའི་ཆོས་ཐོས་ན་བདུད་རྩི་ཐོབ་
པར་འགྱུར་བ་ཞིག་ན། ད་ནི་གཞན་ལ་བསྟན་དགོས་པས། ལྔ་སྡེ་
རྣམས་ངས་སྔོན་དཀའ་བ་སྤྱོད་པ་ན། གུས་པ་དང་བཅས་པ་ཡིན་
83

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པས་དེ་རྣམས་ལ་བསྟན་པར་བྱའོ་དགོངས་ནས། རིམ་པས་ལྗོངས་
རྒྱུ་ཞིང་ཀཱ་ཤཱིའི་ཡུལ་དུ་གཤེགས་སོ། ། ལམ་དུ་ཀུན་ཏུ་འཚོ་བ་ཉེར་
འགྲོ་དང་མཇལ་ཏེ། གཽ་ཏ་མ་ཁྱོད་ཀྱི་དབང་བོ་ནི་དྭངས། བཞིན་
གྱི་མདོག་ནི་ཡོངས་སུ་དག པགས་པའི་མདོག་ནི་རབ་ཏུ་གསལ་ན།
ཁྱོད་ཀྱི་སྟོན་པ་ནི་གང་ཞེས་ཞུས་པ་ན། བཀའ་སྩལ་བ།། ང་དང་
འདྲ་བ་ཡོད་མེད་ཀྱི། །ང་ལ་སློབ་དཔོན་འགའ་མེད་དོ། །འཇིག་རྟེན་
སངས་རྒྱས་ང་གཅིག་པུ། །ཡང་དག་བྱང་ཆུབ་དམ་པ་ཐོབ། །ཅེས་
གསུངས་སོ། ། དེ་ནས་ཝ་ར་ན་སིར་བྱོན་ཏེ། དྲང་སྲོང་ལྷུང་བ་
རི་དྭགས་ཀྱི་ནགས་ན་ལྔ་སྡེ་རྣམས་འཁོད་པས། དེ་བཞིན་གཤེགས་
པ་འབྱོན་པ་རྒྱང་རིང་བོ་ནས་མཐོང་སྟེ། ཕན་ཚུན་ཁྲིམས་སུ་བཅས་
པ། གོོ་ཏ་མ། བྱ་བ་མང་བོ། མང་བོས་འཚོ་བ་དེ་འོང་གི དེ་
ལ་སྨྲ་བར་མི་བྱ། ལྡང་བར་མི་བྱ། སྟན་བཏིང་བར་མི་བྱའོ། །
ཞེས་སོ། ། དེ་ནས་བཅོམ་ལྡན་འདས་ཁད་ཉེ་བར་བྱོན་པ་ན།
གཟི་བརྗིད་མ་བཟོད་པར། ཐམས་ཅད་ལངས་ཤིང་ཕྱག་ཕུལ་ནས།
གཅིག་གིས་ནི་གདན་བཤམས། གཅིག་གིས་ནི་བསུས་ཏེ་ན་བཟའ་
བླངས། གཅིག་གིས་ནི་ཞབས་བཀྲུ། ཤེས་ལྡན་དག་གོ་ཏ་མ་བྱོན་
པ་ལགས་སོ། ། གདན་བཤམས་པ་ལ་བཞུགས་ཤིག་ཅེས་ཟེར་་་
རོ། ། བཅོམ་ལྡན་འདས་གདན་བཤམས་པ་ལ་བཞུགས་ནས་ལྔ་སྡེ་
རྣམས་མགུ་བར་བྱ་བའི་ཕྱིར་གཏམ་མང་དུ་བྱས་ཏེ། ལྔ་སྡེས། ཚེ་
དང་ལྡན་པ་གཽ་ཏ་མ། དབང་བོ་ནི་གསལ། པགས་པ་ནི་ཡོངས་སུ་
དག་ན། ཡེ་ཤེས་མཐོང་བའི་ཁྱད་པར་མངོན་དུ་མཛད་དམ།
བཀའ་སྩལ་བ། ཁྱེད་དེ་བཞིན་གཤེགས་པའི་མཚན་ནས་བརྗོད་པ་
དང་། གདུང་ནས་བརྗོད་པ་དང༌། ཚེ་དང་ལྡན་ཞེས་མ་བརྗོད་
84

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཅིག དེ་བཞིན་གཤེགས་པའི་མཚན་ནས་བརྗོད་སོགས་བྱས་ན་་
ཡུན་རིང་བོར་གནོད་པ་དང་སྡུག་བསྔལ་བར་འགྱུར་རོ། ། དེས་
ནི་བདུད་རྩི་ཐོབ་བོ། ། སངས་རྒྱས་སོ། ། ཐམས་ཅད་མཁྱེན་
པའོ། ། དགེ་སློང་དག རབ་ཏུ་བྱུང་བས་མཐའ་འདི་གཉིས་ལ་
བརྟེན་པར་མི་བྱ་སྟེ། །འདོད་པ་བསོད་ནམས་ཀྱི་མཐའ་དང་།
ངལ་ཞིང་དུབ་པའི་མཐའོ། ། དབུ་མའི་ལམ་ལ་བརྟེན་དགོས་ཏེ།
དེ་ཡང་འཕགས་པའི་ལམ་ཡན་ལག་བརྒྱད་དོ། ། དགེ་སློང་དག
སྔོན་མ་ཐོས་པའི་ཆོས་རྣམས་ལ། འདི་ནི་སྡུག་བསྔལ་འཕགས་པའི་
བདེན་པའོ་ཞེས་ཚུལ་བཞིན་ཡིད་ལ་བྱེད་པ་ན། མིག་སྐྱེས་སོ། །
ཤེས་པ་སྐྱེས་སོ། ། རིག་པ་སྐྱེས་སོ། ། བློ་སྐྱེས་སོ། ། རྟོག་པ་
སྐྱེས་སོ། ། དེ་བཞིན་དུ། འདི་ནི་སྡུག་བསྔལ་ཀུན་འབྱུང་་་་་
བའོ། ། འདི་ནི་སྡུག་བསྔལ་འགོག་པའོ། ། འདི་ནི་སྡུག་བསྔལ་
འགོག་པར་འགྲོ་བའི་ལམ་མོ་ཞེས་ཚུལ་བཞིན་ཡིད་ལ་བྱེད་པ་ན་མིག་
སྐྱེས་སོ། ། ཤེས་པ་དང་། རིག་པ་དང་། བློ་དང་། རྟོགས་
པ་སྐྱེས་སོ། ། དགེ་སློང་དག་སྔོན་མ་ཐོས་པའི་ཆོས་རྣམས་ལ་སྡུག་
བསྔལ་འཕགས་པའི་བདེན་པ་དེ། ངས་མངོན་པར་ཤེས་པས་་་་་་
ཡོངས་སུ་ཤེས་པར་བྱའོ། ། ཞེས་སོགས་དང་། སྡུག་བསྔལ་ཀུན་
འབྱུང་བ་འཕགས་པའི་བདེན་པ་དེ་སྤངས་པར་བྱའོ་སོགས་དང་།
སྡུག་བསྔལ་འགོག་པ་འཕགས་པའི་བདེན་པ་དེ་མངོན་དུ་བྱའོ་སོགས་
དང་། སྡུག་བསྔལ་འགོག་པར་འགྲོ་བའི་ལམ་བསྒོམ་པར་བྱའོ། །
ཞེས་སོགས་དང་། དེ་བཞིན་དུ་སྡུག་བསྔལ་ཡོངས་སུ་ཤེས་སོ། །
ཀུན་འབྱུང་སྤངས་སོ། ། འགོག་པ་མངོན་དུ་བྱས་སོ། །
བསྒོམས་སོ་ཞེས་འཕགས་པའི་བདེན་པ་བཞི་ལན་གསུམ་དུ་བཟླས་
85

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཤིང་རྣམ་པ་བཅུ་གཉིས་སུ་སྐོར་རོ། ། དེའི་ཚེ་ནམ་མཁའ་ནས།
ཨ་ལ་ལ་འཛམ་བུའི་གླིང་དུ་ཆོས་ཀྱི་འཁོར་ལོ་སྐོར་བར་མཐོང་ངོ་། །
ལྷ་རྒྱལ། ལྷ་མིན་འགྲིབས། སྐྱེ་བོ་ཐམས་ཅད་བདེའོ། ། ཞེས་
རབ་ཏུ་དགའ་བའི་ཆེད་དུ་བརྗོད་པའི་དབྱངས་ཀྱིས་ཁྱབ་པར་གྱུར་
ཏོ། ། དེ་ལྟར་འཕགས་པའི་བདེན་པ་བཞི་ལན་གསུམ་དུ་བཟླས་
པ་ལས། དང་པོའི་ཚེ་ཀོ་དིནྱ་དང་ལྷ་བརྒྱད་ཁྲེས་བདེན་པ་མཐོང་།
བཟླས་པ་གཉིས་པའི་ཚེ་ཀུན་ཤེས་ཀཽ་དིནྱས་དགྲ་བཅོམ་ཐོབ། རྟ་
ཐུལ་དང་། བླངས་པ་དང་། མིང་ཆེན་དང་། བཟང་ལྡན་་་་་
བཞིས་ཀྱང་བདེན་པ་མཐོང་ངོ་། ། དེའི་ཚེ་འཇིག་རྟེན་ན་དགྲ་
བཅོམ་པ་གཉིས་ཏེ། བཅོམ་ལྡན་འདས་དང་། ཀུན་ཤེས་ཀོ་་་་
དིནྱའོ། ། བཟླས་པ་གསུམ་པས་བསྐོར་བའི་ཚེ། འཕགས་པ་རྟ་
ཐུལ་ལ་སོགས་པ་བཞིས་ཀྱང་དགྲ་བཅོམ་ཐོབ་བོ། ། དེའི་ཚེ་དགྲ་
བཅོམ་པ་དྲུག་གོ ། དེ་ནས་བཅོམ་ལྡན་འདས་ཀྱིས་བཀའ་སྩལ་
བ། ཀཽ་དིནྱ་ཆེན་པོ་ནི། སྣམ་སྦྱར་གྱི་རྒྱལ་མཚན་འཛིན་པ་རྣམས་
ཀྱི་མཆོག་གོ། ཞེས་ལུང་བསྟན་ཏོ། ། དེ་ཡང་ལྔ་སྡེ་རྣམས་སྔོན་
སངས་རྒྱས་འོད་སྲུངས་གི་བསྟན་པ་ལ་རབ་ཏུ་བྱུང་ནས། བསྟན་པ་
ནུབ་པའི་ཚེ་གསུངས་པ། ཐུབ་པ་ཆེན་པོ་འོད་སྲུངས་གི །གལ་ཏེ་
ཆོས་ནི་ནུབ་གྱུར་ཀྱང་། །ཡང་དག་སངས་རྒྱས་ཀྱིས་བཤད་པའི། །
བརྩོན་འགྲུས་དོར་བར་མི་བྱའོ།།བདག་ཅག་གི་ནི་ཟག་པ་ཡང་། །
གལ་ཏེ་ཟད་པར་མ་གྱུར་ན། །ཤཱཀྱ་སེང་གེ་སྐྱོབ་པ་ཡི། །ཉན་ཐོས་
མཆོག་ཏུ་འགྱུར་བར་བྱ། །ཞེས་དང༌། ནམ་ཞིག་ན་དགེ་སློང་བཞི་
ཡང་འདས་ནས་གཅིག་ལུས་པ་ན། དེ་སྐྱོ་ནས་ད་བདག་གཅིག་པུ་
འཛམ་བུའི་གླིང་ན་སྣམ་སྦྱར་གྱི་རྒྱལ་མཚན་འཛིན་པ་ལྟ་སྙམ་ནས་
86

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སྨོན་ལམ་བཏབ་པ། བདག་གིས་སངས་རྒྱས་འོད་སྲུངས་ལས་ཇི་
སྲིད་དུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅུང་ཟད་
ཀྱང་མ་ཐོབ་ཀྱི། དགེ་བའི་རྩ་བ་འདིས་སངས་རྒྱས་ཤཱཀྱ་ཐུབ་པའི་
བསྟན་པ་ལ་རབ་ཏུ་བྱུང་ནས་ཐོག་མར་དགྲ་བཅོམ་པ་མངོན་སུམ་དུ་
བྱས་པ་ན། བཅོམ་ལྡན་འདས་ཤཱཀྱ་ཐུབ་པས་བདག་སྣམ་སྦྱར་གྱི་
རྒྱལ་མཚན་འཛིན་པ་རྣམས་ཀྱི་མཆོག་ཏུ་ལུང་སྟོན་པར་གྱུར་ཅིག་ཅེས་
སོ།། དེས་ན་ལྔ་སྡེ་བཟང་བོ་ནི། མཐོང་ལམ་ཐོབ་པའི་ཚེ།
བསྙེན་རྫོགས་ཀྱི་སྡོམ་པའང་ཐོབ་པ་སྟེ། ལུང་མ་མོ་ལས། ལྔ་བོ་
རྣམས་ཡེ་ཤེས་ཁོང་དུ་ཆུད་པས་དང༌། ཞེས་དང་། མཛོད་འགྲེལ་
ལས། ངེས་པར་འཇུག་པས་ནི་རྟེན་ལྔ་བོ་རྣམས་སོ། ། ཞེས་
འབྱུང་ལ། ངེས་པ་ནི་མཐོང་ལམ་དང༌། འཇུག་པ་ནི། དེ་རྒྱུད་
ལ་སྐྱེས་པའི་དོན་ནོ། ། བཟླས་པ་གསུམ་པོ་རེ་རེའི་མཐར་མིག་
སྐྱེས་སོ། ། ཤེས་པ་དང་རིག་པ་དང་བློ་སྐྱེས་སོ་ཞེས་པ་ནི། རྣམ་
གྲངས་བཅུ་གཉིས་དང་། དེ་བཞི་རིམ་པ་བཞིན་སྦྱོར་བ་དང་།
བར་ཆད་མེད་པ་དང་། རྣམ་པར་གྲོལ་བ་དང་། ཁྱད་པར་གྱི་
ལམ་སྐྱེས་པར་བསྟན་པར་ཡང་གསུངས་ལ། རྣམ་བཤད་རིགས་པ་
ལས་ཟག་པ་མེད་པའི་ཤེས་རབ་ནི་མིག་གོ། ཐེ་ཚོམ་མེད་པའི་ཕྱིར་
ཤེས་པའོ། ། ཡང་དག་པར་དོན་དུ་འགྱུར་བའི་ཕྱིར་རིག་པའོ། །
རྣམ་པར་དག་པའི་ཕྱིར་བློ་སྟེ། ཞེས་དང་། རྒྱན་སྣང་ལས་ཀྱང་དེ་
བཞིན་གསུངས་པས། དེ་ལྟར་ན་ཆོས་ཀྱི་མིག་ནི་མཐོང་ལམ་དང་དེ་
ལ་བྱེད་ལས་ཐ་དད་པའི་ལྡོག་ཆ་ནས་གཞན་གསུམ་གྱི་མིང་གིས་ཀྱང་
གསུངས་སོ། ། དེ་ཡང་བདེན་པ་བཞིའི་ངོ་བོ་དང་། རབ་དབྱེ་
འཕྲོས་དོན་ཡན་ལག་དང་བཅས་པ་ནི། སློབ་དཔོན་འཕགས་པ་
87

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཐོགས་མེད་དང་། སློབ་དཔོན་དབྱིག་གཉེན་གྱི་གཞུང་མངོན་པ་
གཉིས་ལས་རྒྱ་ཆེར་གསུངས་ཤིང་། རྒྱུད་བླ་མ་ལས། ནད་ནི་ཤེས་
བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་
བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །
ཤེས་བྱ་སྤང་བྱ་རེག་པར་བྱ་ཞིང་བསྟེན་པར་བྱ། །ཞེས་དཔེ་དང་སྦྱར་
ནས་ཀྱང་གསུངས་སོ། ། ཆོས་ཀྱི་འཁོར་ལོ་བསྐོར་བའི་རྗེས་དེར་
ཝ་ར་ན་སིར་བཀྲ་ཤིས་སྒོ་མང་མཆོད་རྟེན་དབྱིབས་གྲུ་བཞི་བ་བང་
རིམ་བཞི་བ་ཅན་གློ་འབུར་དང་བཅས་པ། རབ་སྒོ་བརྒྱ་རྩ་བརྒྱད།
འབྲིང་ང་དྲུག ཐ་མ་བཅུ་དྲུག་པར་ཡོངས་གྲགས་སུ་བཞེད་ཅིང་།
ཕྱོགས་རེར་སྒོ་བཞི་རེ་བྱེད་པ་བདེན་པ་བཞི། བརྒྱད་རེ་བྱེད་པ་
རྣམ་ཐར་བརྒྱད། བཅུ་གཉིས་སུ་བྱེད་པ་རྟེན་འབྲེལ་བཅུ་གཉིས།
བཅུ་དྲུག་ཏུ་བྱེད་པ་སྟོང་ཉིད་བཅུ་དྲུག་མཚོན་པ་འཁོར་ལྔ་སྡེ་བཟང་
བོ་སོགས་ཀྱིས་བཞེངས་སོ། ། དེ་ནས་བཅོམ་ལྡན་འདས་ཝ་ར་ན་
སིར་འབབ་ཆུ་གནོད་པ་ཅན་གྱི་འགྲམ་དུ་བཞུགས་པ་ན། ཝ་ར་ན་
སིར་རིགས་ཀྱི་གཙོ་བོའི་བུ་གྲགས་པ་ཞེས་བྱ་ཡོད་ལ། རོལ་མོ་་་་
ཐོགས་པའི་བུད་མེད་མང་བོ་དང་ལྷན་ཅིག་ཏུ་རྩེ་བར་བྱེད་པ་ལས་
ནམ་ཕྱེད་ན་གཉིད་སད་དེ་བུད་མེད་ཀྱི་འཁོར་ལ་བལྟས་པ་ན་ཐམས་
ཅད་གཉིད་ཀྱིས་མྱོས་ཏེ། གོས་དང་བྲལ་ཞིང་སྐྲ་གྲོལ་བ་སོགས་
འདུག་ཚུལ་སྣ་ཚོགས་པ་མཐོང་བས་དུར་ཁྲོད་ཀྱི་འདུ་ཤེས་སྐྱེས་ནས་
བདག་ནི་གཙེས་སོ། ། བདག་ནི་ཉམས་སོ། ། ཞེས་སྐད་ཆེན་
པོ་ཕྱུང་ནས་སོང་བ་ན་མི་མ་ཡིན་རྣམས་ཀྱིས་སྒོ་ཕྱེ་ཞིང་། སྐད་ཅིང་
སྐྱེ་བོས་མི་ཐོས་པར་བྱས་སོ། ། དེའི་ཚེ་བཅོམ་ལྡན་འདས་་་་་་་་
བཞུགས་ཁང་གི་ཕྱི་རོལ་བླ་གབ་མེད་པ་ན། གྲགས་པ་སྒུག་པའི་
88 -

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཕྱིར་ཞབས་འཆག་ཅིང་བཞུགས་སོ། ། དེས་ཀྱང་ཆུའི་ཕ་ཁ་ནས་
མཐོང་སྟེ། དགེ་སྦྱོང་ཆེན་པོ་བདག་ནི་གཙེས་སོ། ། བདག་ནི་
ཉམས་སོ་ཞེས་སྐད་ཕྱུང་ངོ་། ། བཀའ་སྩལ་བ། གཞོན་ནུ་ཚུར་
ཤོག གནས་འདི་ནི་ཁྱོད་ལ་འཚེ་བ་མེད་པ་ཡིན། ཉམས་པ་མེད་
པ་ཡིན་ནོ། ། དེ་ནས་གྲགས་པས་རིན་པོ་ཆེའི་ལྷམ་ཆུ་འགྲམ་དུ་
ཕུད་དེ་བོར་ནས་ཆུ་ལ་བརྒལ་ཏེ། སྟོན་པའི་སྤྱན་སྔར་འོངས་ཏེ་
ཞབས་ལ་ཕྱག་བྱས། དེ་ནས་ནང་དུ་གཤེགས་ནས་ཆོས་བསྟན་པས།
གྲགས་པ་སྟན་ལ་འཁོད་བཞིན་དུ་བདེན་པ་མཐོང་ཞིང་། སྐྱབས་སུ་
འགྲོ་བ་བླངས་སོ། ། དེ་ནས་ཁྱིམ་དུ་བྲན་མོ་ཞིག་གིས་གྲགས་པ་
སོང་བར་ཤེས་ནས་ཇོ་བོ་ལ་སྦྲན་པས། ཁྱིམ་བདག་རིགས་ཀྱི་གཙོ་
བོ་ཉིད་སྒྲོན་མེ་ཐོགས་པའི་མི་དང་ལྷན་ཅིག་ཏུ་འཚོལ་ཞིང་སོང་།
རྟ་བ་དག་ཀྱང་གྲགས་པ་འཚོལ་བའི་ཕྱིར་བཀྱེའོ། ། དེ་ནས་ཆུ་
འགྲམ་དུ་ནོར་བུའི་ལྷམ་མཐོང་བས་དོགས་པ་དང་བཅས་བཞིན་དུ་ཆུ་
བརྒལ་ཏེ། བཅོམ་ལྡན་འདས་ཀྱི་སྤྱན་སྔར་སོང་ངོ༌། ། དེའི་ཚེ་
རིགས་ཀྱི་གཙོ་བོས་གྲགས་པ་མི་མཐོང་བར་བྱིན་གྱིས་བརླབས་ནས།
བཅོམ་ལྡན་འདས་གཞོན་ནུ་གྲགས་པ་གཟིགས་སམ་ཞེས་ཞུས་པས།
བཀའ་སྩལ་བ། ཁྱིམ་བདག་དེའི་ཕྱིར་སྡོད་ཅིག སྟན་འདི་ལ་
འཁོད་བཞིན་དུ་གྲགས་པ་མཐོང་བར་འགྱུར་བའི་གནས་ཡོད་དོ། །
དེ་ནས་རིགས་ཀྱི་གཙོ་བོ་དགའ་སྟེ་ཕྱོགས་གཅིག་ཏུ་འདུག་གོ། ཡང་
དེ་བཞིན་གཤེགས་པས་ཆོས་བསྟན་པ་ན། རིགས་ཀྱི་གཙོ་བོ་ཡང་
བདེན་པ་མཐོང་ཞིང་། གྲགས་པ་སྟན་དེ་ལ་འཁོད་བཞིན་པ་རྒྱན་
དང་བཅས་བཞིན་པར་དགྲ་བཅོམ་པ་ཐོབ་བོ། ། དེའི་ཚེ་དགྲ་
བཅོམ་པ་བདུན་ནོ། ། དེ་ནས་བཅོམ་ལྡན་འདས་ཀྱི་རྫུ་འཕྲུལ་
89

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསྡུས་པས་རིགས་ཀྱི་གཙོ་བོས་གྲགས་པ་མཐོང་བ་ན། དེས་སྨྲས་པ།
གྲགས་པ་ཚུར་ཤོག་ཁྱིམ་དུ་དོང་ངོ་། ། དེ་ནས་སྟོན་པས་གྲགས་པ་
དགྲ་བཅོམ་པ་ཐོབ་པས་ཁྱིམ་དུ་གནས་པའི་སྐབས་མེད་པར་ཁྱིམ་
བདག་ལ་བརྡ་སྤྲོད་པར་མཛད་པས། དེ་ཡང་དད་ཅིང་ནང་བར་
ཁྱིམ་དུ་སྤྱན་འདྲེན་པའི་ཞུ་བ་བྱས་ཏེ་ཕྱིར་ལྡོག་གོ། དེ་ནས་ནམ་
ལངས་ཤིང་གདུགས་ཚོད་ཀྱི་དུས་ལ་བབ་པ་ན། བཅོམ་ལྡན་འདས་
་དང་གྲགས་པ་ལྷན་ཅིག་རིགས་ཀྱི་གཙོ་བོའི་ཁྱིམ་དུ་བྱོན་ཞིང་།
གདུགས་ཚོད་གསོལ་ཟིན་པའི་འོག་ཏུ་ཆོས་བསྟན་པས། གྲགས་
པའི་མ་དང་ཆུང་མས་ཀྱང་བདེན་པ་མཐོང་ངོ་། ། དེ་ལྟར་གྲགས་
པ་རབ་ཏུ་བྱུང་བའི་གཏམ་ཐོས་ནས་དེའི་ནུ་བོར་གྱུར་པ་དྲི་མེད་དང་
གང་བོ་དང་བ་ལང་བདག་དང་ལག་བཟང་རྣམས་ཀྱང་རབ་ཏུ་བྱུང་།
དེ་དག་གིས་དབེན་པར་རྩེ་གཅིག་ཏུ་བསྒོམ་པས་རིང་བོར་མ་ཐོགས་
པར་དགྲ་བཅོམ་པ་ཐོབ་སྟེ། འཇིག་རྟེན་དུ་དགྲ་བཅོམ་པ་བཅུ་
གཅིག་གོ། དེ་ནས་རིགས་ཀྱི་གཙོ་བོའི་བུ་རྣམས་ལོ་གཞོན་ཞིང་བདེ་
བར་གནས་པ་ཡང་དད་པས་རབ་ཏུ་བྱུང་ངོ་ཞེས་གཏམ་དེ་ཐོས་ནས་
ཝ་ར་ན་སིའི་གྲོང་གི་གཙོ་བོ་གཙོ་བོ་རྣམས་ཀྱི་ཁྱེའུ་ལྔ་བཅུ་ཡང་བཅོམ་
ལྡན་འདས་ཀྱི་སྤྱན་སྔར་རབ་ཏུ་བྱུང་ཞིང་། དབེན་པར་བསྒོམས་
པས་ཡུན་རིང་མ་ལོན་པར་དགྲ་བཅོམ་པ་ཐོབ་སྟེ། དེའི་ཚེ་དགྲ་
བཅོམ་པ་དྲུག་ཅུ་རྩ་གཅིག་གོ། དེ་ནས་དགེ་སློང་རྣམས་ཀྱང་སྟོན་
པའི་བཀས་སོ་སོཪ་རྒྱུ་ཞིང་འགྲོ་བའི་དོན་བྱེད་ལ བཅོམ་ལྡན་
འདས་ཉིད་ཀཱ་ཤི་ཝ་ར་ན་སིའི་ལྗོངས་རྒྱུ་ཞིང་གཤེགས་ནས། ལྟེངས་
རྒྱས་ཀྱི་གྲོང་ཁྱེར་སྡེ་ཅན་བརྒྱུད་དེ་རས་བལ་ཅན་གྱི་ནགས་ཚང་ཚིང་
ན་ཤིང་དྲུང་ཞིག་ན་བཞུགས་སོ། ། དེའི་ཚེ་བཟང་སྡེའི་ཚོགས་
་་90

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དྲུག་ཅུ་ཞེས་བྱ་བ་རྣམས་རོལ་མོ་ཤེས་པའི་བུད་མེད་མང་བོ་དག་དམ་
བཅའ་བ་བླངས་ཏེ། གྲོང་ཁྱེར་གྱི་ཕྱི་རོལ་སྐྱེད་མོས་ཚལ་རྣམས་སུ་
བཟའ་བཅའ་སྣ་ཚོགས་དང༌། རོལ་མོ་སྣ་ཚོགས་ཀྱིས་རྩེ་བར་བྱེད་
པ་ན། བུད་མེད་གཅིག་དམ་བཅས་པ་དྲལ་ཏེ་བྲོས་སོ། ། དེ་
ནས་དེ་དག་བུད་མེད་དེ་འཚོལ་དུ་སོང་བར། དེ་བཞིན་གཤེགས་པ་
ཤིང་དྲུང་ན་བཞུགས་པ་མཐོང་སྟེ། དྲུང་དུ་འོངས་ནས་བཅོམ་ལྡན་
འདས་བུད་མེད་གཅིག་གཟིགས་སམ། བཀའ་སྩལ་བ། དེ་ཁྱེད་
རྣམས་ཀྱི་ཅིར་འོང་། དེ་ནས་རྒྱས་པར་གསོལ་བས། ཅི་ཁྱེད་་
རྣམས་བུད་མེད་དེ་འཚོལ་བ་གང་ཡིན་པ་དང་། རང་ཉིད་འཚོལ་
བ་གང་འདམ། གསོལ་བ། བདག་ཉིད་འཚོལ་བ་བདམ་ལགས་
སོ། ། དེ་ནས་དེ་རྣམས་ལ་བཅོམ་ལྡན་འདས་ཀྱིས་ཆོས་བསྟན་
པས་བདེན་པ་མཐོང་ཞིང་། གསུམ་ལ་སྐྱབས་སུ་འགྲོ་བ་ཙམ་བླངས་
པས་དགེ་སློང་དུ་གྱུར་ཏོ། ། སྐབས་འདིའི་ལུང་ལས་དགེ་བསྙེན་
དུ་བཟུང་དུ་གསོལ་ཅེས་པ་ཡོད་ཀྱང་སྐྱབས་འགྲོ་ཙམ་གྱི་བསྙེན་རྫོགས་
ཡིན་པས་དེ་ནི་དེ་རྣམས་ཀྱི་ཚིག་བརྗོད་ཚུལ་ཙམ་ཡིན་ནོ། ། སྔོན་
སེར་སྐྱ་གཞི་ན་བྲམ་ཟེ་ལྷ་ཞེས་བྱ་བ་ལོངས་སྤྱོད་དང་ལྡན་པ།
བཅོམ་ལྡན་འདས་ཀྱི་ཐུགས་སུ་བྱོན་པ་ཞིག་ཡོད་པ་ལ། དེ་ཕྱིས་
གཉེན་དང་ནོར་དང་འབྱོར་བ་ཐམས་ཅད་ཟད་ནས་སྐབས་དེར་སྡེ་
ཅན་གྱི་གྲོང་དུ་འོངས་སོ། ། དེ་ནས་བཅོམ་ལྡན་འདས་དེར་་་་
གཤེགས་པར་རིག་ནས། བྲམ་ཟེ་དང་ཆུང་མ་གཉིས་གྲོས་བྱས་ཏེ།
དེང་བཅོམ་ལྡན་འདས་ལ་བསོད་སྙོམས་ཞིག་འབུལ་དགོས་ཏེ།
བདག་ཅག་ལ་ཉི་མ་གཅིག་གི་ཁ་ཟས་ཀྱང་མེད་ན་ཇི་ལྟར་བགྱི།
བྲམ་ཟེས་སྨྲས་པ། ཁྱོད་ཉིད་གཏའ་མར་བཅུག་སྟེ། ཀརྞཔ་ན་ལྟ་
91

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱིན་པར་བླང་ངོ་། ། ཞེས་གྲོས་མཐུན་ནས་དེ་བཞིན་དུ་བྱས་ཤིང་།
ཁྱིམ་བདག་གཅིག་ལས་གོས་གསར་བ་དང་། རྒྱན་གཡར་ནས་བྲམ་
ཟེའི་ཆུང་མ་ལ་བསྐོན་ཏེ། ཁྱིམ་དུ་བཅོམ་ལྡན་འདས་སྤྱན་དྲངས་
ནས་གདུགས་ཚོད་གསོལ་ལོ། ། དེ་ནས་ཆུང་མས་རྒྱན་ཕུད་དེ་
བཞག་པ་ན། རྐུན་མས་ཁྱེར་ཏེ། བྲམ་ཟེས་བསམ་པ། བདག་
གིས་རྒྱན་དེ་ལྟ་བུ་འབྱོར་བ་ནམ་ཡང་མིན་གྱི བདག་ནགས་སུ་
སོང་སྟེ་འཆི་བ་ལས་གཞན་ཐབས་མེད་དོ་སྙམ་འབྲོག་དགོན་པ་ཞིག་
ཏུ་སོང་བ་ལས། མི་ཞིག་གིས་དོང་བརྐོས་ཏེ་སོང་བ་མཐོང་ནས།
བྲམ་ཟེས་དེར་སོང་བས། སྔར་གྱི་རྒྱན་རྙེད་དེ་ཁྱིམ་དུ་འོངས་སོ། །
ཆུང་མ་ཡང་ཡིད་མི་བདེ་བཞིན་དུ་ཁྱིམ་གྱི་ཕྱག་དར་བྱས་པས་ས་འོག་
ནས་གསེར་གྱི་བུམ་པ་གསེར་གྱིས་གང་བ་རྙེད་དེ དེ་ལྟ་བུ་བྱུང་བ་
དེ་ཡང་སངས་རྒྱས་ལ་བསོད་སྙོམས་ཕུལ་བའི་ཡོན་དུ་ཤེས་ནས།
དད་པས་ཆོས་ཉན་པས་བྲམ་ཟེ་ལྷ་ཆུང་མ་དང་བཅས་པས་བདེན་པ་
མཐོང་། དེ་ནས་ཕྱོགས་དེར་གྲོང་བའི་བུ་མོ་དགའ་མོ་དང་།
དགའ་སྟོབས་མས་ཀྱང་། དེ་བཞིན་གཤེགས་པ་ལ་གདུགས་ཚོད་
གསོལ། སྟོན་པས་ཀྱང་ཆོས་བསྟན་པས། དེ་གཉིས་ཀྱིས་ཀྱང་
བདེན་པ་མཐོང་ངོ་། ། དེ་སྐབས་བཟང་སྡེའི་ཚོགས་དྲུག་ཅུས་་
ཀྱང་དགྲ་བཅོམ་པ་ཐོབ་སྟེ། དགྲ་བཅོམ་པ་བརྒྱ་དང་ཉི་ཤུ་རྩ་་་་
གཅིག་གོ། དེའི་ཚེ་བཅོམ་འདས་ཀྱིས་དགོངས་པ། ཡུལ་མ་ག་དྷ་
འདིར་དགེ་སྦྱོང་དང་བྲམ་ཟེ་གཅིག་དབང་དུ་གྱུར་པས་སྐྱེ་བོའི་ཚོགས་
མང་བོ་ཚེགས་ཆུང་ངུས་དབང་དུ་འགྱུར་བ་སུ་ཡོད་དགོངས་པ་ན།
ལྟེངས་རྒྱས་འོད་སྲུངས་རལ་བ་ཅན་དེ་ལྟ་བུ་ཡིན་པར་དགོངས་སོ། །
དེ་ལ་འོད་སྲུངས་དེ་ནི་ལོ་བརྒྱ་ཉི་ཤུ་ལོན་པ། སྲིད་རྩེའི་ཏིང་ངེ་
92 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འཛིན་ཐོབ་པ། སྐྱེ་བོ་རྣམས་ཀྱིས་དགྲ་བཅོམ་པར་བཀུར་ཞིང་།
རང་ཉིད་ཀྱང་དགྲ་བཅོམ་པར་རློམ་པ་ཞིག་གོ། འོད་སྲུངས་དེ་ཡང་
འཁོར་རལ་བ་ཅན་ལྔ་བརྒྱ་དང་བཅས་པ་ཡིན་ལ། དེའི་སློབ་མར་
གྱུར་པ་སྤུན་ཟླ་ནི། ཆུ་ཀླུང་འོད་སྲུངས་དང་ག་ཡ་འོད་སྲུངས་སྤུན་
དག་སྟེ། དེ་གཉིས་ཀྱང་སློབ་མ་རལ་བ་ཅན་ཉིས་བརྒྱ་ལྔ་བཅུ་རེ་
དང་བཅས་པ་ཡིན་ནོ། ། དེ་དག་ཀྱང་ཆུ་ཀླུང་ནཻ་རཉྫ་ནའི་འགྲམ་
དུ་དཀའ་ཐུབ་སྤྱོད་པ་སྟེ། ཆུ་མགོ་ན་ནི་ལྟེངས་རྒྱས་འོད་སྲུངས་
གནས་ལ་སྨད་ཀྱི་ཕྱོགས་ན་ནི་གཞན་གཉིས་སོ།། དེ་ནས་བཅོམ་
ལྡན་འདས་ལྟེངས་རྒྱས་འོད་སྲུངས་ཀྱི་བསྟི་གནས་སུ་གཤེགས་པ་ན།
དེས་ཀྱང་གདན་བཤམས་ཤིང་བསུས་ཏེ་བྱོན་པ་ལེགས་སོ་ཞེས་གསོལ་
ཏོ། ། བཅོམ་འདས་གདན་བཤམས་པ་ལ་བཞུགས་ནས། འོད་
སྲུངས་ལ་དགའ་བ་དང་མགུ་བར་གྱུར་པའི་གཏམ་མཛད་དོ། །
བཀའ་སྩལ་བ། ཁྱོད་ལ་མི་བདེ་བ་མེད་ན། ང་མེ་ཁང་འདིར་ཞག་
གཅིག་ཏུ་འདུག་གོ། གསོལ་བ། བདག་ལ་མི་བདེ་བ་མ་མཆིས་
ཀྱང་། དེ་ན་ཀླུ་གདུག་པ་ཞིག་གནས་པས་མཐོ་འཚམ་པར་འགྱུར་
དུ་མི་འོང་ངམ། དེ་ནས་བཅོམ་ལྡན་འདས་མེ་ཁང་དུ་བྱོན་ནས་
བཞུགས་པ་ན། མཚན་མོའི་དུས་སུ་ཀླུ་ཁྲོ་བོས་དུ་བ་བདུག སྟོན་
པས་རྫུ་འཕྲུལ་གྱིས་དེ་བས་ཀྱང་ཆེ་བའི་དུ་བ་བདུག ཀླུས་མེ་སྦར་
རོ། ། བཅོམ་ལྡན་འདས་མེའི་ཁམས་ལ་སྙོམས་པར་ཞུགས་པས་
ཁང་བ་ཐམས་ཅད་མེ་རབ་ཏུ་འབར་བར་གྱུར་ཏོ། ། འོད་སྲུངས་
རྒྱུ་སྐར་ལ་ལྟ་བས་དེ་ལྟར་མཐོང་སྟེ། ཀྱེ་མ་གཽ་ཏ་མ་མཛེས་པ་དེ་ཀླུ་
གདུག་པས་ཐལ་བར་མ་བྱས་གྲང་སྙམ་མོ། ། དེ་ནས་ཀླུ་དེ་ཐུལ་
ནས་ནང་བར་ལྷུང་བཟེད་ཀྱི་ནང་དུ་བཅུག་སྟེ་བསྣམས་ནས་འོད་
93

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྲུངས་ཀྱི་སར་བྱོན་པ་ན། ལྷུང་བཟེད་དུ་བསྣམས་ཏེ་བྱོན་པ་དེ་ཅི།
བཀའ་སྩལ་བ། རྫུ་འཕྲུལ་དང་མི་ལྡན་པ་སུ་ཡང་གནས་སུ་མི་སྟེར་
བའི་ཀླུ་དེ། ངས་བཏུལ་ཏེ་ཁྱེར་འོངས་སོ། ། དེས་བསམ་པ།
དགེ་སྦྱོང་ཆེན་པོ་འདི་ནི་མཐུ་ཆེ་ཞིང་རྫུ་འཕྲུལ་ཆེའོ་སྙམ་མོ། ། དེ་
ལྟ་མོད་ཀྱི་བདག་ཀྱང་དགྲ་བཅོམ་པ་ཡིན་ནོ་སྙམ་པས། བཅོམ་ལྡན་
འདས་ཀྱི་རྗེས་སུ་སློབ་པར་འདོད་པ་ནི་མེད་དོ། ། དེ་ནས་བཟུང་
སྟེ་བཅོམ་འདས་འོད་སྲུངས་ཀྱི་བསྟི་གནས་ནགས་ཚང་ཚིང་དུ་དུ་་་་་་
བཞུགས་སོ། ། འོད་སྲུངས་ཀྱི་སློབ་མ་བྲམ་ཟེའི་ཁྱེའུ་ལྔ་བརྒྱ་བོ་རེ་
རེ་ཡང་མེ་ཐབ་གསུམ་གསུམ་བཟུང་སྟེ། མེ་ལ་སྤྱོད་པ་ལས། མེ་མི་
འབར་བར་བྱིན་གྱིས་བརླབས་པས་ཐབས་གང་གིས་ཀྱང་སྤོར་མ་ཐུབ་
བོ། ། དེ་རྣམས་ཀྱིས་འོད་སྲུངས་ལ་སྦྲན་པས། འོད་སྲུངས་ཀྱིས་
སྟོན་པ་ལ་ཞུས་པ་ན། བཀའ་སྩལ་བ། འོད་སྲུངས་མེ་སྦར་བར་
འདོད་དམ། གསོལ་བ་དགེ་སྦྱོང་ཆེན་པོ་སྦར་དུ་གསོལ་དེ་ནས་མེ་
རང་འབར་རོ། ། འོད་སྲུངས་ཀྱིས་བསམ་པ། དགེ་སྦྱོང་ཆེན་པོ་
འདི་ནི་མཐུ་ཆེ་ཞིང་རྫུ་འཕྲུལ་ཆེ་སྟེ། བདག་ཀྱང་དགྲ་བཅོམ་པའོ་
སྙམ། དེ་ནས་བྲམ་ཟེ་ལྔ་བརྒྱ་མེ་ལ་སྦྱང་ཟིན་པ་ན། མེ་བསད་
པར་འདོད་ན་ཡང་གསོད་མ་ཐུབ་བོ། ། དེ་ནས་དེ་རྣམས་ཀྱིས་
འོད་སྲུངས་ལ་སྨྲས དེས་སྟོན་པ་ལ་ཞུས་པས། མེ་ཞི་བར་འདོད་
དམ། དེས་ཀྱང་འཚལ་ལོ་ཞུས་པས། མེ་རང་ཞིའོ། ། དེ་ནས་
འོད་སྲུངས་རང་ཉིད་ཀྱིས་ཀྱང་མེ་སྦར་མ་ནུས་པ་དང་། མེ་ཤི་བར་
མ་ནུས་པ་ལའང་དེ་དང་འདྲའོ། ། ཡང་མེ་ཁང་ཐམས་ཅད་མེས་
སྲེག་པར་མཐོང་སྟེ། སྐྱེ་བོའི་ཚོགས་མང་བོ་དང་བཅས་པས་མེ་
གསོད་པར་མ་ནུས་པ་ལའང་དེ་དང་འདྲའོ། ། དེ་ནས་མཚན་མོ་
94

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཞིག་སྟོན་པའི་དྲུང་དུ་རྒྱལ་བོ་ཆེན་པོ་བཞིས་ཆོས་ཉན་པ་ན། འོད་
སྲུངས་རྒྱུ་སྐར་ལ་བལྟ་བས་རྒྱང་ནས་བལྟས་ན། མེའི་ཕུང་བོ་ཆེན་
པོ་ལྟ་བུ་བཞི་མཐོང་ངོ་། ། ཡང་སྔ་དྲོ་འོད་སྲུངས་ཀྱི་གནས་སུ་བྱོན་
པ་ན། དེ་ན་རེ། དགེ་སྦྱོང་ཆེན་པོ་ཡང་ཞུགས་ལ་སྤྱོད་དམ།
བཀའ་སྩལ་བ་མ་ཡིན་ཏེ། རྒྱལ་བོ་ཆེན་པོ་བཞི་ང་ལ་ཆོས་ཉན་ཏོ། །
ཡང་དེ་དང་འདྲ་བ་ལ་སྔ་མ་ལས་ཆེས་ལྷག་པའི་མེ་ཆེན་པོ་འབར་བར་
མཐོང་སྟེ། བརྒྱ་བྱིན་ཆོས་ཉན་དུ་འོངས་པའོ། ། ཡང་དེ་དང་
འདྲ་ལས། ཆེས་ཤིན་ཏུ་ཆེ་བའི་མེ་དཔུང་མཐོང་སྟེ། མི་མཇེད་ཀྱི་
བདག་པོ་ཚངས་པས་ཆོས་ཉན་དུ་འོངས་པའོ། ། འདིར་མེ་ལ་
སྤྱོད་པ་ཞེས་བྱ་བ་ནི་སྦྱིན་སྲེག་བྱེད་པའི་དོན་ཡིན་ནོ། ། དེ་ནས་
འོད་སྲུངས་ཀྱི་དྲུང་དུ་མ་ག་དྷའི་སྐྱེ་བོ་ཕལ་མོ་ཆེ་འོངས་ནས། ཞག་
བདུན་དུ་མཆོད་སྦྱིན་གྱི་རྙེད་པ་ཆེན་པོ་འབྱུང་བ་ཡོད་པས། འོད་
སྲུངས་ཀྱིས་བསམ་པ་དགེ་སྦྱོང་ཆེན་པོ་འདི་གཞན་དུ་བྱོན་ན་ཅི་མ་
རུང་སྙམ་དུ་སེམས་པ་ན། དེས་མཁྱེན་ཏེ་གཞན་ཞིག་ཏུ་གཤེགས་
སོ། ། ཞག་བདུན་སོང་ནས་སྐྱེ་བོ་རྣམས་ཀྱིས་ཀྱང་གྱེས། འོད་
སྲུངས་བཟའ་བཅའ་དང་ཡོ་བྱད་ཀྱི་ཚོགས་མང་བོ་དང་བཅས་པར་
གྱུར་པ་ན། ད་ནི་དགེ་སྦྱོང་ཆེན་པོ་འདིར་བྱོན་ཏེ། ཡོ་བྱད་འདི་
རྣམས་ལ་ལོངས་སྤྱད་ན་ཅི་མ་རུང་སྙམ་པ་ན། དེ་མ་ཐག་ཏུ་དེར་
བྱོན་ནོ། ། གསོལ་བ། ཅིའི་ཕྱིར་ཞག་བདུན་གཞན་དུ་གཤེགས།
དེའི་ཚེ་ཁྱོད་ཉིད་འདི་ལྟར་སེམས་པས་སོ། ། གསོལ་བ། དེང་
ཅིའི་ཕྱིར་བྱོན། བཀའ་སྩལ་བ། དེར་འདི་ལྟར་སེམས་པས་སོ། །
དགེ་སྦྱོང་ཆེན་པོ་དེ་དེ་བཞིན་ཏེ འདི་དག་ལ་ལོངས་སྤྱད་དུ་་་
གསོལ། ། དེ་ནས་ཡང་བཅོམ་ལྡན་འདས་འོད་སྲུངས་ཀྱི་བསྟི་་
95

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གནས་ནགས་ཚང་ཚིང་ན་བཞུགས་སོ། ། འོད་སྲུངས་ཀྱིས་་་་་་་་་་
གདུགས་ཚོད་ལ་འབྱོན་པར་ཞུས་ཏེ། བཅོམ་ལྡན་འདས་ཀྱི་ཆེད་དུ་
འོད་སྲུངས་རང་ཉིད་ཀྱིས་ལག་བསྟར་བའི་གཡོས་བྱས་སོ། ། དེ་
ནས་སྤྱན་འདྲེན་པར་ཕྱིན་པ་ན། འོད་སྲུངས་ཁྱོད་ཉིད་སོང་ཞིག་ང་
ཕྱིས་འོང་ངོ་། ། དེ་ནས་སྟོན་པས་རྫུ་འཕྲུལ་གྱིས་ཤིང་ཛམྦུ་ཏྲི་ཀྵའི་
འབྲས་བུའི་སྙེ་མ་བླངས་ཏེ། ལྷུང་བཟེད་བཀང་ནས་འོད་སྲུངས་
ཀྱིས་བཤམས་པའི་སྟན་ལ་བཞུགས་སོ། ། གསོལ་བ། ལྷུང་་་་་་
བཟེད་ན་ཅི་མཆིས། ངས་ད་ལྟ་ཛམྦུའི་སྙེ་མ་བླངས་པ་དེ། འདོད་
ན་ཅི་བདེ་བར་སྤྱོད་ཅིག་ཅེས་འོད་སྲུངས་ལ་སྩལ་ཏོ། ། དེ་བཞིན་
དུ་ནང་བར་ནས་ཀྱང་ཛམྦུའི་ཚལ་དང་ཉེ་བའི་གནས་ནས་སྐྱུ་རུ་ར་
ཆེན་པོའི་སྙེ་མ་དང་། བྱང་སྒྲ་མི་སྙན་ནས་མ་སྨོས་པའི་འབྲས་ས་ལུ་
ཡང་བསྣམས་ནས་དེ་ལ་སྩལ་ཏེ་གཞན་སྔ་མ་དང་འདྲའོ། །ཡང་འོད་
སྲུངས་ཀྱིས་གདུགས་ཚོད་ཕུལ་བ་བསྣམས་ཏེ། མཐའ་གཅིག་ཏུ་
ལ་ཟས་ཀྱི་བྱ་བ་མཛད་དོ། ། དེར་ཆུ་ཞིག་དགོས་པར་འགྱུར་
བར་བྱུང་བ་ལྷའི་དབང་བོ་བརྒྱ་བྱིན་གྱི་ལག་པས་བྲུས་ཏེ་བཀོད་མའི་
ཆུ་ཆེན་པོ་བྱུང་ཞིང་འབབ་པར་གྱུར་ལ། དེ་ལ་ཆུའི་བྱ་བ་ཡང་་
མཛད་དོ། ། འོད་སྲུངས་བསྟི་གནས་སུ་འཆག་པས་མཐོང་སྟེ།
སྔོན་མེད་པའི་བཀོད་མའི་ཆུ་འདི་ཅི་ཞེས་ཞུས་པས་དེའི་ཚུལ་གསུངས་
སོ། ། ཡང་བཅོམ་ལྡན་འདས་ཡང་དག་འཇོག་ལས་བཞེངས་ཏེ།
རྫིང་བུ་ལག་པས་བརྐོས་པ་ཞེས་བྱ་བ་སྔར་གྱི་བཀོད་མ་དེ་ལས་བྱུང་
བའི་རྫིང་བུ་ལ་སྐུ་ཁྲུས་མཛད་ཅིང་། དེའི་འགྲམ་ན་ཤིང་ཨ་རྫུ་ན་
དྲང་པོར་སྐྱེས་པ་ཞིག་ཡོད་པ་ལ་རྫིང་ནས་བཞེངས་པར་བཞེད་པའི་
ཚེ། ཨ་རྫུ་ནའི་ཡལ་ག་རང་དུད་ཅིང་བྱུང་བ་ལ་ཕྱག་གིས་འཇུས་
96

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཤིང་བཞེངས་སོ། ། དེ་ནས་འོད་སྲུངས་འཆག་པ་ཨ་རྫུ་ནའི་ཡལ་
ག་སྔོན་མ་དུད་པ་ལས་དུད་པར་མཐོང་ནས། དེའི་རྒྱུ་ཞུས་པས།
སྔར་གྱི་ལོ་རྒྱུས་གསུངས་ཏེ། ཤིང་འདི་ནི་ལག་པས་བཟུང་བའི་ཨ་
རྫུ་ན་ཞེས་བགྱིའོ། ། དེ་ནས་བཅོམ་ལྡན་འདས་ཕྱག་དར་ཁྲོད་ཀྱི་
ཤ་ནའི་ཪས་དག་ཕྱག་ཏུ་སོན་པ་ན་དེ་བཀྲུ་བར་བཞེད་དེ། བཀྲུ་
བའི་སྣོད་མེད་པ་ལ་བརྒྱ་བྱིན་གྱི་བཀས་གནོད་སྦྱིན་དག་གིས་རི་བྲག་
ཅིག་ནས་རྡོ་ལེབ་ཆེ་ལ་རིང་བ་ཞིག་བླངས་ཏེ་ཕུལ་བའི་སྟེང་དུ་ཤ་ནའི་
རས་རྣམས་ལེགས་པར་བཀྲུས་སོ། །ཡང་དེ་འགྲེམས་པའི་གཞི་དགོས་
པར་བྱུང་ནས། བརྒྱ་བྱིན་གྱི་བཀས་རྡོ་ལེབ་ཆེ་ལ་རིང་བ་གཞན་
ཞིག་ཀྱང་བླངས་ཏེ། དེ་ལ་ཤ་ནའི་གོས་ལེགས་པར་བཀྲམ་མོ། །
འོད་སྲུངས་འཆག་པ་ན་དེ་དག་མཐོང་སྟེ། སྔོན་མེད་པའི་རྡོ་ལེབ་
འདི་དག་ཇི་ལྟར་ཡིན་ཞེས་གསོལ་བ་ན། སྔར་གྱི་ལོ་རྒྱུས་རྣམས་
རྒྱས་པར་གསུངས་ཏེ། རྡོ་ལེབ་འདི་དག་ནི་གནོད་སྦྱིན་གྱིས་བླངས་
པ་ཞེས་བྱའོ། ། དེ་དག་ལ་སོགས་པ་ཆོ་འཕྲུལ་ལྔ་བརྒྱའི་བར་དུ་
བསྟན་པའི་ཐ་མ་ནི། དུས་གཞན་ཞིག་ན་ཆར་ཆེན་པོ་བབས་ཏེ།
ཆུ་ཀླུང་ནཻ་རཉྫ་ན་ཆེར་འཁྲུགས་ཏེ། མི་གང་ལྷག་པའི་དཔངས་ཙམ་
གསར་དུ་རྒྱས་སོ། ། དེ་ལྟར་ནུབ་གཅིག་ལ་ཆུ་གསར་དུ་བྲུག་པ་ན།
ནང་བར་སྔ་བར་ཆུའི་སྟེང་ས་བུད་ཀྱིས་གང་བ་བླ་གབ་མེད་པ་ལ་
ཞབས་ཀྱིས་འཆག་པར་མཛད་དོ། ། འོད་སྲུངས་ཀྱིས་བསམས་པ།
དགེ་སྦྱོང་ཆེན་པོ་ལ་ཆུས་གནོད་པར་མ་གྱུར་ཏམ་སྙམ་སྟེ། ཤིང་
གཅིག་པའི་གྲུ་ལ་ཞུགས་ཏེ་བཙལ་བ་ན། བཅོམ་ལྡན་འདས་དེ་ལྟར་
མཛད་པ་མཐོང་སྟེ། དགེ་སྦྱོང་ཆེན་པོ་གྲུར་འཇུག་གམ། འོད་
སྲུངས་འཇུག་གོ། དེ་ནས་གྲུའི་ནང་དུ་ཕེབས་ཤིང་ཇི་ལྟར་གྲུ་ལ་
97

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞུགས་པ་དེ་བཞིན་དུ་ཆུའི་སྟེང་ནས་ཀྱང་གཤེགས། ཆུས་གོས་པ་
མེད་ཅིང་ཆུ་ལ་འཇུག་ཅིང་གཤེགས་པ་དང་། གྲུ་ཆུའི་སྟེང་དུ་འགྲོ་
ཞིང་སྟེང་དུ་འཕར་བ་ལ་སོགས་པ་དེ་ལྟ་བུའི་ཆོ་འཕྲུལ་བསྟན་ཏོ། །
དེ་ལྟར་ཆོ་འཕྲུལ་དེ་ཐམས་ཅད་ལ་དགེ་སྦྱོང་ཆེན་པོ་འདི་ནི་མཐུ་ཆེ་
ཞིང་རྫུ་འཕྲུལ་ཆེ་ལ་ཡ་མཚན་ཆེ་མོད་ཀྱི། བདག་ཀྱང་དགྲ་བཅོམ་
པ་ནི་ཡིན་ནོ་སྙམ་སྟེ་རྗེས་སུ་སློབ་པར་འདོད་པ་མེད་དོ། ། དེ་ནས་
ཆུའི་འགྲམ་སྐམ་སར་ཕེབས་ཏེ་བཀའ་སྩལ་བ། འོད་སྲུངས་ཁྱོད་ནི་
དགྲ་བཅོམ་པ་མ་ཡིན། དགྲ་བཅོམ་པའི་འབྲས་བུ་མངོན་དུ་བྱ་བའི་
ཕྱིར་ཞུགས་པ་ཡང་མ་ཡིན། དགྲ་བཅོམ་པའི་ལམ་ཡང་མི་ཤེས་
སོ། ། དེ་ནས་ལྟེངས་རྒྱས་འོད་སྲུངས་འདི་སྙམ་དུ། གཽ་ཏ་མ་
འདི་བདག་གི་སེམས་མཁྱེན་ཏེ། བདག་འདིའི་སློབ་མར་བགྱིའོ་
སྙམ་ནས། འདི་སྐད་ཅེས་གསོལ་ཏོ། ། བདག་ལེགས་པར་་་་་་
གསུངས་པའི་ཆོས་འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་
པར་མཛད་དུ་གསོལ། བཀའ་སྩལ་བ། རེ་ཞིག་ཁྱོད་ཀྱིས་འཁོར་
ལ་ལྟོས་ཤིག ཁྱོད་ལྟ་བུའི་མི་གྲགས་པ་དང་ལྡན་པ་ནི། འཁོར་ལ་
ལྟ་བ་ལེགས་པ་ཡིན་ནོ། ། དེ་ནས་འོད་སྲུངས་རང་གི་བསྟི་གནས་
སུ་སོང་སྟེ་འཁོར་རྣམས་ལ་སྨྲས་པ ཁོ་བོ་ནི་དགེ་སྦྱོང་ཆེན་པོའི་
དྲུང་དུ་ཚངས་པར་སྤྱོད་ན། ཤེས་ལྡན་དག་ཅི་ལྟ་བུ་བྱེད། དེ་དག་
གིས་སྨྲས་པ། བདག་ཅག་གིས་ཅུང་ཟད་ཅིག་འཚལ་བ་དེ་མཁན་པོ་
ལ་བརྟེན་པ་ལེགས་ན། བདག་ཅག་ཀྱང་དེའི་རྗེས་སུ་རབ་ཏུ་འཇུག་
གོ། དེ་ནས་བྲམ་ཟེ་ཁྱེའུ་རལ་བ་ཅན་རྣམས་ཀྱིས་གཡང་གཞི་དང་
འཁར་བ་དང་རིལ་བ་སྤྱི་བླུགས་དག་ཆུ་ཀླུང་ནཻ་རཉྫ་ན་ལ་དོར་ཏེ།
སྟོན་པའི་སྤྱན་སྔར་འོངས་པ་ན། ཐམས་ཅད་ཚུར་ཤོག་གིས་བསྙེན་
98

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པར་རྫོགས་པར་མཛད་དོ། ། དེ་དག་ཡོ་བྱད་རྣམས་ཆུས་ཁྱེར་བ།
ཆུ་ཀླུང་འོད་སྲུངས་དང་། —ག་ཡ་འོད་སྲུངས་ཀྱིས་མཐོང་སྟེ
བདག་ཅག་གི་ཚངས་པ་མཚུངས་པར་སྤྱོད་པ་རྣམས་ལ་འཇིགས་པ་
འབྱུང་བར་མ་གྱུར་གྲང་སྙམ་ནས། ལྟེངས་རྒྱས་འོད་སྲུངས་རལ་བ་
ཅན་འཚོལ་དུ་སོང་བ་ལས། དེས་རབ་ཏུ་བྱུང་སྟེ་བཅོམ་ལྡན་འདས་
ཀྱི་སྤྱན་སྔར་ཆོས་ཉན་པ་མཐོང་སྟེ་དེ་གཉིས་ཀྱིས་སྨྲས་པ། འོད་
སྲུངས་འདི་མཆོག་ཡིན་ལ་དེ་མཆོག་མ་ཡིན་ནམ། ལྟེངས་རྒྱས་འོད་
སྲུངས་ཀྱིས་སྨྲས་པ། དེ་དེ་བཞིན་ནོ། ། དེ་གཉིས་ཀྱིས་བསམས་
པ། དགྲ་བཅོམ་པར་བཀུར་བ་འདི་ཡང་ལན་གཉིས་ཀྱི་བར་དུ་དགེ་
སྦྱོང་ཆེན་པོའི་སྤྱན་སྔར་རབ་ཏུ་བྱུང་བར་ཁས་བླངས་ན། བདག་
ཅག་ཀྱང་རབ་ཏུ་འབྱུང་ངོ་སྙམ་སྟེ། བཅོམ་ལྡན་འདས་ལ་རབ་ཏུ་
འབྱུང་བར་ཞུས་པས་འཁོར་ལ་རིག་པར་བྱ་དགོས་པ་སོགས་ནས་དེ་
གཉིས་འཁོར་ཉིས་བརྒྱ་ལྔ་བཅུ་རེ་དང་བཅས་པ་ཚུར་ཤོག་གིས་བསྙེན་
པར་རྫོགས་པའི་བར་སྔ་མ་དང་འདྲའོ། ། དེ་ནས་བཅོམ་ལྡན་
འདས་རལ་བ་ཅན་སྟོང་རབ་ཏུ་བྱུང་བ་དང་བཅས་པའི་ཚོགས་དེ།
ལྟེངས་རྒྱས་སུ་ཇི་ཙམ་བཞེད་པར་བཞུགས་ནས། ག་ཡའི་ལྗོངས་རྒྱུ་
ཞིང་གཤེགས་ཏེ། ག་ཡ་མགོའི་མཆོད་རྟེན་གྱི་རི་ལ་བཞུགས་ནས།
ཆོ་འཕྲུལ་རྣམ་པར་འཕྲུལ་བ་དུ་མ་ཡང་མཛད་དེ། །དེའི་དོན་རྟོགས་
པའི་ཕྱིར་དུ་ཆོ་འཕྲུལ་རྣམ་པ་གསུམ་གྱི་ཆོས་ཀྱི་རྣམ་གྲངས་གསུངས་
པས། རལ་བ་ཅན་སྟོང་གིས་དགྲ་བཅོམ་པ་ཐོབ་པོ། ། དེ་བཞིན་
གཤེགས་པས་ཆོས་ཀྱི་འཁོར་ལོ་བསྐོར་ནས་མི་རིང་བ་ཉིད་ན། རྒྱལ་
བོ་གཟུགས་ཅན་སྙིང་བོ་གནས་ལྔ་ལ་སྨོན་པར་བྱེད་དོ། ། དེ་ཡང་
སངས་རྒྱས་འབྱུང་བ་དང༌། དེ་བལྟ་བའི་ཕྱིར་འགྲོ་བ་དང་། དེས་
99

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཆོས་གསུངས་པ་དང་། ཆོས་དེ་ཡང་བདག་གིས་རྟོགས་པ་དང་།
དེ་ལས་བསླབ་པ་ཡང་དག་པར་ལེན་པ་ལ་སྨོན་པའོ། ། དེའི་ཚེ་
གཟུགས་ཅན་སྙིང་བོའི་འཁོར་ཞོ་ཤས་འཚོ་བ་སྟེ། ནང་གི་ལས་ཀྱི་
བྱ་བ་སྤྱོད་པའི་མི་འགའ་ཞིག་ལྗོངས་ལྟ་ཞིང་སོང་བས། ག་ཡའི་རི་
ལ་བཅོམ་ལྡན་འདས་ཉིད་དགྲ་བཅོམ་པ་སྟོང་དང་ཐབས་གཅིག་་
བཞུགས་ཤིང་། ཆོ་འཕྲུལ་རྣམ་པར་འཕྲུལ་བ་སྟོན་པའི་གཟི་བྱིན་
མཐོང་ནས། དེས་བློར་མ་ཆུད་ཅིང་ལོག་པར་སེམས་པས། རྒྱལ་
བོའི་དྲུང་དུ་སོང་ནས་གནས་མ་ཡིན་པའི་དོགས་པས་བཟུང་སྟེ། ཕྲ་
མ་སྨྲ་བར་བྱེད་ན་དེ་རྒྱལ་བོས་བཟློག་གོ། དེ་ནས་རྒྱལ་བོ་གནས་ལྔ་
ལ་ལྷག་པར་རྩེ་གཅིག་ཏུ་སྨོན་ཅིང་སེམས་པར་གྱུར་ལ ཡང་ཞོ་
ཤས་འཚོ་བ་གཞན་འགའ་ཞིག་གིས་མཐོང་ཞིང་ཐོས་ནས་གཞོན་ནུ་
དོན་གྲུབ་དེ་མངོན་པར་རྫོགས་པར་སངས་རྒྱས་ནས་ཆོས་སྟོན་གྱི།
དེ་ལྟ་ལྷས་བཀུར་བསྟི་མཛོད་ཅིག་ཅེས་བསྐུལ་བ། རྒྱལ་བོའི་ཡིད་དུ་
ཆེས་འཐད་པར་གྱུར་ཏེ། རྒྱལ་བོས་ནང་མི་ཞིག་ལ་སྤྱན་འདྲེན་པར་
བཀའ་བསྒོས་ནས། བཅོམ་ལྡན་འདས་ཀྱི་སྐུའི་དྲུང་དུ་བཏང་ཞིང་།
དེས་རྒྱལ་བོའི་མིང་གིས་ཞབས་ལ་ཕྱག་འཙལ་ཞིང་། གནོད་པ་ཆུང་
ངམ། ཉམ་ང་བ་ཆུང་ངམ་འཚོའམ། སྤྱོད་པ་ཡང་ངངམ།
སྟོབས་དང་བདེ་བ་དང་སྐུ་ཉམས་དང་ལྡན་ནམ། རེག་པར་སྐྱོད་
དམ། བཅོམ་ལྡན་འདས་དགེ་སློང་གི་དགེ་འདུན་དང་ལྷན་ཅིག་ཇི་
སྲིད་འཚོའི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བགྱིད་ན།
གྲོང་ཁྱེར་རྒྱལ་བོའི་ཁབ་ཏུ་གཤེགས་སུ་གསོལ་ཞེས་གཟུགས་ཅན་སྙིང་
བོའི་མཆིད་རྣམས་གསོལ་བ་དང་། སྟོན་པས་ཀྱང་ཅང་མི་གསུངས་
བར་གནང་ངོ་། ། · དེ་ནས་ནང་བར་སངས་རྒྱས་དགྲ་བཅོམ་སྟོང་
100

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དང་ལྷན་ཅིག་ག་ཡ་དང་རྒྱལ་བོའི་ཁབ་ཀྱི་བར་མཆོད་རྟེན་ལེགས་
པར་རབ་གནས་ཀྱི་དྲུང་ཤིང་ཏང་བྲང་གི་ཚལ་དུ་བྱོན་ཏེ་བཞུགས་
སོ། ། དེ་རྒྱལ་བོས་ཐོས་ནས་རང་ཉིད་ཤིང་རྟར་ཞུགས་ཏེ་འཁོར་
མང་པོས་བསྐོར་ནས། བཅོམ་ལྡན་འདས་ལ་བལྟ་ཞིང་བསྙེན་་་་་
བཀུར་བྱ་བའི་ཕྱིར། ཕོ་བྲང་ནས་ཕྱིར་བྱུང་བ་ན། དེར་ཤིང་རྟའི་
འཁོར་ལོ་ས་ལ་བྱིང་ངོ་། ། བདག་གིས་མ་ལེགས་པ་ཞིག་བྱས་སམ་
སྙམ་དོགས་པ་ལ། ལྷ་རྣམས་ཀྱིས་སྨྲས་པ། ཁྱོད་ཀྱིས་ལས་སྐྱོན་
ཅན་མ་ཡིན་མོད། ལས་མཐུན་མང་བོ་བཙོན་ར་ན་འདུག་པ་དེ་
རྣམས་ཐོངས་ཤིག དེར་རྒྱལ་བོས་བཙོན་རྣམས་བཏང་ངོ་། །
ཡང་འོངས་པ་ན། རྒྱལ་བོའི་དབུ་རྒྱན་སྒོའི་ཡ་ཐེམ་ལ་ཐོགས་སོ། །
ཡང་སྔར་བཞིན་དོགས་པ་སྐྱེས་ཏེ་བསྡད་པ་ན། ལྷ་རྣམས་ཀྱིས་ལས་
མཐུན་མང་བོ་ཡུལ་གཞན་དུ་ལས་ཀྱི་མཐའ་བྱེད་དུ་བཅུག་འདུག་གི
དེ་རྣམས་སྦྲོན་ཅིག རྒྱལ་བོས་ཀྱང་ཐམས་ཅད་བཀུག་
མཐར་གྱིས་རྒྱལ་བོ་ཉིད་ཤིང་རྟ་ཁྲི་ཉིས་སྟོང་དང་། རྟ་བ་ཁྲི་བརྒྱད་
སྟོང་དང༌། བྲམ་ཟེ་དང༌། ཁྱིམ་བདག་བརྒྱ་སྟོང་དུ་མ་དང་ལྷན་
ཅིག་སོང་སྟེ། བཞོན་པ་ལས་བབས་ནས་ཏང་བྲང་གི་ཚལ་གྱི་ཀུན་
དགའ་ར་བར་ཞུགས་སོ། ། རྒྱལ་བོའི་མཚན་མ་ལྔ་བོ་དབུ་རྒྱན་
དང་། གདུགས་དང་རལ་གྲི་དང༌། རིན་པོ་ཆེས་བརྒྱན་པའི་ལྷམ་
དང་ནོཪ་བུའི་ཡུ་བ་ཅན་གྱི་རྔ་ཡབ་རྣམས་ཕུད་ཅིང་བཞག་ནས།
བཅོམ་ལྡན་འདས་ཀྱི་སྤྱན་སྔར་ཕྱིན་ཏེ་ཕྱག་བཙལ་ནས། བཙུན་པ།
བདག་ནི་མ་ག་དྷའི་རྒྱལ་བོ་བཟོ་སྦྱངས་གཟུགས་ཅན་སྙིང་བོ་ལགས་
སོ་ཞེས་གསོལ་བས། རྒྱལ་བོ་ཆེན་པོ་དེ་དེ་བཞིན་ཏེ། སྟན་ལ་
འདུག་ཅིག· རྒྱལ་བོ་ཡང་ཕྱོགས་ཤིག་ཏུ་འཁོད། བྲམ་ཟེ་དང་
101

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཁྱིམ་བདག་ལ་ལ་ཕྱག་འཚལ། ལ་ལ་དགའ་བའི་གཏམ་གསོལ།
འགའ་ཞིག་རྒྱང་རིང་པོ་ནས་ལྟ་ཞིང་འཁོད་དོ། ། དེའི་དུས་ན་
བྲམ་ཟེ་དང་ཁྱིམ་བདག་མང་བོ་ཞིག་གིས་ལྟེངས་རྒྱས་འོད་སྲུངས་ཀྱང་
འཁོར་ལ་དེ་ན་འདུག་པ་མཐོང་སྟེ། ཅི་དགེ་སྦྱོང་ཆེན་པོ་འོད་་་་
སྲུངས་ཀྱི་དྲུང་དུ་ཚངས་པར་སྤྱོད་དམ། འོད་སྲུངས་དགེ་སྦྱོང་ཆེན་
པོའི་དྲུང་དུ་ཚངས་པར་སྤྱོད་པ་ཡིན་སྙམ་ཐེ་ཚོམ་དུ་གྱུར་པ་ལས།
སྟོན་པས་དེ་མཁྱེན་ཏེ། དོན་དེའི་དབང་དུ་བྱས་ནས་འོད་སྲུངས་
དང་ཞུ་ལན་འགའ་རེ་མཛད་ནས། བཀའ་སྩལ་བ། འོད་སྲུངས་
འཁོར་རྣམས་སྐྱོ་བ་སྐྱེད་ཅིག དེ་ནས་འོད་སྲུངས་སྟན་གྱི་སྟེང་དུ་མི་
སྣང་བར་གྱུར་ཏེ། ཕྱོགས་བཞིའི་ནམ་མཁའ་ལ་འཕགས་ནས་སྤྱོད་
ལམ་རྣམ་བཞི་བྱེད་པ་དང་། འོད་འབྱིན་པ་དང་། ཡ་མ་ཟུང་གི་
ཆོ་འཕྲུལ་དག་བསྟན་ནས། སྟོན་པའི་སྤྱན་སྔར་ལུས་བཏུད་དེ།
བཅོམ་ལྡན་འདས་ནི་བདག་གི་སྟོན་པ་ལགས་སོ། ། བདག་ནི་
བཅོམ་ལྡན་འདས་ཀྱི་ཉན་ཐོས་ལགས་སོ། ། ཞེས་ལན་གསུམ་་་
གསོལ་ཞིང་བཅོམ་ལྡན་འདས་ཀྱིས་ཀྱང་མཐུན་འགྱུར་མཛད།
ལྟེངས་རྒྱས་འོད་སྲུངས་ཀྱིས་བཅོམ་ལྡན་འདས་ཀྱི་ཞབས་ལ་ཕྱག་བྱས་
ཏེ་སྟན་ལ་འཁོད་པ་ན། སྐྱེ་བོ་ཐམས་ཅད་ཐེ་ཚོམ་དང་བྲལ་ཞིང་
དད་པ་སྟོབས་སུ་གྱུར་པ་ན། བདག་མེད་ཀྱི་དོན་ལས་བརྩམས་ཏེ་
ཆོས་གསུངས་པས། རྒྱལ་བོ་གཟུགས་ཅན་སྙིང་བོ་དང་ལྷ་བརྒྱད་ཁྲི་
དང་བྲམ་ཟེ་དང་ཁྱིམ་བདག་སོགས་སྐྱེ་བོ་འབུམ་ཕྲག་དུ་མས་དུས་དེ་
ཉིད་དུ་བདེན་པ་མཐོང་ངོ་། ། རྒྱལ་བོ་གཟུགས་ཅན་སྙིང་བོས་
གྲོང་ཁྱེར་རྒྱལ་བོའི་ཁབ་ཏུ་འབྱོན་པར་ཞུས་པ་ལ་ཡང་ཅང་མི་གསུང་
བར་གནང་ངོ་། ། དེ་ནས་རྒྱལ་བོ་ལ་སོགས་པ་དེ་རྣམས་རང་་
102

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
གནས་སུ་སོང་ཞིང་། ཇི་ཙམ་ན་དུས་ལ་བབས་པར་མཁྱེན་ནས་
བཅོམ་ལྡན་འདས་འཁོར་དང་བཅས་པ་ལྗོངས་རྒྱུ་ཞིང་། རྒྱལ་བོའི་
ཁབ་ཀྱི་ཤིང་དྲུང་དུ་ཉེ་བར་བྱོན་པ། རྒྱལ་བོས་གདུགས་ཚོད་འལ་
སྤྱན་འདྲེན་པར་སྙན་མནན་ནས། དེའི་ནང་བར་རྒྱལ་བོ་རང་ཉིད་
ཀྱིས་ལག་བདར་ཏེ། བསོད་སྙོམས་རྒྱ་ཆེར་ཕུལ་ནས། གསེར་གྱི་
བྱ་མ་བུམ་བླུངས་ནས་ཆུ་བསྒྲེངས་ཤིང་། འོད་མའི་ཚལ་བྱ་ཀ་ལན་
ཏ་ཀ་གནས་པ་སྔར་སྐྱེད་མོས་ཚལ་ཡིན་པ། སྟོན་པ་བཞུགས་པའི་
གནས་གཙུག་ལག་ཁང་དུ་བྱས་ཏེ་ཕུལ དེར་བཅོམ་ལྡན་འདས་
འཁོར་དང་བཅས་པ་གྲོང་ཁྱེར་རྒྱལ་བོའི་ཁབ་དང་ཉེ་བ་འོད་མའི་
ཚལ་བྱ་ཀ་ལན་ཏ་ཀའི་ཀུན་དགའ་ར་བ་ན་བཞུགས་ཏེ་ཆོས་སྟོན་ཏོ། །
དེའི་ཚེ་ཀུན་ཏུ་རྒྱུ་ཉེ་རྒྱལ་ཞེས་བྱ་བ་ཤཱ་རིའི་བུ་དང་། པང་ནས་སྐྱེས་
ཞེས་བྱ་བ་མོ་འགལ་གྱི་བུ་སྟེ་ཀུན་ཏུ་རྒྱུ་གཉིས་པོ་དེ་འཁོར་ལྔ་བརྒྱ་དང་
བཅས་ནས། གྲོང་ཁྱེར་རྒྱལ་བོའི་ཁབ་དུ་ཕྱིན་པ་ན། གྲོང་ཁྱེར་ཅ་
ཅོ་ཉུང་ཞིང་རྒྱུ་འགྲུལ་ཉུང་སྟེ་ཆེ་མེད་འདུག་པ་མཐོང་ངོ་། ། དེ་
གཉིས་ཀྱིས་བསམས་པ། ཨེ་མ་རྒྱལ་བོ་གཞན་གྱི་དམག་ཚོགས་ཀྱིས་
འཇིགས་པའམ ཡང་ན་དགེ་སྦྱོང་དང་བྲམ་ཟེ་དབང་ཆེ་བར་་་
གྲགས་པ་དག་གནས་པ་ལས་བྱུང་ངོ་སྙམ་ནས། ནུབ་མོ་རྒྱུ་སྐར་ལ་
བལྟས་པས་འཇིགས་པ་ནི་མེད་པར་ཤེས་སོ། ། ནང་བར་དཔྲལ་
རིས་གསུམ་བྱས་ཏེ་སྤྱོད་ཡུལ་དུ་སོང་བ་ན། སྔར་དེ་གཉིས་ལ་སྐྱེ་བོ་
འབུམ་ཕྲག་དུ་མ་ཕྱི་བཞིན་དུ་འབྲང་བ་ལས། དེ་ཉིན་གཅིག་ཀྱང་
འབྲང་བ་མེད་དོ། ། དེའི་ཚེ་བཅོམ་ལྡན་འདས་ཀྱིས་ཀུན་ཏུ་རྒྱུ་
གཉིས་པོ་འདུལ་བའི་དུས་ལ་བབ་པར་མཁྱེན་ཅིང་། དེ་ཡང་སྤྱོད་
ལམ་གྱིས་འདུལ་བ་ཡིན་པས། འཕགས་པ་རྟ་ཐུལ་ལ་བཀའ་སྩལ་བ།
103

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཁྱོད་ཀྱིས་ཀུན་ཏུ་རྒྱུ་གཉིས་པོ་ལ་སོམས་ཤིག དེས་ཀྱང་སྔ་དྲོའི་དུས་
སུ་སྤྱོད་ལམ་མཆོག་གི་བསོད་སྙོམས་ལ་ཞུགས་པའི་ཚེ་ཀུན་ཏུ་རྒྱུ་་་་
གཉིས་ཀྱིས་ཀྱང་ཐག་རིང་པོ་ནས་མཐོང་སྟེ་ངོ་མཚར་སྐྱེས་སོ། །
གྲོང་ཁྱེར་ནས་ཕྱིར་འོང་བའི་ཚེ་དྲི་བར་བྱའོ་སྙམ་ནས། གྲོང་ཁྱེར་
དུ་བྱ་བ་རྣམས་མགྱོགས་པར་བྱས་ཏེ། ཉེ་རྒྱལ་སྔོན་ལ་གྲོང་ཁྱེར་གྱི་
ཕྱིར་ཕྱུང་སྟེ། ལམ་ཐམས་ཅད་འདུས་པའི་མདོ་ཞིག་ཏུ་དགུག་ཅིང་
འདུག་གོ། ཅི་ཞིག་ན་འཕགས་པ་རྟ་ཐུལ་ཡང་གྲོང་ཁྱེར་གྱི་ཕྱིར་
བྱུང་བ་ན། ཉེ་རྒྱལ་གྱིས་སྨྲས་པ། ཁྱོད་ཀྱི་སྟོན་པ་ནི་གང་ཡིན།
གང་གི་ཕྱིར་རབ་ཏུ་བྱུང་། སུའི་ཆོས་ལ་དགའ། རྟ་ཐུལ་གྱིས་སྨྲས་
པ། ཁོ་བོའི་སྟོན་པ་ནི་སངས་རྒྱས་བཅོམ་ལྡན་འདས་སོ། ། དེའི་
ཕྱིར་རབ་ཏུ་བྱུང་ཞིང་དེའི་ཆོས་ལ་དགའོ། ། ཉེར་རྒྱལ་གྱིས་སྨྲས་
པ། དགེ་སློང་དེའི་ཕྱིར་ཆོས་སྟོན་ཅིག རྟ་ཐུལ་གྱིས་སྨྲས་པ།
ཆོས་རྣམས་གང་དག་རྒྱུ་ལས་བྱུང་བ་དང་། །དེ་ཡི་རྒྱུ་དང་དེ་འགོག་
གང་ཡིན་པ། །དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ། །དེ་
སྐད་གསུང་བའི་ཚུལ་ཅན་དགེ་སྦྱོང་ཆེ། །དེའི་ཚེ་ཉེ་རྒྱལ་གྱིས་བདེན་
པ་མཐོང་སྟེ། རྟ་ཐུལ་ལ་ཐལ་མོ་སྦྱར་བ་བཏུད་ནས། སྐྱོབ་པ་
རྣམས་ཀྱི་ཆོས་འདི་ཡིན། །བསྐལ་མང་བྱེ་བ་ཁྲག་ཁྲིག་ཏུ། །སྔོན་ཆད་
མ་མཐོང་མ་ཐོས་པ། །འཆི་མེད་མྱ་ངན་འདས་པ་ཡི། །གོ་འཕང་
འདི་ལ་རྗེས་སུ་རྟོགས། །བཅོམ་ལྡན་འདས་དེ་ད་ལྟ་གང་དུ་བཞུགས།
རྟ་ཐུལ་གྱིས་སྨྲས་པ། འོད་མའི་ཚལ་འདི་ཉིད་ནའོ། ། དེ་ནས་
ཉེ་རྒྱལ་ཡང་པང་ན་སྐྱེས་ཀྱི་སར་སོང་ནས་བདུད་རྩི་ཐོབ་པར་བརྡའ་
སྤྲད་དེ། སྔར་གྱི་ཚིགས་བཅད་དེ་བརྗོད་དེས། པང་ན་སྐྱེས་ཀྱིས་
ཀྱང་བདེན་པ་མཐོང་ཞིང་ཆེད་དུ་བརྗོད་པའི་བར་སྔ་མ་བཞིན་ནོ། །
104

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེ་ནས་ཀུན་ཏུ་རྒྱུ་གཉིས་ཀྱིས་འཁོར་རྣམས་ལ་རིག་པར་བྱས་ཏེ
དེ་དག་ཀྱང་སངས་རྒྱས་ཀྱི་རྗེས་སུ་རབ་ཏུ་འཇུག་པར་ཁས་བླངས་
ཀུན་ཏུ་རྒྱུ་གཉིས་པོ་བྲམ་ཟེའི་ཁྱེའུ་ཉིས་བརྒྱ་ལྔ་བཅུ་རེ་དང་
ནས།
བཅས་ཏེ། འོད་མའི་ཚལ་དུ་ཞུགས་པ་ན། འཕགས་པ་རྟ་ཐུལ་
ཤིང་དྲུང་ན་བཞུགས་པ་མཐོང་སྟེ། དང་པོར་བཅོམ་ལྡན་འདས་ལ་
བསྙེན་བཀུར་བྱའམ། འོན་ཏེ་ཆོས་ཐོས་པ་ལ་བྱ་སྙམ་པ་ལས།
ཆོས་ཐོས་པ་ལ་ཐོག་མར་བྱ་དགོས་པར་ཤེས་ནས། དང་པོར་རྟ་
ཐུལ་གྱི་ཞབས་ལ་ཕྱག་བྱས་སོ། ། སྟོན་པས་བཀའ་སྩལ་བ། རྒན་
ནམ་ཡང་ན་གཞོན་ཡང་རུང༌། །གང་ལས་ཆོས་ནི་རྣམ་ཤེས་པ། །དེ་
ལ་ཐོག་མར་ཕྱག་བྱ་སྟེ། །བྲམ་ཟེ་གཙང་མས་མེ་བཞིན་ནོ། ། དེ་
ནས་དེ་གཉིས་བཅོམ་ལྡན་འདས་འཁོར་བརྒྱ་ཕྲག་དུ་མས་བསྐོར་བའི་
དྲུང་དུ་འོང་བ་ན། སྐུའི་དྲུང་དུ་མ་བྱིན་གོང་སྟོན་པས་རྒྱང་རིང་བོ་
ནས་གཟིགས་ཙམ་ནས་དེ་གཉིས་ཀྱི་ཆེད་དུ་བརྗོད་པ་དུ་མ་མཛད་དེ།
རྫུ་འཕྲུལ་དང་ལྡན་པའི་མཆོག་དང་། ཤེས་རབ་ཅན་གྱི་མཆོག་ཏུ་
སྔ་ཉིད་ནས་ལུང་བསྟན་ཏོ། ། དེའི་ཚེ་དགེ་སློང་དགྲ་བཅོམ་པ་
གཅིག་གིས་ཆེད་དུ་བརྗོད་དེ། སྟོན་པ་དགོངས་ཡུལ་མཐའ་ཡས་
པ། ། སྐྱེ་དགུའི་དབང་བོ་ཁྱོད་མཐར་བྱོན། ། བཅོམ་ལྡན་སྲིད་པ་་་
མཐར་མཛད་པས།།གྲོགས་པོ་ཉེ་རྒྱལ་པང་ན་སྐྱེས། །དེ་ལྟར་འོངས་
པ་གཟིགས་གྱུར་ནས། །འོད་མའི་ཚལ་དུ་མ་ཕྱིན་པར། །ཚོགས་་་
མཆོག་དབུས་སུ་དེ་གཉིས་ནི།།འདི་གཉིས་ང་ཡི་ཉན་ཐོས་ཀྱི། །
མཆོག་ཟུང་འགྱུར་ཞེས་དེས་བསྟན་ཏོ། །གཅིག་ནི་རྫུ་འཕྲུལ་ལྡན་
པའི་མཆོག ། གཅིག་ཤོས་ཤེས་རབ་ལྡན་པ་ཡི། །མཆོག་ཏུ་འགྱུར་
བར་ལུང་བསྟན་མཛད། །ཅེས་སོ། ། དེ་ནས་ཉེ་རྒྱལ་དང་པང་
105

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནས་སྐྱེས་ལ་སོགས་པ་བྲམ་ཟེ་རིགས་ཀྱི་ཀུན་ཏུ་རྒྱུ་ལྔ་བརྒྱ་དག
བཅོམ་ལྡན་འདས་ཀྱི་ཞབས་ལ་ཕྱག་བྱས་ཏེ་རབ་ཏུ་འབྱུང་བ་དང་།
བསྙེན་པར་རྫོགས་པར་གསོལ་བ་བཏབ་པ་ན། བཅོམ་ལྡན་འདས་
ཀྱིས་དེ་དག་ལ་དགེ་སློང་ཚུར་ཤོག་ཚངས་པར་སྤྱད་པར་སྤྱོད་ཅིག
ཅེས་བཀའ་སྩལ་བའི་མཇུག་ཁོ་ནར་སྐྲ་དང་ཁ་སྤུ་བྲེགས་ནས་ཞག་
བདུན་ལོན་ཙམ་དུ་གྱུར ལག་ན་ནི་ལྷུང་བཟེད་དང་བྱ་མ་བུམ་
ཐོགས། ལུས་ལ་ནི་ཆོས་གོས་རྣམ་པ་གསུམ་གཡོགས། སྤྱོད་ལམ་
ནི་བསྙེན་པར་རྫོགས་ནས་ལོ་བརྒྱ་ལོན་པ་ལྟར་ཤིན་ཏུ་དུལ་བར་བྱུང་
སྟེ། དེའི་ཚེ་ལྷ་རྣམས་ཀྱིས། དེ་བཞིན་གཤེགས་པས་ཚུར་ཤོག་
བཀའ་སྩལ་བས། དེ་དག་སྐྲ་བྲེགས་ལུས་ལ་སྣམ་སྦྱར་གྱོན། །མོད་
ལ་དབང་བོ་རབ་ཞི་གནས་གྱུར་ཏེ། །སངས་རྒྱས་དགོངས་པས་ལུས་
ཟུང་བཀབ་པར་གྱུར། །ཅེས་ཆེད་དུ་བརྗོད་པར་བྱེད་དོ། ། དེའི་
ཚེ་དགེ་སློང་མང་བོ་བསོད་སྙོམས་ལ་ཞུགས་པ་ན། སྐྱེ་བོ་མ་དད་པ་
དག་འདི་སྐད་ཅེས། སངས་རྒྱས་མ་ག་དྷ་དག་གི ། གྲོང་མཆོག་
རྒྱལ་བོའི་ཁབ་གཤེགས་པས། །ཡང་དག་རྒྱལ་བོའི་ཀུན་ཁྲིད་ན། །ཕྱི་
ནས་ཅི་ཞིག་བཀྲི་བར་བྱ། །ཞེས་ཟེར་བ་ན། དགེ་སློང་རྣམས་ཀྱིས་
ལན་སྨྲ་བར་མ་ནུས་སོ། །ནང་བར འདི་ན་དཔའ་ཆེན་བདེ་་
གཤེགས་དག ། དམ་པའི་ཆོས་ཀྱིས་བཀྲི་མཛད་དེ། །ཐམས་ཅད་
ཆོས་ཀྱི་བཀྲི་བ་ལ། །མཁས་པ་སུ་ཞིག་མི་བཟོད་བྱེད། །ཅེས་སྨྲོས་
ཤིག་ཅེས་བཀའ་སྩལ་བ་ལྟར་བྱས་པས་སྤོབས་པ་ལན་མེད་དོ། །
དེ་ནས་ཚེ་དང་ལྡན་པ་ཤཱ་རིའི་བུ་བསྙེན་པར་རྫོགས་ནས་ཞག་བཅོ་ལྔ་
ལོན་པ་ན། བཅོམ་ལྡན་འདས་ཀྱི་སྐུའི་དྲུང་དུ་བསིལ་ཡབ་གཡོབ་
ཅིང་འདུག་གོ། དེའི་ཚེ་སངས་རྒྱས་ཀྱིས་ཀུན་ཏུ་རྒྱུ་སེན་རིངས་ལ་
106

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཆོས་བསྟན་པས་སེན་རིངས་ཀྱིས་བདེན་པ་མཐོང་ཞིང་། ཤཱ་རིའི་
བུས་དགྲ་བབཅོམ་པ་ལེན་པ་ལས་སེམས་རྣམ་པར་གྲོལ་བ་ཐོབ་བོ། །
དེ་ནས་རིང་བོ་མ་ལོན་པ་ཁོ་ནར་མོ་འགལ་གྱི་བུ་ལ་སོགས་པ་ཀུན་ཏུ་
རྒྱུ་ལྔ་བརྒྱ་ཡང་དགྲ་བཅོམ་པ་ཉིད་ཀྱི་འབྲས་བུ་མངོན་དུ་བྱས་ཏེ།
དེ་ཡན་ཆད་ཉན་ཐོས་དགྲ་བཅོམ་པའི་དགེ་སློང་གི་དགེ་འདུན་ཆེན་
པོ་གྲངས་ངེས་པ་དང་བཅས་པ་ཡིན་ཏེ། དགེ་སློང་དགྲ་བཅོམ་པ་
སྟོང་དྲུག་བརྒྱ་ཉི་ཤུའོ། ། བདེན་པ་མཐོང་ནས་དགྲ་བཅོམ་པ་མ་
ཐོབ་ཀྱི་བར་ལ་ཅུང་ཟད་རེ་ཐོགས་པའི་སྐབས་མ་གཏོགས་གཞན་དགྲ་
བཅོམ་པ་ཁོ་ནའི་འཁོར་ཡིན་པས། སོ་སོ་སྐྱེ་བོའི་དགེ་འདུན་མེད་
དོ། ། དེར་དུས་ཅུང་ཟད་གཅིག་ལ་ཐོག་མའི་དགྲ་བཅོམ་པ་བརྒྱ་
ཉི་ཤུ་དང་། མཆོག་ཟུང་གཅིག་གི་འཁོར་ཉིས་བརྒྱ་ལྔ་བཅུ་ནི།
ཡུལ་ཐ་དད་པ་སོ་སོར་ལྗོངས་རྒྱུ་ཞིང་ཆོས་སྟོན་པའི་ཕྱིར་གཤེགས་ལ།
ཪལ་བ་ཅན་སྟོང་ཪབ་ཏུ་བྱུང་བ་དང་། མཆོག་ཟུང་གཅིག་གི་་་་
འཁོར་ཉིས་བརྒྱ་ལྔ་བཅུ་ནི། སྟོན་པའི་ཞབས་འབྲིང་དུ་ཆོས་ཉན་
པའི་ཕྱིར་འདུག་པས་ན། དེར་སྟོང་ཉིས་བརྒྱ་ལྔ་བཅུའི་དགེ་སློང་གི་
དགེ་འདུན་ཞེས་གྲགས་སོ། ། དེ་ནས་ནི་གང་ཟག་དེ་དག་ཏུ་མ་
ངེས་མོད། ཕྱིས་ཀྱང་སྟོན་པའི་སྐུ་དྲུང་དུ་ཉན་ཐོས་ཀྱི་དགེ་སློང་
དགྲ་བཅོམ་པ་སྟོང་ཉིས་བརྒྱ་ལྔ་བཅུ་ཙམ་ཚོགས་པ་ཉིད་ཤས་ཆེ་བར་
གྲགས་སོ། ། གང་གི་ཚེ་མཆོག་ཟུང་གཅིག་དགྲ་བཅོམ་པ་ཐོབ་པ་
ནས། དགེ་སློང་གི་དགེ་འདུན་ཉིན་རེ་བཞིན་ཕྱོགས་ཐམས་ཅད་དུ་
འཕེལ་བར་གྱུར་པས་གྲངས་ངེས་པའི་ཚད་བཟུང་བར་དཀའ་བ་ཉིད་
དེ། དེ་ཕྱིན་ཆད་ནས་དགྲ་བཅོམ་པ་དང་། འཕགས་པ་སློབ་པ་
དང་། སོ་སོར་སྐྱེ་བོ་ཡང་རུང་སྟེ་མ་ངེས་པ་སྣ་ཚོགས་པའོ། །
107

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དུས་གཞན་ཞིག་ན་དྲང་སྲོང་ཉོན་མོངས་མེད་ཀྱི་ཚ་བོ་མི་བྱིན།
བཅོམ་ལྡན་འདས་ཀྱི་དྲུང་དུ་འོང་ནས་ཞབས་ལ་ཕྱག་བྱས་ཏེ་འདུག་
པ་ལ། སྟོན་པས་ཆོས་བསྟན་པས་དེ་ཉིད་དུ་བདེན་པ་མཐོང་ངོ་། །
དེ་ནས་སྟོན་པས་ཀླུ་ཨེ་ལའི་འདབ་སྐྱབས་སུ་འགྲོ་བ་དང་བསླབ་པའི་
གནས་ལ་བཀོད་ཅིང་། མི་བྱིན་ཡང་ཚུར་ཤོག་གིས་བསྙེན་པར་
རྫོགས་སོ། ། འདི་ནི་འཕགས་པ་ཀཱ་ཏྱཱ་ཡ་ན་ཆེན་པོ་ཡིན་ནོ། །
དེ་ནས་དེ་ལ་ཡོད་པ་དང་མེད་པའི་མཐའ་གཉིས་ལ་མི་བརྟན་པའི་
ཚུལ་གྱིས་ཆོས་བསྟན་པས། འཕགས་པ་ཀཱ་ཏྱཱ་ཡ་ནས་དགྲ་བཅོམ་
ཐོབ་བོ། ། དེའི་ཚེ་ནུབ་ཕྱོགས་ཀྱི་ཡུལ་གྲོང་ཁྱེར་འཕགས་རྒྱལ་ན།
རྒྱལ་བོ་གཏུམ་པོ་རབ་སྣང་གིས་རྒྱལ་སྲིད་ཆོས་བཞིན་དུ་སྐྱོང་བ་ལས།
ཡུལ་དེར་ཡམས་ནད་ཆེན་པོ་ཞིག་བྱུང་སྟེ། སྔགས་མཁན་རྣམས་
ཡམས་ནད་ཞི་བའི་ཐབས་ལ་བརྩོན་པར་བྱས་ཀྱང་རེ་ཞིག་མ་ཞིའོ། །
དེའི་ཚེ་རྒྱལ་བོ་ལ་སོགས་པའི་སྐལ་བ་དང་ལྡན་པ་རྣམས་གདུལ་བའི་
དུས་ལ་བབ་པར་མཁྱེན་ནས། འཕགས་པ་ཀཱ་ཏྱཱ་ཡ་ན་འཁོར་ལྔ་
བརྒྱ་དང་བཅས་པ་ལ། རྒྱལ་བོ་རབ་སྣང་ལ་སོགས་པ་གྲོང་ཁྱེར་
འཕགས་རྒྱལ་གྱི་སྐྱེ་བོ་རྣམས་འདུལ་བར་བཀའ་སྩལ་ཏོ། ། དེ་
ནས་འཕགས་པ་འཁོར་བཅས་ཡུལ་དེར་འབྱོན་པའི་ཚེ། བར་ལམ་
གྱི་གྲོང་ཁྱེར་ཀ་ཎཱ་ཀུ་བ་ཛ་ནར། སྔོན་འཕགས་པ་ཀཱ་ཏྱཱ་ཡ་ན་དང་
མཛའ་བཤེས་སུ་གྱུར་པའི་བྲམ་ཟེ་ཞིག་ལ་བུ་མོ་གཟུགས་བཟང་བ་
མིང་སྐྲ་ཅན་ཞེས་བྱ་བ་ཞིག་ཡོད་དོ། ། འཕགས་པ་ཀཱ་ཏྱཱ་ཡ་ན་
འཁོར་བཅས་བྱོན་ནོ་ཞེས་བྲམ་ཟེའི་ཆུང་མས་ཐོས་ནས། འཕགས་
པ་འཁོར་བཅས་འདིར་བྱོན་པ་ལ་མགྲོན་མཆོད་བྱར་མེད་དོ་སྙམ་ནས་
ཤིན་ཏུ་ཡིད་ཁོང་དུ་ཆུད་པ་ལ། བུ་མོས་དྲིས་པས་དོན་དེ་བཤད་པ་
108

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ན། བུ་མོ་ན་རེ། དེ་ལྟར་ན་གར་མཁན་གྱི་སློབ་དཔོན་ཞིག་གིས་
བདག་གི་སྐྲ་བཙོང་ཟེར་བ་དེ་ལ། བདག་གི་སྐྲ་བཙོངས་ཤིག་དང་།
དེའི་ཡོན་གྱིས་འཕགས་པ་འཁོར་བཅས་སྤྱན་འདྲེན་པར་བྱའོ་ཟེར།
དེ་ནས་བྲམ་ཟེ་མོས་གར་མཁན་དེ་ལ་བུ་མོའི་སྐྲ་པ་ན་ལྔ་བརྒྱར་བཙོང་
སྟེ། འཕགས་པ་འཁོར་བཅས་ལ་གདུགས་ཚོད་གསོལ་བའི་མཆོད་
པ་བཟང་བོ་བྱས་སོ། ། དེ་ནས་བྲམ་ཟེ་མོས་ཆོས་ཉན་པའི་ཕྱིར་
འདུག་པའི་ཚེ། འཕགས་པས་སྐྲ་ཅན་ག་རེ་ཞེས་དྲིས་པ་ན། སྤྱོད་
ལམ་ཉམས་ཏེ་མཆིས་སོ་ཞེས་སྔར་གྱི་ལོ་རྒྱུས་གསོལ་ཏོ། ། དེ་ནས་
ཞབས་དྲུང་དུ་སྐྲ་ཅན་བོས་ཏེ་ཞབས་ལ་ཕྱག་འཚལ་དུ་བཅུག དེར་
བྲམ་ཟེ་ནས་སྐྲ་ཅན་འདི་སུ་ལ་སྦྱིན་ཞུ་བས་འདི་ནི་རབ་ཏུ་བྱུང་བ་ལ་
འཚམ་པ་མ་ཡིན་པ་ཞིག་དྲིས་མོད་ཀྱི། འོན་ཀྱང་འདི་གང་ལ་སྦྱིན་
པ་དེ་ལས་སྦས་པའི་རྒྱན་ལྔ་བརྒྱ། ཕྱིའི་རྒྱན་ལྔ་བརྒྱ། གྲོང་གི་
མཆོག་ལྔ་བརྒྱ་ཐོབ་པར་འགྱུར་རོ་ཞེས་ལུང་བསྟན་ཏེ་བྱོན་པ་ལས།
གང་གི་ཚེ་འཕགས་པ་ཀཱ་ཏྱཱ་ཡ་ན་འཁོར་བཅས་གྲོང་ཁྱེར་འཕགས་
རྒྱལ་དུ་བྱོན་པའི་མོད་ལ། ཡམས་ནད་གཏོང་བའི་མི་མ་ཡིན་ཤས་
ཆེ་བ་དག་རིང་དུ་བྲོས་ཏེ། ཡམས་ནད་ཀྱི་ཕྱེད་ཙམ་ཞིའོ། །
དེའི་ཚེ་གྲོང་ཁྱེར་གྱི་སྒོ་སྲུང་བ་དག་གིས། ཆ་བྱད་སྔོན་མ་མཐོང་
བའི་དགེ་སློང་ལྔ་བརྒྱ་འདིར་འོངས་པའི་མོད་ལ ཡམས་ནད་ཀྱི་
ཕྱེད་ཞིའོ་ཞེས་རྒྱལ་བོ་ལ་གསོལ་བས་རྒྱལ་བོ་དགྱེས་སོ། ། དེ་ནས་
རྒྱལ་བོས་འཕགས་པ་འཁོར་བཅས་ལ་ཡང་ཡང་མཆོད་ཅིང་། ལན་
ཅིག་རྒྱལ་བོས་བྲོ་གར་རྩེ་བ་དུ་མ་འཕགས་པའི་གཟིགས་སར་ཕུལ་ཏེ
བྲོ་གར་གྱི་བཟང་ངན་དྲིས་ཚེ། འཕགས་པས་མ་མཐོང་གསུངས་
པས། རྒྱལ་བོ་ཡིད་མ་ཆེས་པ་ལ། འཕགས་པས། ཆད་པས་
109

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསོད་དགོས་པ་ལ་ཐུག་པའི་མི་ཞིག་གི་ལག་ཏུ་སྣུམ་གྱིས་ཁ་ད་ཆད་དུ་
གང་བའི་སྣོད་གཏད་དེ། ཐིག་པ་གཅིག་ས་ལ་བོར་ཡང་གསོད་དོ་
ཞེས་བསྡིགས་ནས། དེའི་མདུན་དུ་བྲོ་གར་རྩེ་བ་རྣམས་འགྲོར་ཆུག་
ཅིག་གསུངས། དེ་ལྟར་བྱས་པའི་རྗེས་སུ་མི་དེ་ལ་དྲིས་ཚེ། བདག་
ནི་གསོད་པས་འཇིགས་ཏེ་བྲོ་གར་མ་མཐོང་ཟེར། དེར་འཕགས་
པས། མི་འདི་ཚེ་གཅིག་གི་སྡུག་བསྔལ་གྱིས་འཇིགས་པས་བག་ཡོད་
པ་འདི་འདྲ་ན། བདག་ཅག་དགེ་སློང་རྣམས་ནི་ཚེ་རབས་དུ་མའི་
སྡུག་བསྔལ་གྱིས་འཇིགས་པས་བག་ཡོད་ཀུན་ཏུ་སྲུངས་པ་ལྟ་ཅི་སྨོས་
གསུངས། དེ་ནས་རྒྱལ་བོ་ལྷག་པར་ཡང་དད་དེ། འཕགས་པ་ཀཱ་
ཏྱཱ་ཡ་ན་འཁོར་བཅས་ལ་ཆེས་ཆེར་མཆོད་ནས། འཕགས་པ་ལ་
མཆོད་པ་འདི་ལྟ་བུས་མཆོད་པ་གཞན་ཡོད་དམ་ཞེས་ཞུས་པས།
མཆོད་པ་འདི་དག་ངོ་མཚར་མི་ཆེ་ཡི། བུ་མོ་ཞིག་ལ་ནོར་མེད་པས་
རང་གི་སྐྲ་པ་ན་ལྔ་བརྒྱར་བཙོངས་ཏེ། བདག་ཅག་དགེ་སློང་འཁོར་
བཅས་མཆོད་པས་ཚིམ་པར་བྱས་སོ་གསུང༌། ། རྒྱལ་བོས། སྐྲ་པ་
ན་ལྔ་བརྒྱར་འདོམས་པའི་སྐྲ་དང་ལྡན་པ་ནི། ལྷའི་ནང་ནའང་
དཀོན་ནོ་སྙམ་སྟེ ཞོ་ཤས་འཚོ་བ་དག་བུ་མོ་དེ་སློང་དུ་བཏང་ནས།
སྐྲ་ཅན་མ་རྒྱལ་བོའི་བཙུན་མོར་བླངས་ཤིང་། སྦས་པའི་རྒྱན་ལྔ་
བརྒྱ་ལ་སོགས་པ་ཡང་བྲམ་ཟེ་མོ་ལ་བྱིན་ནོ། ། སྐྲ་ཅན་མ་གྲོང་ཁྱེར་
འཕགས་རྒྱལ་དུ་སླེབས་པའི་མོད་ལ། ཡམས་ནད་ཀྱི་ལྷག་མ་རྣམས་
ཀྱང་ཞི་བས་བཙུན་མོ་ཞི་བ་ཞེས་མིང་དུ་བཏགས་སོ། ། དེ་རྣམས་
རྒྱལ་བོ་གཏུམ་པོ་རབ་སྣང་གིས། འཕགས་པ་ཀཱ་ཏྱཱ་ཡ་ནས་དགེ་
འདུན་དང་བཅས་པ་ལ་རྒྱལ་སྲིད་ཕུལ་ཡང་བཞེས་སུ་མ་གནང་།
འདོད་པ་ཐམས་ཅད་ལ་སྟོབས་ཀྱིས་སྤྱོད་པའི་རྒྱལ་སྲིད་ཀྱི་ཕྱེད་ཕུལ་
110

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡང་བཞེས་སུ་མ་གནང༌། ལོངས་སྤྱོད་དང་ཡོ་བྱད་ཀྱི་མཆོག་འབུལ་
བར་ཞུས་པ་ལ། འཕགས་པ་ཀཱ་ཏྱཱ་ཡ་ན་འཕགས་རྒྱལ་གྱི་གཙུག་
ལག་ཁང་ནས་སྟོན་པ་ལ་ཞུས་ཤིང་། སྟོན་པས་འཇིག་རྟེན་པའི་
ཐུགས་བསྐྱེད་ཅིང་། མཉན་ཡོད་ནས་བཀའི་གནང་བ་སྩལ་བ།
འཕགས་པ་ཀཱ་ཏྱཱ་ཡ་ནས་ལྷའི་རྣ་བས་གསན་ཏེ་ཞུ་བ་ཞུ་ལན་མཛད་
དོ། ། སྐྱེ་བོ་ཕྱི་རབས་ལ་སྙིང་བརྩེ་བའི་ཕྱིར་དང་། སྦྱིན་བདག་
གི་ལོངས་སྤྱོད་འཕེལ་བའི་ཕྱིར། དགེ་འདུན་ལ་ནི་གནང་གི
གང་ཟག་ལ་ནི་མ་ཡིན་ནོ་གསུངས། དེ་ཡང་ལོངས་སྤྱོད་ཅེས་པ་ནི་
གྲོང་དང་ཞིང་ངོ་། ། ལོངས་སྤྱོད་ཀྱི་མཆོག་ནི་བ་ལང་དང་། མ་
ཧེ་དང་། ར་ལུག་ལ་སོགས་པའོ། ། དེ་ནས་རྒྱལ་བོས་ཡོ་བྱད་
ཕུན་སུམ་ཚོགས་པའི་གཙུག་ལག་ཁང་མང་བོ་དང༌། །ལོངས་སྤྱོད་
དང་ལོངས་སྤྱོད་ཀྱི་མཆོག་རྣམས་ཕྱོགས་བཞིའི་དགེ་འདུན་ལ་ཕུལ་
ལོ། ། དེའི་ཚེ་བཅོམ་ལྡན་འདས་ཀྱིས་ངའི་དགེ་བསྙེན་རྣམས་ཀྱི་
ནང་ནས་དགེ་འདུན་ལ་ཐོག་མར་འདོད་པ་ཐམས་ཅད་ཀྱིས་སྟོབ་པའི་
མཆོག་ནི་རབ་སྣང་ངོ་ཞེས་གསུངས་ཤིང༌། བཤོས་འབུལ་བའི་་་་
མཆོག་གཟུགས་ཅན་སྙིང་བོའོ། ། གནས་མལ་འབུལ་བའི་མཆོག་
མགོན་མེད་ཟས་སྦྱིན་ནོ། ། གཙུག་ལག་ཁང་བྱེད་པའི་མཆོག་་་་
བཟང་ལྡན་ནོ་ཞེས་ཀྱང་སྐབས་གཞན་དུ་གསུངས་སོ། ། འདི་ནི་
གྲོང་ཁྱེར་འཕགས་རྒྱལ་དུ་དངོས་སུ་བཅོམ་ལྡན་འདས་ཉིད་ཀྱི་ཞབས་
མ་བཅགས་ཤིང་། འཕགས་པ་ཀཱ་ཏྱཱ་ཡ་ན་ཆེན་པོ་དེར་མངགས་པ་
ཉིད་སྟོན་པའི་མཛད་པར་འགྱུར་རོ་གསུངས། གང་གི་ཚེ་མཉན་
ཡོད་ཁྱིམ་བདག་མགོན་མེད་ཟས་སྦྱིན་རང་གི་བུ་དྲུག་གི་ཁྱིམ་ནི་ཕུག་
ཟིན། བུ་བདུན་པ་ལེགས་སྐྱེས་ཀྱི་མནའ་མ་ལེན་ཞིང་ཁྱིམ་འབུགས་
111

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པའི་དོན་དུ་གངས་རིའི་གླང་བོ་བརྒྱ། རྟ་བརྒྱ། གསེར་གྱི་རྒྱན་
བརྒྱ། དྲེའུ་ཤིང་རྟ་བརྒྱ་སོགས་མནའ་མའི་རིན་དུ་ཁྱེར་ཏེ་རྒྱལ་བོའི་
ཁབ་ཏུ་འོངས་ནས མནའ་མའི་ཕ་ཁྱིམ་དུ་མཚན་མོ་འདུག་པ་ལས་
ཁྱིམ་བདག་དེའི་ནང་བར་སངས་རྒྱས་དགེ་འདུན་དང་བཅས་པ་སྤྱན་
དྲངས་པར་འདོད་པས། ནམ་གྱི་གོང་ལ་ལངས་ཏེ། གཡོག་་་་་
འཁོར་དག་དང་ལྷན་ཅིག་ཏུ་བཟའ་བཅའ་རྒྱ་ཆེ་བའི་སྟ་གོན་བྱེད་པ་
མགོན་མེད་ཟས་སྦྱིན་གྱིས་མཐོང་ནས། ཁྱིམ་བདག་དེ་ལ་ཁྱོད་ཀྱིས་
ནང་བར་བག་མ་གཏོང་ལེན་བྱེད་དམ། ཡང་ན་ཚོང་བའི་ཚོགས་ལ་
སྟོན་མོའམ ཡང་ན་རྒྱལ་བོ་གཟུགས་ཅན་སྙིང་བོ་སྤྱན་འདྲེན་པ་
སོགས་གང་ཡིན་ཞེས་དྲིས་པས། །ཁྱིམ་བདག་གིས། དེ་དག་མ་
ཡིན་ཏེ། ནངས་པར་སངས་རྒྱས་དགེ་འདུན་དང་བཅས་པ་སྤྱན་
འདྲེན་ནོ་ཟེར མགོན་མེད་ཟས་སྦྱིན་གྱིས་སངས་རྒྱས་ཞེས་བྱ་བའི་
སྒྲ་ཐོས་པ་ཙམ་གྱིས་སྤུ་ཟིང་བྱེད་དེ། ཁྱིམ་བདག་དེ་ལ་སངས་རྒྱས་
དང་དགེ་འདུན་ཇི་ལྟ་བུ་ཞེས་དྲིས་པ་ན། དེས་ཀྱང་རྒྱས་པར་་་་
བཤད་པས། མགོན་མེད་ཟས་སྦྱིན་ཤིན་ཏུ་དད་པ་སྐྱེས་ཏེ་བཅོམ་
ལྡན་འདས་གང་ན་བཞུགས་ཞལ་བལྟ་བར་རུང་ངམ་ཞེས་དྲིས་པ་ལ།
དུར་ཁྲོད་བསིལ་བའི་ཚལ་ན་བཞུགས་ཏེ། འདིར་བྱོན་པ་ན་མཐོང་
བར་འགྱུར་རོ་ཟེར། དེ་ནས་མགོན་མེད་ཟས་སྦྱིན་སངས་རྒྱས་ལ་
དམིགས་པའི་དྲན་པ་དང་ལྡན་པས་ཅུང་ཟད་ཉལ། ཡང་གཉིད་
སད་པ་ན། སྣང་བའི་འདུ་ཤེས་ཀྱི་དྲན་པའི་མཐུ་ལས། མཚན་
མོའི་དུས་དེ་ཉིད་དུ་ནམ་ལངས་པ་ལྟར་ཕྱོགས་ཐམས་ཅད་གསལ་བར་
མཐོང་བས། དེར་ལངས་ཏེ་ལྷོ་སྒོའི་ཕྱོགས་ནས་འགྲོ་བའི་ཚེ།
ཉ་བ་རྒྱུ་འགྲུལ་གྱི་དོན་དུ་སྒོ་ཕྱེ་བ་དང་འགྲིག་ནས། གྲོང་ཁྱེར་གྱི་ཕྱི་
112

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རོལ་ཏུ་ཐོན་པ་ན། ནམ་མ་ལངས་པས་མུན་པར་འདུག་གོ
སླར་ལྡོག་པར་འདོད་པ་ལ། ཕྱོགས་དེར་གནས་པའི་ལྷའི་ཕྱོགས་དེ་
ནས་དུར་ཁྲོད་བསིལ་བའི་ཚལ་གྱི་བར་ལམ་ཐམས་ཅད་སྣང་བས་ཁྱབ་
པར་བྱས་ཏེ། འདི་སྐད་ཅེས། རྟ་བརྒྱ་དང་ནི་གསེར་རྒྱན་བརྒྱ།
དྲེའུའི་ཤིང་རྟ་བརྒྱ་དང་ནི། །སྣ་ཚོགས་ནོར་གྱིས་སྦུ་བ་ཡི། །བཅུ་
དྲུག་ཆར་ཡང་མི་ཕོད་དོ། །ཞེས་སླར་ཡང་མི་ལྡོག་པར་འགྲོ་བར་་
བསྐུལ་བས། ཁྱོད་སུ་ཞེས་དྲིས་པས། མགོན་མེད་ཟས་སྦྱིན་ཁྱོད་
ཀྱི་གྲོགས་པོ་རྙིང་བ་བྲམ་ཟེ་བ་སྦྲང་རྩིའི་ཕུང་བོ་ཡིན་ཏེ། མཆོག་
ཟུང་གཅིག་ལ་དད་ཅིང་ཤི་བས་ལྷར་སྐྱེས་ནས་ལྷོ་སྒོའི་ཕྱོགས་འདིར་
གནས་སོ། ། ཞེས་ཟེར་རོ། ། དེ་ནས་ཁྱིམ་བདག་མགོན་མེད་
ཟས་སྦྱིན་ཡ་མཚན་དུ་གྱུར་ནས་བསིལ་བའི་ཚལ་དུ་སོང་སྟེ། བཅོམ་
ལྡན་འདས་གཙུག་ལག་ཁང་གི་ཕྱི་རོལ་ན་ཞབས་འཆག་པར་མཛད་པ་
མཐོང་ནས་སྙུན་དྲིས་པས། བཅོམ་ལྡན་འདས་ཀྱིས། གང་ཞིག་
འདོད་པས་མ་གོས་ལ།།ཟག་མེད་རབ་ཏུ་རྣམ་གྲོལ་བ། །མྱ་ངན་
ཡོངས་འདས་བྲམ་ཟེ་ནི། །ཐམས་ཅད་དུ་ནི་བདེ་བར་རྣལ། །ཞེས་
སོགས་བཀའ་སྩལ་ཏེ། ནང་དུ་བྱོན་ནས་གདན་ལ་བཞུགས་པ་ན།
ཞབས་ལ་ཕྱག་བྱས་ཏེ། ཕྱོགས་གཅིག་ཏུ་འདུག་པ་ལ། བཅོམ་
ལྡན་འདས་ཀྱིས་ཆོས་བསྟན་པས། མགོན་མེད་ཟས་སྦྱིན་གྱིས་་་་་
གནས་དེ་ཉིད་དུ་བདེན་པ་མཐོང་ཞིང་ཆེད་དུ་བརྗོད་ནས་དགེ་བསྙེན་
དུ་གྱུར་ཏོ།། དེ་ནས་ཞུ་ལན་ཅུང་ཟད་མཛད་ནས། མགོན་མེད་
ཟས་སྦྱིན་གྱིས་གསོལ་བ། བཅོམ་ལྡན་འདས་མཉན་ཡོད་དུ་་
གཤེགས་ཤིག་དང་། དགེ་སློང་གི་དགེ་འདུན་དང་བཅས་པ་ལ་ཇི་
སྲིད་འཚོའི་བར་ཏུ་བསྙེན་བཀུར་བགྱིའོ་ཞེས་ཞུས་སོ། ། བཀའ་
113

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྩལ་བ། དེ་ན་གཙུག་ལག་ཁང་ཡོད་དམ། གསོལ་བ། མ་་་
མཆིས་སོ། ། བཀའ་སྩལ་བ། གང་དུ་གཙུག་ལག་ཁང་ཡོད་པ་
དེར་དགེ་སློང་རྣམས་འོང་བ་དང་འགྲོ་བ་དང་གནས་པར་སེམས་
སོ། ། མགོན་མེད་ཟས་སྦྱིན་གྱིས་གསོལ་བ། བདག་གིས་ཅི་ནུས་
ཀྱིས་གཙུག་ལག་ཁང་བརྩིག་གོ། དེ་ནས་བཅོམ་ལྡན་འདས་ཀྱིས་
ཅང་མི་གསུངས་པས་གནང་ངོ་། ། དེ་ནས་མགོན་མེད་ཟས་སྦྱིན་
གྱིས་རྒྱལ་བོའི་ཁབ་ཏུ་རང་གི་བྱ་བ་བསྒྲུབ་དགོས་པ་རྣམས་གྲུབ་པ་ན།
སྟོན་པའི་ཞབས་ལ་ཕྱག་འཚལ་དུ་འོངས་ནས། བདག་ལ་དགེ་སློང་
ཞིག་གྲོགས་སུ་སྩལ་དུ་གསོལ་ཞེས་ཞུས་པས། འཕགས་པ་ཤཱ་རིའི་བུ་
ལ་བཀའ་གནང་ངོ་། ། འཕགས་པ་ཤཱ་རིའི་བུ་ཡང་ནང་བར་་་་
བསོད་སྙོམས་སྤྱད་ཅིང་གནས་མལ་འཁོས་སུ་ཕབ་ནས། མཉན་
ཡོད་ཀྱི་ཕྱོགས་སུ་རྒྱུ་ཞིང་གཤེགས། མགོན་མེད་ཟས་སྦྱིན་གྱིས་ཚུར་
ལམ་མཉན་ཡོད་ཀྱི་ཉེ་འཁོར་གྱི་ཀུན་དགའ་ར་བ་དང་། སྐྱེད་མོས་
ཚལ་དང་། ནགས་ཚལ་ཐམས་ཅད་ལ་རྣམ་པར་བརྟགས་ཤིང་་་་
འོངས་པ་ན། གཙུག་ལག་ཁང་གི་ས་གཞི་ལ། རྒྱལ་བུ་རྒྱལ་བྱེད་ཀྱི་
ཀུན་དགའ་ར་བ་ཉིད་ཡོན་ཏན་དཔག་ཏུ་མེད་པ་དང་ལྡན་པར་་་་་
མཐོང་ངོ་། ། རྒྱལ་བུ་རྒྱལ་བྱེད་ཅེས་བྱ་བ་དེ་ནི། རྒྱལ་བོ་གསལ་
རྒྱལ་གྱི་སྤུན་ཟླར་གྱུར་པ་ཞིག་གོ། དེ་ནས་མགོན་མེད་ཟས་སྦྱིན།
གཞོན་ནུ་རྒྱལ་བྱེད་ཀྱི་དྲུང་དུ་སོང་ནས། ཁྱོད་ཀྱི་ཀུན་དགའ་ར་བ་
བདག་ལ་སྩོལ་ཅིག དེར་བདག་གིས་སངས་རྒྱས་ཀྱི་གཙུག་ལག་
ཁང་རྩིག་པ་ལགས ཞེས་སྨྲས་པས། རྒྱལ་བུ་རྒྱལ་བྱེད་ཀྱིས་ཁས་
མི་ལེན་ནོ། ། ལན་གསུམ་དུ་སློང་བས། གསུམ་པ་ལ་རྒྱལ་བྱེད་
ན་རེ། ཀུན་དགའ་ར་བ་གསེར་གྱི་བྱེ་མས་ཁེབས་པར་གཤིབས་ཀྱང་
114

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ངས་མི་གཏོང་ངོ་ཟེར། མགོན་མེད་ཟས་སྦྱིན་གྱིས་སྨྲས་པ།
གཞོན་ནུ་ཀུན་དགའ་ར་བའི་རིན་ཐང་ནི་བཅད་ཟིན་གྱིས། གསེར་
ལོངས་ཤིག དེ་ནས་དེ་གཉིས་རིན་ཐང་བཅད་མ་བཅད་ལ་རྩོད་
པར་གྱུར་ཏོ། ། དེ་ནས་ཞལ་ལྕེ་གཅོད་པ་རྣམས་ཀྱི་གམ་དུ་སོང་བ་
ན། འཇིག་རྟེན་སྐྱོང་བ་རྒྱལ་བོ་ཆེན་པོ་བཞི་ཞལ་ལྕེ་གཅོད་པའི་མི་
བཞིར་སྤྲུལ་ཏེ། དེ་རྣམས་ཀྱིས་གཞོན་ནུ་རིན་ཐང་བཅད་ཟིན་གྱིས་
གསེར་ལོངས་ཤིག་དང་། ཀུན་དགའ་ར་བ་འདི་ནི་མགོན་མེད་ཟས་
སྦྱིན་གྱི་ཡིན་ནོ་ཞེས་བཤད་པས། རྒྱལ་བུ་རྒྱལ་བྱེད་ཀྱིས་ཐབས་མ་
རྙེད་དོ། ། དེ་ནས་མགོན་མེད་ཟས་སྦྱིན་གྱིས་ཤིང་རྟ་ལ་སོགས་
པས་གསེར་དྲངས་ཏེ། ཀུན་དགའ་ར་བའི་ས་གཞི་ཐམས་ཅད་ལ་
བཀྲམས་པ་ན། ས་གཞི་ཕལ་ཆེར་ཁེབས་ཀྱང་ཕྱོགས་འགའ་ཞིག་མ་
ཁེབས་པར་མཐོང་ནས། དེ་དང་འཚམ་པའི་གཏེར་ཞིག་གང་དུ་
ཡོད་བསམ་ཞིང་ཕྱོགས་རྣམས་སུ་བལྟས་པ་ན། རྒྱལ་བྱེད་ཀྱིས་སྨྲས་
པ། ཁྱིམ་བདག་འགྱོད་པ་སྐྱེས་ན་གསེར་སླར་ལོངས་ཤིག་དང་།
ཀུན་དགའ་ར་བ་ནི་ང་ཉིད་ཀྱི་བྱའོ་ཟེར། མགོན་མེད་ཟས་སྦྱིན་
གྱིས་དོན་དེ་རྒྱས་པར་བཤད་པའི་ཚེ རྒྱལ་བྱེད་ཀྱིས་བསམ་པ།
ཀྱེ་མ་སངས་རྒྱས་འབྱུང་བ་ནི་མཆོག་ཡིན་ཏེ། འདི་ཡིས་ཀུན་དགའ་
ར་བའི་ཆེད་དུ་གསེར་འདི་སྙེད་ཅིག་གཏོང་ན། བདག་གིས་ཀྱང་
ཅུང་ཟད་ཅིག་བྱའོ་སྙམ་ནས། ཁྱིམ་བདག་ལ་སྨྲས་པ། འོ་ན་
གསེར་མ་བཀྲམ་པའི་ས་ཕྱོགས་འདི་བདག་ལ་བྱིན་ཅིག། བདག་
གིས་ཀྱང་སྒོ་ཁང་བརྩིག་པར་བྱའོ་ཞེས་སྨྲས་པས། མགོན་མེད་ཟས་
སྦྱིན་དང་གཞོན་ནུ་རྒྱལ་བྱེད་གཉིས་ཀ་བློ་མཐུན་པར་གྱུར་ཏོ། །
དེ་ནས་གཙུག་ལག་ཁང་བརྩིག་པར་བརྩམ་པ་ན། མུ་སྟེགས་ཅན་
115

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྣམས་འདུས་ཏེ། མགོན་མེད་ཟས་སྦྱིན་གྱི་དྲུང་དུ་ལྷགས་ནས།
ཀྱེ་ཁོ་བོ་ཅག་གིས་གྲོང་ཁྱེར་བགོ་བཤའ་བྱས་ཟིན་ཏེ། དགེ་སྦྱོང་གོ་
ཏ་མའི་ནི་རྒྱལ་བོའི་ཁབ་ཡིན་ལ། ངེད་ཅག་ནི་མཉན་ཡོད་ཡིན་ན།
གཽ་ཏ་མའི་ཕྱིར་དུ་གཙུག་ལག་ཁང་མ་རྩིག་ཅིག་ཟེར་བ་ལ། མགོན་
མེད་ཟས་སྦྱིན་གྱིས་སྨྲས་པ། ཁྱེད་ཅག་གིས་གྲོང་ཁྱེར་བགོ་བཤའ་
བྱས་ཟིན་ཀྱང་། །ངའི་ནོར་ཁྱེད་ཅག་གིས་མ་བགོས་པས། རང་
གང་ལ་དགའ་བའི་ཆོས་ཀྱི་ཕུང་བོ་རྩིག་གོ། དེ་ནས་དེ་རྣམས་རྒྱལ་
བོའི་དྲུང་དུ་སོང་ནས་ཀྱང་སྔར་བཞིན་བཤད་ཅིང་། གཙུག་ལག་
ཁང་རང་དགར་རྩིག་ཏུ་གཞུག་གི གཽ་ཏ་མའི་ཉན་ཐོས་ཀྱི་མཆོག་དེ་
དང་ནུས་པ་འགྲན་ཏེ། གལ་ཏེ་ཉན་ཐོས་དེ་རྒྱལ་ན་རྩིགས་ཤིག་
ཟེར མགོན་མེད་ཟས་སྦྱིན་གྱིས། འཕགས་པ་ཤཱ་རིའི་བུ་ལ་དེ་
ལྟར་ཞུས་པས། མུ་སྟེགས་ཅན་དེ་དག་གི་རྒྱུད་ལ་དགེ་བའི་རྩ་་་་
བའང་ཡོད་ལ། དེ་རྣམས་བདག་ཉིད་ཀྱིས་འདུལ་བ་རག་ལས་པར་
ཡང་མཁྱེན་ནས། ཁྱིམ་བདག་དེ་བཞིན་དུ་བྱ་སྟེ། འོན་ཀྱང་ཞག་
བདུན་ནས་སོ། །ཞེས་གསུང་སོ། ། མགོན་མེད་ཟས་སྦྱིན་གྱིས་མུ་
སྟེགས་ཅན་རྣམས་ལ་དེ་བཞིན་དུ་བཤད་པས། དེ་རྣམས་གྲོས་བྱས་
ཏེ། ཞག་བདུན་གྱི་དུས་འདེབས་པ་ནི། ཡང་ན་ནི་འདི་འབྲོས།
ཡང་ན་ནི་ཕྱོགས་འཚོལ་བ་ཡིན་པས། བདག་ཅག་གིས་ཀྱང་རེ་ཞིག་
ཕྱོགས་འཚོལ་ལོ་ཞེས་ཉིན་ཞག་གི་རིམ་པ་བགྲང་ཞིང་ཙབ་ཙབ་པོར་
ཕྱོགས་འཚོལ་བ་ལས། ཀུན་ཏུ་རྒྱུ་མིག་དམར་ཞེས་བྱ་བ་མིག་འཕྲུལ་
ལ་ཤིན་ཏུ་བྱང་བ་ཞིག་ཡོད་པ་དེ་རྙེད་ནས་གྲོགས་བཅོལ་ལོ། ། དེ་
དག་ཏུ་ཉིན་རེ་བཞིན་གདུལ་བྱར་གྱུར་པའི་སྐྱེ་བོ་མང་བོ་ཡང་འདུས།
ཞག་བདུན་ལོན་པ་ན། ས་ཕྱོགས་ཤིན་ཏུ་ཡངས་པར་གདན་་་་་་་་
116

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བཤམས། འཕགས་པ་ཤཱ་རིའི་བུ་སེང་གེ་ཁྲི་ལ་བཞུགས་ཏེ། ཞལ་
འཛུམ་པ་མཛད་པ་སྔོན་དུ་བཏང་ནས། གདུལ་བྱའི་སྐྱེ་བོ་རྣམས་ལ་
གཟིགས་སོ། ། དེ་ནས་མུ་སྟེགས་བྱེད་རྣམས་དང་ལྟད་མོ་བའི་སྐྱེ་
བོ་དཔག་ཏུ་མེད་པ་འདུས་པ་ན། ཀུན་ཏུ་རྒྱུ་མིག་དམར་གྱིས།
ཤིང་ས་ཧ་ཀ་ར་མེ་ཏོག་རྒྱས་པ་ཞིག་སྤྲུལ་བས། འཕགས་པ་ཤཱ་རིའི་
བུས་རླུང་དམར་དང་ཆར་དྲག་པོ་བཏང་ནས། ཤིང་དེ་རྣམས་རྩ་བ་
ནས་བཅག་ཅིང་བཏོན་ནས་གཏོར་རོ། ། ཡང་པདྨའི་རྫིང་བུ་སྤྲུལ་
བ་ལ། གླང་བོ་ཆེ་མང་བོ་སྤྲུལ་ནས་དཀྲུགས་ཤིང་བརྫིས་ཏེ་ལྷག་མ་
མེད་པར་བྱས་སོ། ། ཡང་སྦྲུལ་མགོ་བདུན་པ་བཏང་བ་ལ།
མཁའ་ལྡིང་མང་བོ་སྤྲུལ་ནས་ཟོས་སོ། ། མཐར་རོ་ལངས་རྦད་པ་
ན། འཕགས་པ་ཤཱ་རིའི་བུས་རོ་ལངས་ལ་ཕུར་བུས་བཏབ་པོ། །
རོ་ལངས་ལ་ཕ་རོལ་བོས་ཕུར་བུས་བཏབ་ན། གཏོང་བ་བོ་ཉིད་
གསོད་པ་ནི་ཆོས་ཉིད་ཡིན་པས། རོ་ལངས་སླར་ལོག་སྟེ་ཀུན་ཏུ་རྒྱུ་
མིག་དམར་དང་མུ་སྟེགས་ཅན་རྣམས་བདས་པའི་ཚེ། དེ་དག་་་
འཇིགས་ཤིང་སྐྲག་ནས་མགོན་སྐྱབས་གཞན་མ་རྙེད་པར་འཕགས་པ་
ཤཱ་རིའི་བུ་ལ་སྐྱབས་སུ་སོང་བས། འཕགས་པས་ཕུར་བུ་ཕྱུང་བ་ན་
།རོ་ལངས་ཞི་བར་གྱུར་ཏོ།། དེ་ནས་ཀུན་ཏུ་རྒྱུ་མིག་དམར་དད་
པས་རབ་ཏུ་བྱུང་ཞིང་བསྙེན་པར་རྫོགས་པ་ལ་ཆོས་བསྟན་པས།
བདེན་པ་མཐོང་བ་ནས་དགྲ་བཅོམ་པའི་བར་དུ་གྱུར་ཏོ། །
འཕགས་པ་ཤཱ་རིའི་བུས་འཁོར་ཚོགས་འདུས་པ་ཐམས་ཅད་ལ་རང་
རང་གི་བསམ་པ་ཇི་ལྟ་བར་ཆོས་བསྟན་པས། ལྷ་དང་མིའི་སྐྱེ་བོ་
མཐའ་ཡས་པས་བདེན་པ་མཐོང་ཞིང་། སྐལ་བ་དང་འཚམ་པར་
བྱང་ཆུབ་གསུམ་ལ་གཞོལ་བར་གྱུར་ཏོ། ། དེ་ནས་གཙུག་ལག་
117

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཁང་གི་ཐིག་འདེབས་པའི་ཚེ། ཐིག་སྐུད་ཀྱི་མཐའ་གཅིག་ནས་ནི་
འཕགས་པ་ཤཱ་རིའི་བུས་བཟུང༌། ཅིག་ཤོས་ནས་ནི་ཁྱིམ་བདག་
མགོན་མེད་ཟས་སྦྱིན་གྱིས་བཟུང་སྟེ ཐིག་དང་བོ་བཏབ་པ་ན་
འཕགས་པ་ཤ་རིའི་བུ་འཛུམ་པ་མཛད་དོ། ། མགོན་མེད་ཟས་
སྦྱིན་གྱིས་འཕགས་པ་ལ་འཛུམ་པ་མཛད་པའི་རྒྱུ་དྲིས་པས། དགའ་
ལྡན་གྱི་ལྷའི་གནས་སུ་ཡང་གསེར་གྱི་ཁང་བ་དཔག་ཚད་བཞི་བཅུ་བ་
ཞིག་གྲུབ་པོ་ཞེས་གོ་བར་མཛད་དོ། ། དེ་ནས་ཐིག་གཉིས་པ་་་
བཏབ་པས། གསེར་གྱི་ཁང་བ། རིན་པོ་ཆེ་སྣ་བཞི་ལས་གྲུབ་པར་
གྱུར་ཏོ་གསུངས། དེ་ནས་རིམ་གྱིས་ས་གཞི་དེའི་དབུས་སུ་གཙུག་
ལག་ཁང་ཆེན་པོ་བཞེངས་ཤིང་། དེའི་མཐའ་གཙུག་ལག་ཁང་བཅུ་
དྲུག་གིས་བསྐོར་བ་དང་། དེ་དག་གི་མཐར་ཁང་ཕྲན་དྲུག་ཅུས་
བསྐོར་བ་བཞེངས་ཏེ། ཕྱི་རོལ་རྭ་བ་དང་བཅས་པ་ཡོ་བྱད་ཐམས་
ཅད་ཀྱིས་རྒྱས་པར་བྱས་སོ། ། གཞོན་ནུ་རྒྱལ་བྱེད་ཀྱིས་ཀྱང་སྒོ་
ཁང་ལེགས་པར་ཚང་བར་གྱུར་ཏོ། ། དེ་ནས་ཁྱིམ་བདག་མགོན་
མེད་ཟས་སྦྱིན་གྱིས་བཅོམ་ལྡན་འདས་འཁོར་བཅས་མཉན་ཡོད་རྒྱལ་
བྱེད་ཚལ་དུ་གསར་དུ་བཞེངས་པའི་ངོ་མཚར་བའི་གཙུག་ལག་ཁང་
ཆེན་པོར་སྤྱན་དྲང་བར་འདོད་ནས། འཕགས་པ་ཤཱ་རིའི་བུ་ལ་དེ་
ན་གཤེགས་པ་ཉི་མ་རེར་བཤུལ་སོ་ཇི་ཙམ་རེ་འབྱོན། ཞེས་དྲིས་
པས། འཁོར་ལོས་བསྒྱུར་བའི་རྒྱལ་བོ་བཞིན་ཏེ། རྒྱང་གྲགས་
བཅུའི་ལམ་དུའོ་གསུངས། དེ་ནས་མཉན་ཡོད་ནས་རྒྱལ་བོའི་ཁབ་
ཀྱི་བར་དུ་ཞག་མལ་རྩིས་ཏེ། ཞག་རེ་རེར་སྦྱིན་གཏོང་གི་ཁང་བ་རེ་
བརྩིགས། གཞན་ཡང་དུས་དང་དུས་ཚོད་སོ་སོའི་མཆོད་པའི་ཡོ་
བྱད་རྣམས་དང་། གདུགས་ཚོད་གསོལ་བའི་མི་དག་ཀྱང་བཞག་རྟ་
118 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
བབས་དག་ཀྱང་བརྩིགས། ལམ་ཐམས་ཅད་ལ་ཆག་ཆག་བཏབ་
ཅིང་རྒྱན་ཐམས་ཅད་ཀྱིས་བརྒྱན་པ་སོགས་ཕེབས་བསུའི་སྟ་གོན་ཆེན་
པོ་མཛད་དོ། ། དེ་ནས་མི་ཞིག་ཕོ་ཉར་མངགས་ཏེ། བཅོམ་ལྡན་
འདས་འཁོར་བཅས་སྤྱན་འདྲེན་པར་བཏང་ངོ་། ། སྤྱན་འདྲེན་པ་
དེ་ཡང་མྱུར་བར་རྒྱལ་བོའི་ཁབ་ཏུ་བྱིན་ནས། སྟོན་པའི་ཞབས་ལ་
ཕྱག་འཚལ་ཏེ། མཉན་ཡོད་ཀྱི་གཙུག་ལག་ཁང་དུ་ཕེབས་པར་་
གསོལ་ལོ། ། དེ་ནས་བཅོམ་ལྡན་འདས་དགེ་སྦྱོང་གི་དགེ་སློང་གི་
དགེ་འདུན་དང་ཐབས་གཅིག་ཏུ། རྒྱལ་བོའི་ཁབ་ནས་མཉན་ཡོད་
ཀྱི་བར་གྱི་ལྗོངས་རྣམས་རྒྱུ་ཞིང་། ཁྱིམ་བདག་མགོན་མེད་ཟས་སྦྱིན་
གྱིས་གུས་པར་བཤམས་པའི་མཆོད་ཡོན་བསྒྲེང་བའི་གནས་རྣམས་
རིམ་པར་བརྒྱུད་དེ་ཕེབས་སོ། ། དེ་ཡང་བཅོམ་ལྡན་འདས་དུལ་
བ། འཁོར་ཡང་དུལ་བ། བཅོམ་ལྡན་འདས་ཞི་བ། འཁོར་
ཡང་ཞི་བ། བཅོམ་ལྡན་འདས་གྲོལ་བ། འཁོར་ཡང་གྲོལ་བ།
བཅོམ་ལྡན་འདས་དབུགས་ཕྱིན་པ། འཁོར་ཡང་དབུགས་ཕྱིན་པ་།
བཅོམ་ལྡན་འདས་དགྲ་བཅོམ་པ། འཁོར་ཡང་དགྲ་བཅོམ་པ།
བཅོམ་ལྡན་འདས་འདོད་ཆགས་དང་བྲལ་བ། འཁོར་ཡང་འདོད་
ཆགས་དང་བྲལ་བ་སྟེ། ཉི་མ་འོད་ཟེར་སྟོང་གིས་བསྐོར་བ་ལྟ་བུ།
སྐུ་རིན་པོ་ཆེའི་རི་བོ་དང་འདྲ་བ། འོད་འདོམ་གང་བ། མཚན་
དང་དཔེ་བྱད་ཀྱིས་བརྒྱན་པ། ཐུགས་རྗེ་ཆེན་པོ་དང་ལྡན་པ་དེ།
དགེ་སློང་གི་དགེ་འདུན་ཆེན་པོ་དང༌། ཁྱིམ་བདག་མགོན་མེད་ཟས་
སྦྱིན་ལ་སོགས་པ་སྐྱེ་བོའི་ཚོགས་རྣམས་དང༌། ལྷ་བརྒྱ་སྟོང་དུ་མས་
ཞབས་འབྲང་བྱས་ཏེ། གྲོང་ཁྱེར་གྱི་སྒོའི་ཐེམ་པ་ལ་ཞབས་བཞག་མ་
ཐག་ཏུ་ས་ཆེན་པོ་རྣམ་པ་དྲུག་ཏུ་གཡོས་སོ། ། འཇིག་རྟེན་གྱི་
119

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཁམས་ཐམས་ཅད་འོད་ཀྱིས་ཁྱབ། ནམ་མཁའ་ནས་ལྷ་རྣམས་ཀྱིས་
མེ་ཏོག་གི་ཆར་ཕབ་ཅིང་རོལ་མོའི་སྒྲ་བསྒྲགས། གླང་བོ་ཆེ་དང་རྟ་
དང་ཁྱུ་མཆོག་རྣམས་ནི་སྐད་འབྱིན། རོལ་མོའི་ཆ་བྱད་ཐམས་ཅད་
དང་སྣོད་ཐམས་ཅད་ལས་ནི་རང་སྒྲ་འབྱིན། ལོང་བས་མིག་ཐོབ།
འོན་པས་སྒྲ་ཐོས། ལྐུགས་པས་སྨྲ་ནུས། དབང་བོ་མ་ཚང་བ་དག་
གི་དབང་བོ་རྣམས་ཡོངས་སུ་རྫོགས་པར་གྱུར། ཆང་དང་དུག་གིས་
མྱོས་པ་རྣམས་ཀྱང་སངས། ཕན་ཚུན་འཁོན་པ་རྣམས་ཀྱང་བྱམས་
པའི་སེམས་དང་ལྡན་པར་གྱུར། སྦྲུམ་མ་བཙའ་བའི་དུས་ལ་བབས་
པ་རྣམས་ནི་བདེ་བར་བཙས། བཙོན་དུ་བཅིངས་པ་རྣམས་ནི་ཐར།
ནོར་མེད་པ་རྣམས་ཀྱིས་ནོར་རྙེད་དོ། ། འདི་ལྟ་བུའི་ཡ་མཚན་གྱི་
ཆོས་ནི། རྫུ་འཕྲུལ་མངོན་པར་འདུ་བ་མཛད་པ་མ་ཡིན་པར་རང་
ཤུགས་ཀྱིས་འབྱུང་བས། ཡ་མཚན་རྣམ་པ་སྣ་ཚོགས་པ་ཞེས་བྱ་བ་-
དེ་ཡིན་ནོ། ། འདི་ལྟ་བུའི་ངོ་མཚར་བའི་ཆོས་འབྱུང་བ་ནི།
བཅོམ་ལྡན་འདས་འཁོར་བཅས་རྒྱལ་བོའམ། ཁྱིམ་བདག་ལ་་་་་་
སོགས་པས་སྤྱན་དྲངས་ཏེ། སྔར་མ་བྱོན་པའི་ཡུལ་ཕྱོགས་གང་དང་
གང་དུ་བྱོན་པའི་སྐབས་ཐམས་ཅད་ལ་འདྲའོ་གསུངས། དེ་ནས་
བཅོམ་ལྡན་འདས་ཁྱིམ་བདག་མགོན་མེད་ཟས་སྦྱིན་གྱིས་བཞེངས་
པའི་གཙུག་ལག་ཁང་ཆེན་པོར་བྱོན་ཏེ། དགེ་སློང་གི་དགེ་འདུན་གྱི་
དབུས་སུ་གདན་བཤམས་པ་ལ་བཞུགས་སོ། ། མགོན་མེད་ཟས་
སྦྱིན་ཉེ་དུ་འཁོར་ཚོགས་དང་ལྷན་ཅིག་པས་བཀུར་སྟི་ཆེན་པོ་དང་
བཅས་ཏེ། ཁྱིམ་བདག་མགོན་མེད་ཟས་སྦྱིན་ཉིད་ཀྱིས་གསེར་གྱི་བྱ་
མ་བུམ་ཐོགས་ནས་ཆུ་བསྒྲེངས་པ་ལས། བྱ་མ་བུམ་ལས་ཆུ་འབབ་
ཏུ་མ་བཏུབ་པོ། ། དེ་ནས་མགོན་མེད་ཟས་སྦྱིན་གྱིས་བདག་གིས་
120

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ལས་མ་ལེགས་པ་བྱས་སམ་སྙམ་ནས་ཡིད་མ་དགའ་བ་ལ། བཅོམ་
ལྡན་འདས་གྱིས་བཀའ་སྩལ་བ། དེ་ལྟ་བུ་མ་ཡིན་མོད། འོན་ཀྱང་
སྔོན་གྱི་སངས་རྒྱས་རྣམས་ལ་ཁྱོད་ཀྱིས་ཕྱོགས་འདི་ཉིད་ཕུལ་ཟིན་པ་
ཡིན་པས། ཕྱོགས་གཞན་དུ་ཆུ་སྒྲེངས་ཤིག་གསུངས། དེར་་་་་་་
བསྒྲེངས་པས་ཆུ་བྱུང་ངོ་། ། དེ་ཡང་སངས་རྒྱས་རྣམ་གཟིགས་ཀྱི་
དུས་ཁྱིམ་བདག་རྒྱལ་བྱེད་ཅེས་བྱ་བར་གྱུར་པས་ཕུལ་ཞིང་། སངས་
རྒྱས་གཙུག་ཏོར་ཅན་ལ་ཁྱིམ་བདག་རྒྱས་པ་དང་། སངས་རྒྱས་་
ཐམས་ཅད་སྐྱོབ་ལ་ཁྱིམ་བདག་མཆུ་དང༌། སངས་རྒྱས་འཁོར་བ་
འཇིག་ལ་ཁྱིམ་བདག་སྲིད་སྦྱིན་དང༌། སངས་རྒྱས་གསེར་ཐུབ་ལ་
ཁྱིམ་བདག་ཕུར་བུ་དང་། སངས་རྒྱས་འོད་སྲུངས་ལ་ཁྱིམ་བདག་ཆུ་
སྟོད་དུ་གྱུར་ཏེ་ཕུལ། མ་འོངས་པ་ན་སངས་རྒྱས་བྱམས་པ་ལ་ཁྱིམ་
བདག་ནོར་བཟང་དུ་གྱུར་ཏེ་འབུལ་ལོ། ། ཞེས་ལུང་བསྟན་ཏོ། །
འདིར་ཆུ་སྒྲེང་བ་ནི། རྒྱ་གར་བ་རྣམས་ཀྱི་ཡུལ་ཆོས་ཏེ། བཟའ་
བཏུང་མ་ཡིན་པའི་སྦྱིན་པ་རྒྱ་ཆེ་བ་གང་ལ་ཡང་ཆུ་གཙང་སྒྲེང་བ་ཡིན་
པས། སྐབས་འདིར་ཡང་གཙུག་ལག་ཁང་འབུལ་བའི་བརྡ་ཡིན་ནོ་
ཞེས་གསུངས། དེའི་ཚེ་གང་སྦྱིན་པའི་དངོས་པོ་དེ་ཉིད་བརྗོད་་་
དགོས་པས། སྐབས་དེར་རྒྱལ་བུ་རྒྱལ་བྱེད་ཀྱིས་བསམ་པ།
བཅོམ་ལྡན་འདས་ཀྱིས་དངོས་པོ་བརྗོད་པ་གསུང་བ་ན། བདག་གི་
མིང་ཐོག་མར་སྨྲོས་ཏེ་གསུངས་ན་ཅི་མ་རུང་སྙམ་པ། བཅོམ་ལྡན་
འདས་ཀྱིས་མཁྱེན་ནས་བཀའ་སྩལ་བ། དགེ་སློང་དག་འདི་ནི་རྒྱལ་
བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ཡིན་
ནོ། ། ཞེས་གསུང་པ་ཐོས་ནས། གཞོན་ནུ་རྒྱལ་བྱེད་དགའ་སྟེ།
སྒོ་ཁང་རིན་པོ་ཆེ་སྣ་བདུན་གྱི་རང་བཞིན་དང་ལྡན་པར་བྱེད་དུ་་
121

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བཅུག་གོ། དེ་ནས་ཞག་མང་བོ་མ་ལོན་པའི་དུས་ཤིག་ན། ཀོ་ས་
ལའི་རྒྱལ་བོ་གསལ་རྒྱལ་གྱིས། བཅོམ་ལྡན་འདས་རྒྱལ་བྱེད་ཀྱི་ཚལ་
དུ་བཞུགས་པ་ཐོས་ནས་རྒྱལ་བོ་འཁོར་དང་བཅས་པ་སྟོན་པའི་དྲུང་
དུ་སོང༌། ཕྱག་བྱས་ཏེ་ཕྱོགས་གཅིག་ཏུ་འཁོད་ནས་སྨྲས་པ། དགེ་
སྦྱོང་གཽ་ཏ་མ་མངོན་པར་རྫོགས་པར་སངས་རྒྱས་སོ། ། ཞེས་་་་་
གསུང་བར་གྲགས་ན། དགེ་སྦྱོང་གོ་ཏ་མ་ལ་རྫུན་གསུང་ཞེས་སྐུར་
བ་འདེབས་པ་མ་ལགས་སམ། བཀའ་སྩལ་བ། མ་ཡིན་ཏེ། ང་
ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་སོ། ། རྒྱལ་བོས་གསོལ་བ། རེ་ཞིག་རྒན་
ཞིང་རྒན་པའི་དགེ་སྦྱོང་དང༌། བྲམ་ཟེ་རྫོགས་བྱེད་ལ་སོགས་པ་
རྣམས་ཀྱང་། དེ་ལྟ་བུར་ཁས་མི་འཆེ་ན། ཤེས་ལྡན་གཽ་ཏ་མ་་་
འཁྲུངས་ནས་རིང་བོ་མ་ལོན་པ། གསར་དུ་རབ་ཏུ་བྱུང་བ་ལྟ་སྨོས་
ཀྱང་ཅི་འཚལ། ཞེས་ཞུས་པ་ན། བཅོམ་ལྡན་འདས་ཀྱིས།
རྒྱལ་རིགས་དཔེ་བྱད་ལྡན་པ་དང༌། ། དེ་བཞིན་བྲང་འགྲོ་མེ་དང་་
ནི། །དགེ་སློང་ཚུལ་ཁྲིམས་ལྡན་དེ་ལ། །བློ་དང་ལྡན་པས་བརྙེས་མི་
བྱ། །ཞེས་སོགས་བཀའ་སྩལ་པས། རྒྱལ་བོ་གསལ་རྒྱལ། བཅོམ་
ལྡན་འདས་ཐམས་ཅད་མཁྱེན་པ་ཉིད་དང༌། རྫོགས་པའི་སངས་
རྒྱས་ཉིད་དུ་ཡིད་ཆེས་ནས། ཞབས་གཉིས་ལ་མགོ་བོས་གཏུགས་ཏེ་
སོང་ངོ་། ། དེའི་ཚེ་བཅོམ་ལྡན་འདས་དགེ་སློང་གི་དགེ་འདུན་
ཆེན་པོ་དང་བཅས་པ་གྲོང་ཁྱེར་མཉན་ཡོད་ཀྱི་ཕྱོགས་རྒྱལ་བུ་རྒྱལ་
བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དབྱར་་་་
གནས་པར་མཛད་དོ། ། དེའི་ཕྱི་ལོར་བཅོམ་ལྡན་འདས་མཉན་
ཡོད་ན་བཞུགས་སོ། ། རྒྱལ་བོ་ཟས་གཙང་གིས། བཅོམ་ལྡན་
― 122 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འདས་ཀྱི་དྲུང་དུ་ཕོ་ཉ་གཅིག་ནས་བདུན་གྱི་བར་དུ་མངགས་ཏེ།
ཤཱཀྱའི་རྒྱལ་ཁབ་ཏུ་མྱུར་དུ་བྱོན་ཅིག་ཅེས་ཞུས་པ་ལ། རྒྱལ་བོས་
མངགས་པའི་མི་དེ་དག་བཅོམ་ལྡན་འདས་དང་མཇལ་བས། ཤིན་
ཏུ་དད་པ་སྐྱེས་ནས་རབ་ཏུ་བྱུང་ཞིང་བསྡད་པས་བཀའ་ལན་མ་བྱུང་།
དེའི་ཚེ་རྒྱལ་བོ་ཟས་གཙང་མ་སེམས་ཁོང་དུ་ཆུད་ཅིང་འདུག་པ་ལ།
མདུན་ན་འདོན་གྱི་བུ་འཆར་ཀས་རྒྱུ་མཚན་དྲིས་པས། གཞོན་ནུ་
དོན་ཐམས་ཅད་གྲུབ་པ་སྔོན་དཀའ་བ་སྤྱོད་པའི་ཚེ། ཐམས་ཅད་ཀྱི་
གཏམ་ཁྱེར་ནས་འོང་ན། ད་ལྟ་བདུད་རྩི་ཐོབ་ནས་ཕུན་སུམ་ཚོགས་
པར་གནས་པའི་ཚེ། འཕྲིན་སྐྱེལ་བ་བཏང་བ་ཐམས་ཅད་ཀྱང་སླར་
མི་འོང་ཞེས་ཟེར། དེ་ནས་འཆར་ཀས་དོན་དེ་ལ་བདག་འགྲོའོ་ཟེར།
རྒྱལ་བོས། ཁྱོད་ཀྱང་དེའི་ཕུན་སུམ་ཚོགས་པ་མཐོང་ནས་དེར་་
འདུག་པར་འགྱུར་རོ། ། འཆར་ཀས་བདག་ནི་སླར་ཡང་ངེས་པར་
འོངས་ཞེས་དམ་བཅས་སོ། ། དེ་ནས་རྒྱལ་བོ་ཟས་གཙང་རང་
ཉིད་ཀྱིས་ཕྱག་ཡིག་བྲིས་ཏེ། འདི་སྐད་ཅེས། ལྷུམས་སུ་ཞུགས་པ་
ཚུན་ཆད་ནས། །བདག་གིས་ལེགས་པར་ཁྱོད་བསྲུངས་ཏེ། །ཉོན་
མོངས་མེ་རབ་འབར་བཞིན་དུ། །རྒྱལ་བོའི་ལྗོན་ཤིང་སྡོད་ཅིང་་་་་་
མཆིས། །ད་ནི་ཁྱོད་ཀྱི་སློབ་མ་ཡི། །ཡལ་ག་ལྕུག་མ་འཕེལ་གྱུར་ན། །
གཞན་ནི་བདེ་བས་དགའ་བར་གྱུར། །བདག་ནི་སྡུག་བསྔལ་བསྟེན་
པར་གྱུར། །གང་ཚེ་དང་བོ་ཁྱོད་བསྲུངས་ཚེ། །ཤིན་ཏུ་དོན་ཆེན་
མཛད་ནས་ནི། །ཉེ་དུ་རྗེས་སུ་གཟུང་མཛད་ཅེས། །དེ་ཚེ་ཁྱོད་ཀྱིས་
ཐུགས་དམ་བཅས། །ཁྱོད་ཀྱིས་ཕྱེས་ནས་དེ་བརྙེས་ན། །བདག་དང་
གཉེན་གྱི་ཚོགས་རྣམས་ལ། །ཐུགས་བརྩེས་རྗེས་སུ་བཟུང་མཛོད་་་
ལ། །གཤེགས་པར་དགོངས་པར་མཛད་དུ་གསོལ། །ཞེས་སོ། །
123

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དེ་ནས་འཆར་ཀས་ཞུ་འཕྲིན་གྱི་ཡི་གེ་ཁྱེར་ཏེ་སོང་བ་ལས་ཞག་བདུན་
གྱིས་མཉན་ཡོད་དུ་ཕྱིན། སྟོན་པའི་སྤྱན་སྔར་སོང་སྟེ་འཕྲིན་ཡིག
ཕུལ་བ། སངས་རྒྱས་ཉིད་ཀྱི་ཕྱག་གིས་བཞེས་ཏེ་བཀླག་པར་མཛད་
དོ། ། འཆར་ཀས་ཀྱང་རྒྱལ་བོ་ཟས་གཙང་ཐུགས་ཡིད་ཕྱུང་བའི་
ལོ་རྒྱུས་དང་བཅས། ཤཱཀྱའི་གྲོང་ཁྱེར་དུ་མྱུར་དུ་འབྱོན་པར་གསོལ་
བ་ནན་ཆེར་བཏབ་པས། ཞག་བདུན་ནས་ཕེབས་པར་ཞལ་བཞེས་
གནང་ངོ་། ། སྟོན་པས། འཆར་ཀ་འཕགས་པ་ཤཱ་རིའི་བུ་ལ་
གཏད་དེ། རབ་ཏུ་བྱུང་ཞིང་ད་ཆོག་གི་སྒོ་ནས་བསྙེན་པར་རྫོགས་
སོ། ། དུས་ནི་ལུང་རྣམ་འབྱེད་ལས། བཅོམ་ལྡན་འདས་མངོན་
པར་འབྱུང་ནས་ལོ་བཅུ་གཉིས་ལོན་ཞིང་། སངས་རྒྱས་ནས་ལོ་དྲུག་
ལོན་ནས་སེར་སྐྱའི་གནས་སུ་བྱོན། ཞེས་སོ། ། དེ་ནས་དགེ་སློང་
འཆར་ཀ་སེར་སྐྱར་འགྲོ་བའི་དུས། སངས་རྒྱས་ཀྱི་མཐུས་ཡུད་ཙམ་
ཞིག་ལ་སེར་སྐྱར་སླེབས་པ་ན། འཆར་ཀ་སངས་རྒྱས་ལ་ལྷག་པར་
དད་པ་སྐྱེས་སོ། ། དེ་ནས་སྟོན་པས་ཇི་སྐད་བཀའ་སྩལ་བ་ལྟར།
རྒྱལ་བོའི་ཕོ་བྲང་གི་སྒོ་དྲུང་དུ་བསྡད་ནས་ཤཱཀྱའི་དགེ་སློང་འོངས་
སོ། ། ཞེས་བརྡ་སྦྱར། དགེ་སློང་གཞན་དག་ཀྱང་ཡོད་དམ།
ཤེས་ལྡན་དག་ཡོད་དོ་ཞེས་སྨྲས། དེ་དག་གིས་རྒྱལ་བོ་ཟས་གཙང་
ལ་ཞུས་པས། འཆར་ཀ་རྒྱལ་བོའི་དྲུང་དུ་སོང་ནས་སྔར་གྱི་ཚུལ་
རྣམས་རྒྱས་པར་བསྙད་དོ། ། རྒྱལ་བོས། གཞོན་ནུ་ཡང་ཆ་
ལུགས་འདིའམ། ལྷ། འདི་འདྲའོ། ། དུས་ཇི་ཙམ་ན་འབྱོན་
གསུང་། དགུང་བདུན་ནས་སོ། ། ཞེས་ཞུས་སོ། ། དེ་ནས་
རྒྱལ་བོས་བློན་པོ་རྣམས་ལ། རྒྱལ་བོའི་ཁབ་དང་ཕོ་བྲང་ཕྱི་དོར་
གྱིས་ཤིག་ཅེས་བསྒོ་བ་ན། འཆར་ཀས་སྨྲས་པ། བཅོམ་ལྡན་་་་
124

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འདས་ནི་ཕོ་བྲང་དུ་མི་བཞུགས་ཏེ། དབེན་པའམ་གཙུག་ལག་ཁང་
དུའོ། ། རྒྱལ་བོས་གཙུག་ལག་ཁང་ཅི་འདྲ་ཞེས་དྲིས་པ་ན།
འཆར་ཀས་རྒྱལ་བྱེད་ཚལ་གྱི་རྣམ་པ་རི་མོར་བྲིས་པ་བསྟན་ཏོ། །
རྒྱལ་བོས་ཀྱང་སྐྱེད་མོས་ཚལ་ནྱ་གྲོ་དྷར་དེ་འདྲ་བ་བྱེད་དུ་བཅུག་སྟེ།
་བདག་རྣམས་ནི་ཚིག་གིས་ཏེ། །ལྷ་རྣམས་བསམ་པས་འགྲུབ་པར་
འགྱུར། །དེ་བཞིན་བསམ་གཏན་པ་རྣམས་ཀྱི། །སེམས་བསྐྱེད་པས་
ནི་ཐམས་ཅད་འགྲུབ། །ཅེས་བྱ་བ་ཡིན་པས། ཁང་བཟང་ཆེན་པོ་
·དོང་། གཙུག་ལག་ཁང་བཅུ་དྲུག་དང་། ཁང་མིག་དྲུག་ཅུ་དང་།
རྫོབ་དང་། སྒོ་དང་། རྟ་བབས་དང་བཅས་པ་ཡོ་བྱད་ཐམས་
རྩོད་ཀྱིས་ཡོངས་སུ་རྒྱས་པ་ཞག་བདུན་གྱི་ཁོངས་སུ་གྲུབ་བོ། །
ད་མོས་ཚལ་རོ་ཧི་ཀ་དང་། ཚངས་པས་བསྐོར་བར་ཡང་དེ་དང་
འདྲ་བར་བྱས་སོ། ། དེ་ནས་སྟོན་པས། མོ་འགལ་གྱི་བུ་ལ་གྲོང་
༼ཕྱིར་སེར་སྐྱར་ཡབ་སྲས་གདན་འཛོམས་པར་འགྱུར་གྱི། གང་དེ་
ཐལྟ་བར་འདོད་པ་ཐམས་ཅད་ཆོས་གོས་ལོངས་ཤིག་གསུངས། དེ་
ནོས་བཅོམ་ལྡན་འདས་ཉན་ཐོས་གྱི་དགེ་འདུན་དང་བཅས་པ།
མཉན་ཡོད་ནས་སེར་སྐྱའི་བར་ཏུ་ལྗོངས་རྒྱུ་ཞིང་གཤེགས་པས་ལམ་
ཕྱིར་དུ་དགུང་ཞག་བདུན་མཛད་དེ། བདུན་པ་ལ་ཆུ་བོ་རོ་ཧི་ཀའི་
འགྲམ་དུ་བཞུགས་སོ། ། ཞག་བརྒྱད་པ་ལ། ཡབ་རྒྱལ་བོ་ལ་
སོགས་པའི་གཉེན་ཚོགས་རྣམས་དང་། ཡུལ་མི་རྣམས་དང་།
སྔར་བཅོམ་ལྡན་འདས་ཉིད་གཞོན་ནུའི་དུས་སུ་འདྲིས་ཤིང་མཉམ་
འགྲོགས་རྣམས་ཀྱིས་མ་གུས་པ་དང་སེམས་ཁེངས་པ་སོགས་གཞོམ་
ཨའི་ཕྱིར་དུ། བཅོམ་ལྡན་འདས་འཁོར་དང་བཅས་པ་ནམ་མཁའི་
མཐོངས་ནས་ངོ་མཚར་བའི་ཆོ་འཕྲུལ་དུ་མ་ཕྱོགས་བཞིར་སྟོན་བཞིན་
125 —-་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནྱ་གྲོ་དྷའི་ཀུན་དགའ་ར་བར་འབྱོན་པ་ལ། འཆར་ཀས། ནམ་
མཁའ་ནས་བྱོན་པའི་ཡ་གི་དགྲ་བཅོམ་པ་འདིའོ། ། འདི་འདིའོ་
ཞེས་སོ་སོ་ནས་ངོ་སྤྲོད་བྱས་སོ། ། དེ་ནས་བཅོམ་ལྡན་འདས་་་
གཙུག་ལག་ཁང་དུ་བྱོན་ནས་ཁྲི་ལ་བཞུགས། ཡབ་སྲས་གཙང་གིས་
གུས་པས་མཆོད་པ་རྒྱ་ཆེན་པོས་མཆོད་དེ། གསོལ་བ། གཞལ་
མེད་ཁང་གི་གནས་རྣམས་སུ། །ཡབ་ཀྱི་ཁང་ན་བཞུགས་པ་ལས། །
དགོན་པ་འཇིགས་དང་བཅས་རྣམས་སུ། །ཇི་ལྟ་བུར་ན་འབའ་ཞིག་
བཞུགས། །བཅོམ་ལྡན་ཀྱིས་བཀའ་སྩལ་བ། མི་ཡི་བདག་པོ་གང་
དུ་ནི། །ཁྱིམ་གྱི་འཆིང་བ་ལས་གྲོལ་བ། །འཕགས་པ་ཡི་ནི་གནས་པ་
བཅུས། །ཐུབ་དབང་རྣམས་ནི་གནས་པར་མཛད། །ཅེས་གསུངས།
དེ་དག་ལ་སོགས་པ་ཞུ་བ་ཞུ་ལན་མང་དུ་མཛད་ཅིང་། རྒྱལ་བོས་ཞུ་
བ་ཞུས་པའི་ལན་ལས་བརྩམས་ཏེ། ཆོས་ཀྱི་གཏམ་རྒྱ་ཆེན་པོ་མཛད་
དོ། ། རྒྱལ་བོས་སྲས་ཀྱིས་ཡོན་ཏན་མཆོག་བརྙེས་པར་མཁྱེན་ནས་
ལྷག་པར་ཡང་ཐུགས་དགྱེས་སོ། ། དེའི་ཚེ་བཅོམ་ལྡན་འདས་ཀྱིས་
འཁོར་ཚོགས་ཐམས་ཅད་ཀྱི་བསམ་པ་མཁྱེན་ཏེ། ཆོས་བསྟན་པས་
ཤཱཀྱའི་རྒྱལ་བུ་ཟས་དཀར་ལ་སོགས་པ་ཤཱཀྱ་བདུན་ཁྲི་བདུན་སྟོང་གིས་
བདེན་པ་མཐོང་ངོ་། ། ཡང་། ཚངས་པའི་བསྐོར་བ་ཞེས་བྱ་
བའི་སྐྱེད་མོས་ཚལ་དུ་ཆོས་བསྟན་པས། རྒྱལ་བུ་བྲེ་བོ་ཟས་ལ་་་་
སོགས་པ་ཤཱཀྱ་དྲུག་ཁྲི་དྲུག་སྟོང་གིས་བདེན་པ་མཐོང་ངོ༌། ། ཡང་།
རོ་ཧི་ཀ་ཞེས་བྱ་བའི་སྐྱེད་མོས་ཚལ་དུ་ཆོས་གསུངས་པས། རྒྱལ་བུ་
བདུད་རྩི་སྲས་ལ་སོགས་པ་ཤཱཀྱ་ལྔ་ཁྲི་ལྔ་སྟོང་གིས་བདེན་པ་མཐོང་
ངོ་། ། དེ་ལྟར་ཉིན་ཞག་གསུམ་པོ་དེ་ལ་ལྷ་དང་མི་བགྲང་ལས་
འདས་པ་ཞིག་རྒྱུན་དུ་ཞུགས་པ་དང་། ཕྱིར་འོང་དང་། ཕྱིར་མི་
126

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འོང་དང་། དགྲ་བཅོམ་པའི་འབྲས་བུ་ལ་བཀོད་པ་དང་། བྱང་
ཆུབ་མཆོག་ཏུ་སེམས་བསྐྱེད་པ་དང་། ཉན་ཐོས་དང་རང་རྒྱལ་དུ་
སེམས་བསྐྱེད་པ་དང་། ལྷའི་གཙོ་བོ་རྣམས་སུ་འགྱུར་བའི་དགེ་བ་
བསགས་པ་དང་། སྡིག་པའི་ལས་སྤངས་པ་སོགས་རང་རང་གི་སྐལ་
བ་དང་འཚམ་པར་རྨད་དུ་བྱུང་བའི་གནས་ཐོབ་པོ། ། དེ་དག་ཏུ་
རྒྱལ་བོ་ཟས་གཙང་མས་བདེན་པ་མ་མཐོང་སྟེ། བདག་གི་བུ་ཁོ་ན་
མཐུ་དང་རྫུ་འཕྲུལ་ཆེའོ་སྙམ་དུ་ཤིན་ཏུ་དྲགས་ཤིང་དགའ་བ་དང་།
བཅོམ་ལྡན་འདས་ལ་སྔོན་ནི་ལྷ་དང་ལྷ་མ་ཡིན་རྣམས་ཀྱིས་ཀྱང་་་་་
མཆོད་པར་བྱེད་ན། ད་ལྟ་མི་ཁོ་ནས་མཆོད་ཀྱི། ལྷས་ནི་མ་ཡིན་
ནོ་སྙམ་དུ་ཧ་ཅང་ཞུམ་པ་སྟེ། རྒྱུ་གཉིས་པོ་དེས་བདེན་པ་མ་མཐོང་
བར་གསུངས་སོ། ། དེ་ནས་བཅོམ་ལྡན་འདས་ཀྱིས། འཕགས་
པ་མཽ་འགལ་ཀྱི་བུ་ལ་བཀའ་སྩལ་བ། རྒྱལ་བོ་ཟས་གཙང་མ་ལ་་
སོམས་ཤིག་ཅེས་པས། འཕགས་པ་མོ་འགལ་གྱི་བུས་། རྒྱལ་བོ་
ཟས་གཙང་གི་དྲུང་དུ་སོང་སྟེ། ནམ་མཁའ་ལ་སྤྱོད་ལམ་བཞི་བྱེད་
པ་དང་། འོད་འབྱིན་པ་སོགས་ཆོ་འཕྲུལ་མང་བོ་བསྟན་ནས་སྟན་
བཤམས་པ་ལ་བཞུགས་སོ། ། དེ་ནས་རྒྱལ་བོས་འདི་སྐད་ཅེས།
བཅོམ་ལྡན་འདས་ཀྱི་ཉན་ཐོས་རྫུ་འཕྲུལ་དང་མཐུ་ཆེ་བ་གཞན་ཡང་
མཆིས་སམ། འཕགས་པས། ཤིན་ཏུ་མང་ངོ་། ། ཞེས་་་་་་་
གསུངས་པས། རྒྱལ་བོ་སྔར་གྱི་དགའ་ཆེ་བའི་དྲགས་པ་ཞིའོ། །
དེའི་ཚེ་བཅོམ་ལྡན་འདས་ཀྱིས་ལྷ་རྣམས་ལ་ཆོས་སྟོན་པར་བཞེད་པ།
ལྷའི་ཚོགས་ཀྱིས་ཤེས་ཏེ། ནྱ་གྲོ་དྷའི་ཀུན་དགའ་ར་བར་ལྷའི་བཟོ་
བོས་ལྷའི་གཞལ་མེད་ཁང་སྐད་ཅིག་ལ་བཞེངས་ཏེ། བརྒྱ་བྱིན་ལ་
སོགས་པའི་ལྷ་དབང་ཆེ་བ་ཐམས་ཅད་འདུས་ཤིང་། རྒྱལ་ཆེན་
127

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བཞིས་སྒོ་བཞི་ནས་སྲུང་བ་དང༌། མཆོད་པའི་རྒྱན་ཐམས་ཅད་ཀྱིས་
བརྒྱན་པར་བྱས་སོ། ། ། དེ་ནས་འཕགས་པ་མོ་འགལ་གྱི་བུས།
རྒྱལ་བོ་ཟས་གཙང་མ་ཁྲིད་དེ་ཀུན་དགའ་ར་བའི་ཤར་སྒོ་ནས་འཇུག་
པར་བརྩམས་པ་ན། རྒྱལ་བོ་ཆེན་པོ་ཡུལ་འཁོར་སྲུང་ན་རེ། རྒྱལ་
བོ་ཆེན་པོ་ནང་དུ་མ་འགྲོ་ཞིག བཅོམ་ལྡན་འདས་ལྷའི་འཁོར་དག་
པ་ལ་ཆོས་འཆད་དེ། མིར་གྱུར་པ་འཇུག་ཏུ་མི་དབང་ངོ་། ། དེ་
བཞིན་དུ་སྒོ་གཞན་གསུམ་དུ་སོང་ཡང་རྒྱལ་བོ་ཆེན་པོ་དེ་དག་གིས་
ཀྱང་དེ་ཁོ་ན་ལྟར་ཟེར་རོ། ། དེའི་ཚེ་བཅོམ་ལྡན་འདས་ཀྱིས་ཀུན་
དགའ་ར་བ་དེ་དག་ཤེལ་ལས་གྲུབ་པ་སྤྲུལ་བ་དང་། ལྷ་རྣམས་ཀྱིས་
གདན་བཤམས་པ་ལ་བཅོམ་ལྡན་འདས་བཞུགས་ཤིང་། ལྷ་རྣམས་
ལ་ཆོས་སྟོན་པ་རྒྱལ་བོས་མངོན་སུམ་དུ་མཐོང་བས། སྔར་གྱི་ཞུམ་
པའི་སེམས་དེ་ཡང་ཞི་བར་གྱུར་ནས་དགའ་བ་དང་མགུ་བ་བླ་ན་མེད་
པ་ཐོབ་སྟེ། ཞབས་ལ་ཕྱག་བྱས་ནས་ཕྱོགས་གཅིག་ཏུ་འཁོད་པ་ལ།
བཅོམ་ལྡན་འདས་ཀྱིས་ཆོས་བསྟན་པས། རྒྱལ་བོ་ཟས་གཙང་མས་
ཀྱང་བདེན་པ་མཐོང་ངོ་། ། དེ་ནས་ཤཱཀྱ་བཟང་ལྡན་རྒྱལ་སྲིད་ལ་
བསྐོས། ནང་བར་བཅོམ་ལྡན་འདས་ཀྱིས། རྒྱལ་བོ་ཟས་གཙང་
གི་ཕོ་བྲང་དུ་བསོད་སྙོམས་གསོལ་ཞིང༌། རྒྱལ་བོས་གསར་གྱི་བྱ་མ་
བུམ་ནས་ཆུ་བསྒྲེངས་ཏེ། ནྱ་གྲོ་དྷའི་ཀུན་དགའ་ར་བ་ཕུལ་ལོ། །
དེར་བཅོམ་ལྡན་འདས་ཀྱིས། སྦྱིན་པའི་བསོད་ནམས་གང་ཡིན་
འདིས། །ཤཱཀྱ་རྣམས་ཀྱིས་བསམ་པ་ཡི། །ཡིད་ལ་རེ་བ་རྫོགས་ནས་
ནི། །རྟག་པའི་གནས་ནི་ཐོབ་པར་ཤོག ། ཅེས་ཡོན་བསྔོ་བར་
མཛད་དོ། ། དེ་ནས་སྟོན་པས། རྒྱལ་བོ་ལ། སྒྲ་གཅན་འཛིན་
འདི་ནི་སྲིད་པ་ཐ་མ་བ་ཡིན་པས་ཁྱིམ་ན་གནས་པའི་སྐབས་མེད་དོ། །
128

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཞེས་བཀའ་སྩལ་བས། རྒྱལ་བོས་འོ་ན་དེང་གི་ཉིན་པར་རབ་ཏུ་མི་
འབྱིན་པར་གསོལ་བདག་གིས་མཆོད་པ་བྱ་དགོས་སོ་ཞེས་ཞུས་ནས།
ཉི་མ་གཞན་ཞིག་ལ་དུས་སྟོན་ཆེན་པོ་དང་བཅས་འཕགས་པ་ཤཱ་རིའི་
བུ་ལ་གཏད་དེ་རབ་ཏུ་བྱུང་ངོ་། ། དེ་ནས་བཅོམ་ལྡན་འདས་ཀྱིས་
བཙུན་མོའི་ཕོ་བྲང་དུ་གདུགས་ཚོད་གསོལ་བའི་སྐབས་ཤིག སོ་སོ་
སྐྱེ་བོ་རྣམས་ནི་རྫུ་འཕྲུལ་ལ་མྱུར་དུ་དད་པར་འགྱུར་རོ་དགོངས་ནས།
འོད་ཟེར་སྤྲོ་བ་དང་། ཉི་མ་དང་ཟླ་བ་ལ་ཕྱག་གིས་ནོམ་པ་དང་།
རི་རབ་ཕྱག་ཏུ་བླངས་ནས་བསྐོར་བ་སོགས་ཆོ་འཕྲུལ་དུ་མ་བསྟན་ཏེ།
གདན་བཤམས་པ་ལ་བཞུགས་སོ། ། དེ་ནས་བཙུན་མོའི་འཁོར་
རྣམས་མཆོག་ཏུ་དད་པ་སྐྱེ་བ་ལ་ཆོས་བསྟན་པས། ས་འཚོ་མ་དང༌།
རི་དྭགས་སྐྱེ་མ་ལ་སོགས་པ་བུད་མེད་དྲུག་ཁྲིས་རྒྱུན་དུ་ཞུགས་པའི་
འབྲས་བུ་ཐོབ་སྟེ། འོན་ཀྱང་གྲགས་འཛིན་མ་ནི་ད་དུང་འདོད་པའི་
༼རྣམ་པར་རྟོག་པ་དང་བཅས་པས་བདེན་པ་མ་མཐོང་ངོ་། ། དེ་
ནས་གང་ཐོས་ན་བདེན་པ་མཐོང་བར་འགྱུར་བ་དེ་ལྟ་བུའི་ཆོས་་་་
བསྟན་པས། གྲགས་འཛིན་མས་ཀྱང་བདེན་པ་མཐོང་ཞིང་།
རྩིས་རབ་ཏུ་བྱུང་ནས་དགྲ་བཅོམ་ཐོབ་པོ། ། དེའི་འོག་ཏུ་ཤཱཀྱ་
ཨིང་ཆེན་གྱི་སྲས་མ་འགགས་པ་ལ་སོགས་པ་ཤཱཀྱ་བ་ལྔ་བརྒྱའི་གཙུག་
ཕུད་ཉེ་བར་འཁོར་གྱིས་བྲེགས་ཏེ་རབ་ཏུ་བྱུང་ཞིང་། གསོལ་བཞིའི་
ལས་ཀྱིས་བསྙེན་པར་རྫོགས་སོ། ། དེ་ནས་ཉེ་བར་འཁོར་གྱིས་
བསམ་པ། འདི་དག་རྒྱལ་སྲིད་ལ་སོགས་པའི་དཔལ་དང་འབྱོར་བ་
ཆེན་པོ་ལ་མ་ཆགས་པར་རབ་ཏུ་བྱུང་ན། བདག་ནི་འདི་དག་གི་
·རྒྱུན་ལ་ཆགས་པ་མི་འོས་མོད། རིགས་ངན་དུ་མ་སྐྱེ་ན་བདག་ཀྱང་
༼རབ་ཏུ་འབྱུང་བ་ཞིག་ཡིན་སྙམ་དུ་ཡིད་མི་བདེ་བར་འདུག་པ།
129

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཕགས་པ་ཤཱ་རིའི་བུས་མཁྱེན་ནས། ཉེ་བར་འཁོར་ལ། སྟོན་
པའི་གསུང་རབ་ལ་རིགས་དང་རུས་སྙིང་བོར་བྱེད་པ་མ་ཡིན་སྒྲུབ་པ་
སྙིང་བོར་བྱེད་པ་ཡིན་ནོ། ། ཞེས་སོགས་ཀྱིས་དབུགས་ཕྱུང་ནས་
སྟོན་པའི་སྤྱན་སྔར་ཁྲིད་དེ། སྟོན་པས་ཀྱང་ཉེ་བར་འཁོར་ཚུར་ཤོག་
གིས་བསྙེན་པར་རྫོགས་པར་མཛད་དོ། ། རིང་བོ་མ་ཐོགས་པས་
ཉེ་བར་འཁོར་ཡང་དགྲ་བཅོམ་པ་ཐོབ་ནས་འདུལ་བ་འཛིན་པ་རྣམས་
ཀྱི་མཆོག་ཏུ་ལུང་བསྟན་ཏོ། ། བཟང་ལྡན་ལ་སོགས་པ་ལྔ་བརྒྱ་བོ་
ཤས་ཆེ་བ་དག་གིས་ཀྱང་རིམ་གྱིས་བདེན་པ་མཐོང་ངོ་། ། བསླབ་
པ་རྒན་རིམ་ལ་ཕྱག་འཚལ་བའི་སྐབས། རིགས་ངན་དུ་སྐྱེ་བ་ཉེ་
བར་འཁོར་གྱི་རྐང་བ་ལ། ཤཱཀྱའི་རྒྱལ་བོ་བཟང་ལྡན་གྱི་མགོ་བོས་
བཏུད་པས་ས་ཆེན་པོ་རྣམ་པ་དྲུག་ཏུ་གཡོས་སོ། ། གང་གི་བདུད་
རྩི་ཟས་ཀྱི་ཁྱེའུ་ཀུན་དགའ་བོ་ལ་མཚན་མཁན་རྣམས་ཀྱིས། འདི་
བཅོམ་ལྡན་འདས་ཀྱི་རིམ་གྲོ་བར་འགྱུར་རོ་ཞེས་ལུང་བསྟན་པས།
བདུད་རྩི་ཟས་ཁྱེའུ་ལ་རབ་ཏུ་གཅེས་པས། སྟོན་པ་སེར་སྐྱར་བྱོན་
པའི་ཚེ། ཀུན་དགའ་བོ་ཡུལ་བཻ་ཤཱ་ལར་སྐྱེལ་བར་བྱེད། དེར་བྱོན་
པའི་ཚེ་སེར་སྐྱར་སྐྱེལ་བར་བྱེད་དོ། ། ལན་གཅིག་ཁྱེའུ་སེར་སྐྱ་ན་
ཡོད་པ་ལ་མ་ཚོལ་བ་ཁོ་ནར་བཅོམ་ལྡན་འདས་བདུད་རྩི་ཟས་ཀྱི་ཁང་
བར་གཤེགས་ཤིང་གདན་བཤམས་པ་ལ་བཞུགས་སོ། ། དེར་ཀུན་
དགའ་བོ་ཁྱིམ་དེའི་ཕུག་གི་ཁང་ཕྲན་ཞིག་ཏུ་བཅུག་སྟེ་སྒོ་བསྡམས་
སོ།། དེ་ནས་སངས་རྒྱས་ཀྱི་མཐུས་སྒོ་རང་ཕྱེ་ཞིང་། ཁྱེའུ་ཀུན་
དགའ་བོས་བཅོམ་ལྡན་འདས་མཐོང་བས་རབ་ཏུ་དགའ་ཆེས་ཏེ་་་
རྒྱུགས་ཤིང་འོངས་ནས་ཞབས་ལ་ཕྱག་བྱས་ཏེ། སྣམ་ལོགས་སུ་་
བསིལ་ཡབ་གཡོབ་ཅིང་འདུག་གོ། བདུད་རྩི་ཟས་འཁོར་བཅས་ལ་
wwww..com 130

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བཅོམ་ལྡན་འདས་ཀྱིས་ཆོས་བསྟན་ཏེ་ཕྱིར་ཕེབས་པ་ན། ཀུན་་་
དགའ་བོ་ཡང་ཕྱི་བཞིན་འབྲངས་ཏེ། ཕ་མ་ལ་སོགས་པ་རྣམས་ཀྱིས་
ཐབས་སྣ་ཚོགས་ཀྱིས་བཟློག་ཀྱང་ངུ་ཞིང་བཟློག་པར་མ་ནུས་སོ། །
དེ་ནས་སྟོན་པས་འདི་ནི་སྲིད་པ་ཐ་མ་བ་ཡིན་པས་བཟློག་ཅིག་ཅེས་
བཀའ་སྩལ་བ་ན། བདུད་རྩི་ཟས་ཀྱིས་གལ་ཏེ་དེ་ལྟ་ན་རིམ་པ་་
བཞིན་བགྱིའོ་ཞེས་གནང་སྟེ དགེ་སྦྱོང་དང་། བྲམ་ཟེ་དང་།
འཕོངས་པའི་ཚོགས་ལ་སྦྱིན་པ་རྒྱ་ཆེན་པོ་བཏང་། གཉེན་གྱི་ཚོགས་
ལ་བཟོད་པ་གསོལ་ཏེ། ཁྱེའུ་ཀུན་དགའ་བོ་གླང་བོ་ཆེ་ལ་བསྐྱོན།
འཁོར་ཚོགས་དང་བཅས་ཏེ་ནྱ་གྲོ་དྷའི་ཀུན་དགའ་ར་བར་བཏང་བའི་
ལམ་དུ་གླང་བོ་ཆེས་ཨུཏྤ་ལའི་སྡོང་བོ་ཞིག་སྣ་ཞགས་ཀྱིས་ཕྱུང་ནས་
ཟོས་སོ། ། མཚན་མཁན་རྣམས་ཀྱིས་གཞོན་ནུ་འདི་ཐོས་པ་འཛིན་
པའི་མཆོག་ཏུ་འགྱུར་རོ་ཞེས་ལུང་བསྟན་ཏོ། ། དེ་ནས་སྟོན་པའི་
སྤྱན་སྔར་སོང་ཞིང་ཞབས་ལ་ཕྱག་བྱས། སྟོན་པས་ཀྱང་འཕགས་པ་
འོད་སྲུངས་སྟོབས་བཅུ་བ་ལ་གཏད་དེ། རབ་ཏུ་བྱུང་ཞིང་བསྙེན་
པར་རྫོགས་སོ། ། དུས་གཞན་ཞིག་ན་བཅོམ་ལྡན་འདས་སེར་སྐྱའི་
ནྱ་གྲོ་དྷའི་ཀུན་དགའ་ར་བ་ན་བཞུགས་སོ། ། དེ་བཞིན་གཤེགས་
པ་ལ་སྔོན་ནུ་མ་བསྣུན་པའི་མ་མར་གྱུར་པ་སྐྱེ་དགུའི་བདག་མོ་ཆེན་མོ།
ཤཱཀྱ་མོ་ལྔ་བརྒྱ་དང་ལྷན་ཅིག་འོངས་ཏེ། བུད་མེད་ཀྱི་དགེ་སྦྱོང་
ཚུལ་གྱིས་འབྲས་བུ་བཞི་ཐོབ་པའི་སྐབས་མཆིས་ན། བདག་ཅག་
བུད་མེད་རྣམས་རབ་ཏུ་བྱུང་ཞིང་བསྙེན་པར་རྫོགས་པར་མཛད་དུ་
གསོལ། ཞེས་ཞུས་པ་ལ། བཅོམ་ལྡན་འདས་ཀྱིས། གོོ་ཏ་མི།
ཁྱོད་གོས་དཀར་པོ་གྱོན་ལ་ནམ་འཚོའི་བར་དུ་དེ་འབའ་ཞིག་པཔས་
ཚངས་པར་སྤྱད་པ་སྤྱོད་ཅིག ཁྱོད་ལ་ཡུན་རིང་བོར་ཕན་པ་དང་
131

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བདེ་བར་འགྱུར་རོ། ། ཞེས་བཀའ་སྩལ་ནས་རབ་ཏུ་བྱུང་བར་མ་
གནང་ལ། ལན་གཉིས་ལན་གསུམ་དུ་ཞུས་ཀྱང་མ་གནང་ངོ་། །
དེ་ནས་སྟོན་པ་ཡུལ་བྲི་ཛིའི་ལྗོངས་བརྒྱུད་དེ། ཡུལ་ན་དི་ཀར་་་་
གཤེགས་ནས། གོ་ཛི་ཞེས་བྱ་བའི་གནས་ན་བཞུགས་སོ། ། དེའི་
ཚེ་གཽ་ཏ་མི་ལྔ་བརྒྱ་ཡང་སྐྲ་བྲེགས་ནས། གོས་སྦྱར་མ་གྱོན་ཏེ།
སྟོན་པ་འཁོར་བཅས་ཀྱི་ཕྱི་བཞིན་འབྲངས་ནས་གནས་དེར་སྟོན་པའི་
ཞབས་ལ་བཏུད་དེ། ·ལན་གསུམ་དུ་གསོལ་བ་བཏབ་ཀྱང་། སྔར་
བཞིན་གསུངས་ཏེ་རབ་ཏུ་བྱུང་བ་མ་གནང་ངོ་། ། དེ་ནས་དེ་
རྣམས་སྒོ་ཁང་གི་ཕྱོགས་གཅིག་ཏུ་ངུ་ཞིང་འདུག་པ། འཕགས་པ་
ཀུན་དགའ་བོས་མཐོང་སྟེ། དྲིས་ལན་རྒྱས་པར་བྱས་ནས། དེ་
རྣམས་ཀྱིས་ཇི་ལྟར་གསོལ་བ་བཞིན་བཅོམ་ལྡན་འདས་ལ་ཞུས་པས།
སྟོན་པས། ཀུན་དགའ་བོ་ཁྱོད་ཀྱིས་བུད་མེད་རབ་ཏུ་བྱུང་ཞིང་་
བསྙེན་པར་རྫོགས་པར་མ་གསོལ་ཅིག བུད་མེད་རབ་ཏུ་བྱུང་ན་
ཆོས་འདུལ་བ་ཡུན་རིང་དུ་གནས་པར་མི་འགྱུར་རོ། ། ཞེས་་་་་
སོགས་རྒྱས་པར་བཀའ་སྩལ་ཀྱང་། ལན་གཉིས་ལན་གསུམ་དུ་ནན་
གྱིས་ཞུས་པ་ལས་མཐར་གནང་སྟེ། འོན་ཀྱང་དགག་ཅིང་མི་འདའ་
བའི་ཕྱིར། ལྕི་བའི་ཆོས་བརྒྱད་བཅས་པ་ལ་ཇི་སྲིད་འཚོའི་བར་དུ་
བསླབ་པར་བྱའོ་གསུངས། དེ་ནས་ལྕི་བའི་ཆོས་བརྒྱད་ཀུན་དགའ་
བོས་དེ་དག་ལ་བཤད་པས་དེ་དག་གིས་ཀྱང་བསླབ་པར་གྱུར་པ་འདི་
ནི། བདག་ཅག་གི་ངག་དང་ཡིད་དང་སྤྱི་བོས་ཀྱང་ནོད་དོ། །
ཞེས་ཁས་བླངས་པ་ཙམ་གྱིས་སྐྱེ་དགུའི་བདག་མོ་ལ་སོགས་པ་ཤཱཀྱ་མོ་
ལྔ་བརྒྱ་དགེ་སློང་མར་གྱུར་ཅིང་། བུད་མེད་རབ་ཏུ་འབྱུང་བར་
འདོད་པ་གཞན་དག་ལ་གསོལ་བཞིའི་ལས་ཀྱི་ཆོ་ག་ཡང་རྗེས་སུ་་་་་
132

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གནང་ངོ་། ། གཽ་ཏ་མི་ལྔ་བརྒྱ་དེ་རྣམས་ཀྱང་ཡུན་རིང་མ་ལོན་པར་
དགྲ་བཅོམ་པའི་འབྲས་བུ་མངོན་དུ་བྱས་སོ། ། དེ་ནས་དགེ་སློང་
ཕ་མ་གཉིས་དང་། དགེ་བསྙེན་ཕ་མ་གཉིས་ལ་སྟོན་པའི་འཁོར་
རྣམ་བཞི་ཞེས་གྲགས་སོ། ། གྲོང་ཁྱེར་སློབ་མ་ཅན་དུ་ཁྱིམ་བདག་
རི་དྷྱན་ཞེས་པ་ལ་བུ་འབྱོར་ལེན་དང་། འབྱོར་སྐྱབས་དང་།
འབྱོར་དགའ་ཞེས་བྱ་བ་གསུམ་དང༌། བྲན་མོས་བཙས་པའི་བུ་གང་
བོ་དང་བཞི་ཡོད་དོ། ། གང་བོ་རྒྱ་མཚོ་ཆེན་པོཪ་ལན་བདུན་རིན་
པོ་ཆེ་ལེན་དུ་སོང་བ་ལས། ཐེངས་བདུན་པའི་སྐབས་སུ་གྲུ་ནང་དུ་
ཡུལ་དབུས་ཀྱི་ཚོ་དེ་ནས་གང་བོ་དང་ནོར་གཅིག་པ་འབྱོར་ལེན་ཡིན་
པས། ནོར་ཐམས་ཅད་དེ་ལ་གཏད་དེ་སྨྲས་པ། ཇི་ལྟར་བྱས་ཀྱང་འོ་
སྐོལ་གྱི་ཡོ་བྱད་ཟད་པར་མི་འགྱུར་གྱི། རྒྱ་མཚོ་ཆེན་པོ་འདི་
འཇིགས་པ་དང་བཅས་པ་ཡིན་པས་མ་འགྲོ་ཞིག་ཅེས་གདམས་ཏེ།གང་
བོ་ཉིད་ཉིད་རིམ་གྱིས་ཡུལ་དབུས་སུ་ཆས་སོ། ། མཉན་ཡོད་དུ་
སླེབ་སྟེ་ཁྱིམ་བདག་མགོན་མེད་ཟས་སྦྱིན་གྱི་སྒོ་དྲུང་དུ་ཕྱིན་ནས་བརྡ་
ལོན་སྦྱར་བས། ནང་དུ་བོས་ཏེ་གང་གི་ཕྱིར་བྱོན་ཞེས་དྲིས་སོ། །
སྟོན་པའི་སྤྱན་སྔཪ་ཪབ་ཏུ་བྱུང་བའི་ཕྱིར་འོངས་སོ་ཞེས་པས།
མགོན་མེད་ཟས་སྦྱིན་རྗེས་སུ་ཡི་རང་བར་གྱུར་ཏེ། ནང་བར་ལྷན་
ཅིག་ཏུ་སྟོན་པའི་སྤྱན་སྔར་སོང་ངོ་། ། བཅོམ་ལྡན་འདས་ཀྱིས་
གང་བོ་ཚུར་ཤོག་གི་བསྙེན་པར་རྫོགས་ཤིང༌། བས་མཐའི་གནས་
མལ་བརྟེན་ཅིང་ཟླ་བ་གསུམ་བསྒྲུབས་པས་དགྲ་བཅོམ་པར་གྱུར་ཏེ།
ཚེ་དང་ལྡན་པ་བྱམས་མའི་བུ་གང་བོ་ཞེས་གྲགས་སོ། ། དེ་ནས་
བྱམས་མའི་བུ་གང་བོས་བཟོད་པའི་གོ་ཆ་ཆེན་པོ་བགོས་པས། རྔོན་
ས་དག་དད་ཅིང་སྐྱེས་པ་ལྔ་བརྒྱ་དང་བུད་མེད་ལྔ་བརྒྱ་དགེ་བསྙེན་དུ་
133

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསྒྲུབས་ནས། མཐའ་འཁོབ་ཀྱི་ཡུལ་ཐ་དད་པ་རྣམས་སུ་གཙུག་
ལག་ཁང་ལྔ་བརྒྱ་ཡང་བྱེད་དུ་བཅུག་གོ། གང་བོ་རབ་ཏུ་བྱུང་བའི་
ཤུལ་ཏུ་འབྱོཪ་སྐྱབས་དང་འབྱོར་དགའི་ནོར་རྣམས་ཟད་པས།
འབྱོར་ལེན་དང་ཕྱོགས་གཅིག་བྱེད་འདོད་པ་ལ། འབྱོར་ལེན་ན་རེ།
ངའི་ནོར་ནི་ཆོས་དང་མཐུན་པར་བསྒྲུབས་པ་ཡིན་པས་མི་བསྲེའོ་ཞེས་
པ་ལ། ནུ་བོ་གཉིས་ཀྱིས་སྨྲས་པ། བྲན་མོའི་བུ་ཡང་ཡང་རྒྱ་མཚོར་
ཕྱིན་ནས་བླངས་པ་ཡིན་མོད། ཁྱོད་རྒྱ་མཚོར་འགྲོ་མ་ནུས་ན་ནོར་
ཅི་ཞིག་བསྒྲུབས་ཞེས་སོ། ། ཚིག་དེ་གནད་དུ་ཕོག་ནས་འབྱོར་
ལེན་ཚོང་བ་ལྔ་བརྒྱ་དང་བཅས་ཏེ་རྒྱ་མཚོར་ཞུགས། ཙན་དན་ས་
མཆོག་གི་གླིང་དུ་སླེབ་སྟེ། ཚོང་བ་རྣམས་ཀྱིས་ཙན་དན་དག་བཅད་
ཅིང་གྲུ་གང་སྟེ་ཚུར་འཕགས་སོ། ། དེའི་ཚེ་གླིང་དེ་སྲུང་བའི་་
གནོད་སྦྱིན་དབང་ཕྱུག་ཆེན་པོ་ཞེས་བྱ་བ། དེར་སླེབས་ནས་རླུང་མི་
བཟད་པ་བཏང་བས་གྲུ་ཤིན་ཏུ་བསྐྱོད་པའི་ཚེ། ཚོང་བ་ལྔ་བརྒྱ་བོ་
རྣམས་ཆེས་སྐྲག་པས་ཚམ་ཚོམ་དུ་གྱུར་ཀྱང༌། འབྱོར་ལེན་ཅི་བདེར་
འདུག་པ་ལ་གཞན་རྣམས་ཀྱིས་རྒྱུ་དྲིས་པས། གང་བོ་ཟེར་བ་དེ་
བདེན། དེའི་ངག་མ་མཉན་པས་འདི་ལྟར་གྱུར་མོད། ད་ནི་་
ཐབས་མེད་པ་ལ་ཙབ་ཙོབ་བྱར་ཅི་ཡོད་ཅེས་པས། ཚོང་བ་རྣམས་
ཀྱིས་གང་བོ་བདག་ཉིད་ཆེན་པོར་ཤེས་ནས ཐམས་ཅད་ཀྱིས་གང་
བོ་ལ་སྐྱབས་སུ་མཆིའོ་ཞེས་སོ། ། དེར་གང་བོ་རྫུ་འཕྲུལ་གྱིས་སྐད་
ཅིག་གིས་གྲུའི་སྟེང་དུ་འོངས་པ་ན། རླུང་ནག་ཆེན་པོ་དེ་ཡང་ཕྱིར་
ལྡོག་གོ། དེ་ནས་གང་བོས་གནོད་སྦྱིན་དེ་ལ། ཁྱོད་ཀྱིས་ཅིའི་ཆེད་
དུ་ཙན་དན་སྲུང་། དེ་ན་རེ། འཁོར་ལོས་བསྒྱུར་བའི་རྒྱལ་བོའི་
ཆེད་དུའོ། དེ་བས་ཀྱང་ཆེས་མཆོག་ཏུ་གྱུར་པ་སངས་རྒྱས་ཡིན་པས་
134

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེའི་ཆེད་དུ་ཙན་དན་རྣམས་ཐོངས་ཤིག་གསུངས་པས་གནོད་སྦྱིན་
གྱིས་ཀྱང་བཏང་ངོ་། ། དེ་ནས་གྲུ་དེ་རྒྱ་མཚོ་ནས་བདེ་བར་འོངས་
སངས་
ཏེ། འབྱོར་ལེན་སོགས་གྲོང་ཁྱེར་སློབ་མ་ཅན་དུ་སླེབ།
རྒྱས་བཞུགས་པའི་གཙུག་ལག་ཁང་ཙན་དན་གྱིས་བཞེངས་ནས།
སྤུན་རྣམས་བློ་མཐུན་པར་སངས་རྒྱས་དགེ་འདུན་དང་བཅས་པ་སྤྱན་
འདྲེན་པར་འདོད་ཅིང་། རྒྱལ་བོ་དང་ཡང་བློ་མཐུན་པར་བྱས་
སོ། ། དེ་ནས་འཕགས་པ་བྱམས་མའི་བུ་གང་བོས་ཁང་བཟང་གི་
སྟེང་ནས་མཆོད་པ་རྣམས་བཤམས། རྒྱལ་བྱེད་ཚལ་དུ་ཁ་ཕྱོགས་ཏེ།
སྟོན་པ་འཁོར་བཅས་སྤྱན་འདྲེན་པའི་དོན་དུ་གསོལ་བ་བཏབ་པས།
སངས་རྒྱས་ཀྱི་མཐུས་མེ་ཏོག་རྣམས་ཁང་བཟང་དུ་གྱུར བདུག་
སྤོས་ནི་སྤྲིན་གྱི་རྣམ་པ་དང་། ཡོན་ཆབ་ནི་བཻཌཱུརྱའི་ཕུང་བོའི་རྣམ་
ནམ་མཁའ་ལ་འཕགས་ཏེ་སོང་བར་ཀུན་གྱིས་མཐོང་
པར་གྱུར་ཏེ།
ཞིང་། དེ་མ་ཐག་རྒྱལ་བྱེད་ཚལ་དུ་སྟོན་པའི་སྤྱན་སྔར་མཆོད་རྫས་
རྣམས་སླེབ་པ་ན། ཀུན་དགའ་བོས་འདི་གང་ནས་བྱུང་ཞེས་ཞུས་པ་
ན། སྟོན་པས། མཆོད་རྫས་འདི་རྣམས་སངས་རྒྱས་འཁོར་་་
བཅས་སྤྱན་འདྲེན་པའི་ཕྱིར་དུ་སློབ་མ་ཅན་ནས་འདིར་སླེབ་པ་ཡིན།
འདི་ནས་དེ་ལ་དཔག་ཚད་བརྒྱ་ཕྲག་དུ་མའི་བར་ཐག་ཡོད། ནང་
བར་དགེ་སློང་རྣམས་ལ་གྲོང་ཁྱེར་སློབ་མ་ཅན་དུ་ཟན་ཟ་བར་སྤྲོ་བ་
དག་ཚུལ་ཤིང་ལོངས་ཤིག་ཅེས་སྨྲོས་ཤིག་གསུངས། ཚུལ་ཤིང་་་་
བྲིམས་པ་ན། ཡུལ་ཆུ་མངས་ན་གནས་པའི་གང་བོ་ཤེས་རབ་རྐྱང་
བས་རྣམ་པར་གྲོལ་བའི་དགྲ་བཅོམ་པས་ཀྱང་ལེན་པར་བརྩམས་པ་ན།
ཀུན་དགའ་བོས་རྫུ་འཕྲུལ་དང་མི་ལྡན་པ་མ་ཡིན་པར་བརྡ་སྤྲད་པས།
དེས་རྫུ་འཕྲུལ་མོད་ལ་བསྒྲུབས་ཏེ། གནས་བརྟན་གཉིས་ལ་ཚུལ་
135

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཤིང་འབྲིམ་པའི་བར་ལ་འགྲུབ་ནས། གསུམ་པ་ལ་བྲིམས་པའི་སྔོན་
དུ་བླངས་སོ། ། ཡུལ་དེར་མུ་སྟེགས་ཅན་ལྷག་པར་གནས་པའི་
ཕྱིར། དགེ་སློང་རྣམས་རྫུ་འཕྲུལ་སྟོན་པཪ་བཀས་གནང་ངོ་། །
ནང་སྔ་བར་གྲོང་ཁྱེར་སློབ་མ་ཅན་གྱི་རྒྱལ་བོས གྲོང་ཁྱེར་ཕྱག་
བདར་དང་ཙན་དན་གྱི་ཆུས་ཆག་ཆག་བཏབ། མཆོད་པ་སྣ་ཚོགས་
བཤམས། རྒྱན་སྣ་ཚོགས་བཀྲམས། གྲོང་ཁྱེར་ལ་སྒོ་ཆེན་པོ་བཅོ་
བརྒྱད་ཡོད་པ་ལས། སྒོ་གཞན་བཅུ་བདུན་དུ་ནི་རྒྱལ་བོའི་སྲས་བཅུ་
བདུན་པོ་རེ་རེ་བཞག ཤར་གྱི་སྒོ་མོ་ཆེར་རྒྱལ་བོ་རང་ཉིད་དང་
འཕགས་པ་བྱམས་མའི་བུ་གང་བོ་དང་། འབྱོར་ལེན་སྤུན་སོགས་སྐྱེ་
བོའི་ཚོགས་མང་བོ་དང་བཅས་པ་ལྷན་ཅིག་འདུག་གོ། དེར་ནམ་
ལངས་མ་ཐག་ཏུ་དགེ་སློང་ལོ་མ་དང་སྣོད་སྤྱད་འབྲིམ་པ་དང་།
ཆུའི་སྟ་གོན་བྱེད་པ་དག་རྫུ་འཕྲུལ་གྱིས་དེར་སླེབ་པ་ན། རྒྱལ་བོས་
སངས་རྒྱས་བྱོན་ནམ་སྙམ་སྟེ་དྲིས་པས། གང་བོས་འདི་དག་ནི་འདི་
ལྟའོ་ཞེས་སྨྲས་སོ། ། དེ་ནས་དགེ་སློང་གནས་བརྟན་རྣམས་སྣ་
ཚོགས་པའི་རྫུ་འཕྲུལ་དང་བཅས་ཏེ་སློབ་མ་ཅན་དུ་གཤེགས་པ་ནི།
ཇི་སྐད་དུ། ཁ་ཅིག་སེང་གེ་སྟག་དང་གླང་ཆེན་རྟ་དང་ཁྱུ་མཆོག་
བཟང་བོ་ཆིབས། །ཁ་ཅིག་རིན་ཆེན་གཞལ་མེད་ཁང་དང་རི་དང་
ཤིང་མཛེས་ཤིང་རྟ་འབར་ལ་བརྟེན། །གཞན་དག་ནམ་མཁའི་ངོས་
ལ་ཆུ་འཛིན་གློག་གི་ཕྲེང་བས་བརྒྱན་པ་ལྟ་བུར་ནི། །རབ་ཏུ་དགྱེས་
ཤིང་ལྷ་ཡི་ཕོ་བྲང་ལྟ་བུར་རྫུ་འཕྲུལ་དག་གིས་གཤེགས་པར་བརྩོན། །
ལ་ལ་ས་བརྟོལ་གྱེན་དུ་འབྱུང་། །འགའ་ཞིག་ནམ་མཁའི་དཀྱིལ་ནས་
འབབ། ཁ་ཅིག་སྟན་ལས་སྤྲུལ་བར་བྱེད། །རྫུ་འཕྲུལ་ལྡན་པའི་
མཐུ་ལ་ལྟོས། །ཞེས་པ་ལྟར། བཅོམ་ལྡན་འདས་དགྲ་བཅོམ་པ་
136

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སྟོང་གིས་ཡོངས་སུ་བསྐོར་ཏེ། ནམ་མཁའ་ནས་ཆོ་འཕྲུལ་སྣ་ཚོགས་
པ་སྟོན་བཞིན་སློབ་མ་ཅན་དུ་གཤེགས་པའི་ཚེ། སྒོ་གཅིག་ནས་
གཤེགས་ན་སྒོ་གཞན་དག་ན་འཁོད་པ་རྣམས་མི་དགའ་བར་མཁྱེན་
ནས། ནམ་མཁའི་ལམ་ནས་གྲོང་ཁྱེར་གྱི་དབུས་སུ་གཤེགས་སོ། །
རྒྱལ་བོ་འཁོར་བཅས་སྟོན་པའི་དྲུང་དུ་འོངས་ཤིང་ཞབས་ལ་ཕྱག་
འཚལ། དེ་ནས་བཅོམ་ལྡན་འདས་ཙན་དན་གྱི་ཁང་བཟང་དུ་དགེ་
འདུན་གྱི་གོང་ལ་གདན་བཤམས་པར་བཞུགས་སོ། ། རྒྱལ་བོ་ལ་
སོགས་པས་མཆོད་པ་དཔག་ཏུ་མེད་པ་ཡང་དག་མཆོད་དོ། ། ཕྱི་
རོལ་འཁོད་པའི་སྐྱེ་བོ་རྣམས་ཀྱིས་བཅོམ་ལྡན་འདས་མ་མཐོང་ནས་
ཁང་བཟང་གི་ཞིག་པ་ལ་ཐུག་པ་ཙམ་དུ་གྱུར་པ་ན། ཁང་བཟང་
ཤེལ་གཙང་མའི་རང་བཞིན་དུ་སྤྲུལ་ནས་སངས་རྒྱས་ཀྱི་སྐུ་སྒྲིབ་པ་
མེད་པར་མཐོང་བས་རབ་ཏུ་དགའ་བར་གྱུར་ཏོ། ། དེ་ནས་་་་་
བཅོམ་ལྡན་འདས་ཀྱིས་འཁོར་དེ་རྣམས་ཀྱི་བསམ་པ་མཁྱེན་ཏེ་ཡང་
དག་པའི་ཆོས་བསྟན་པ་ན། འཁོར་ཚོགས་དཔག་ཏུ་མེད་པ་ཞིག་
ངེས་པར་འགྱེད་པ་དང་འབྲས་བུ་བཞི་ལ་བཀོད་ཅིང་། བྱང་ཆུབ་
གསུམ་དུ་སེམས་བསྐྱེད་པ་ལ་སོགས་པ་མཐའ་ཡས་བའི་བར་དུའོ། །
དུས་གཞན་ཞིག་ན། ཀླུའི་རྒྱལ་བོ་དགའ་བོ་དང་ཉེ་དགའ་བོ་གཉིས་
སྦྲུལ་གྱི་ལུས་བོས་རི་རབ་ལ་སྐོར་བ་གསུམ་དུ་དཀྲི་བར་ནུས་པ་དེ་དག་
ཡུན་རིང་དུ་གཉིད་ལོག་ཅིང་གཉིད་སངས་པ་ན། དབུགས་ཀྱི་རླུང་
དྲག་པོ་བཏང་བས། རི་རབ་དང་གསེར་རི་ལ་གནས་པའི་བྱ་དང་
རི་དྭགས་སོགས་སྲོག་ཆགས་དུ་མ་དག་དུག་གིས་ཤི་ནས་མཚོ་ནང་དུ་
ལྷུང་བ་རྣམས་ཟ་བར་བྱེད་དོ། །དགེ་སློང་རྫུ་འཕྲུལ་ཐོབ་པ་དག་རི་
རབ་ཀྱི་བང་རིམ་ན་གནས་ཤིང་བསམ་གཏན་སྒོམ་པ་དག་ཀྱང་།
137

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དབུགས་ཀྱི་རླུང་དུག་དང་བཅས་པ་དེས་ཕོག་པས་ལུས་རིད་ཅིང་སྐྱ་
སེང་སེང་བོར་གྱུར་ཏོ། ། དེ་ནས་བཅོམ་ལྡན་འདས་ཀྱིས་འཕགས་
པ་མོ་འགལ་གྱི་བུ་ལ་བཀའ་སྩལ་བ། ཀླུའི་རྒྱལ་བོ་དགའ་བོ་དང་ཉེ་
དགའ་བོ་ལ་སོམས་ཤིག འཕགས་པ་མོ་འགལ་གྱི་བུ་དེར་རྫུ་འཕྲུལ་
གྱིས་སོང་ནས། དེ་གཉིས་གཉིད་ལོག་པ་ལ་སེ་གོལ་གྱིས་སྒྲ་བྱས་
པས། དེ་གཉིས་ཀྱི་གཉིད་མ་སད། དེ་གཉིས་ཀྱི་ལུས་ཀྱི་སྟེང་དུ་
ཕན་ཚུན་ཞབས་ཀྱིས་བཅགས་ཀྱང་གཉིད་མ་སད། དེ་ནས་རི་རབ་
ལ་ལན་བདུན་དུ་དཀྲི་བར་ནུས་པའི་སྦྲུལ་ཆེན་པོ་ཆེས་མི་བཟད་པ་
ཞིག་ཏུ་སྤྲུལ་ཏེ། དེ་གཉིས་ཀྱི་སྟེང་དུ་མནན་པས་གཉིད་སད་དེ་
བལྟས་པ་ན། ཀླུ་ཤིན་ཏུ་མི་བཟད་པས་རང་ཉིད་ནོན་པར་ཤེས་
ནས་ཤིན་ཏུ་སྐྲག་སྟེ་བྲམ་ཟེའི་གཟུགས་ཀྱིས་བྲོས་ཤིང་། ཇི་ལྟར་རི་
བོ་ཁོར་ཡུག་ལ་ཉེ་བ་དེ་ལྟར་བྲོས་པའི་ཚེ། དེ་དག་གི་མདུན་དུ་
འཕགས་པ་མོ་འགལ་གྱི་བུ་ཉིད་ཀྱི་ལུས་དངོས་སུ་བསྟན་ཏེ་བྱོན་ནས།
ཅི་ཀླུ་དག་གར་འགྲོ་གསུངས་པས། ཀླུ་གཉིས་ཀྱིས་བསམ་པ། དེ་
ནི་དགེ་སློང་འདིས་མཐུ་ཡིན་པ་ཡང་དག་གོ་སྙམ་ནས། འཕགས་པ་
ཀུ་རེ་མ་བགྱིས་སམ། ཅི་སྟོན་པའི་ཕོ་ཉ་ལ་མི་བསམས་སམ། འོ་
ན་ཇི་ལྟར་བགྱི། བཅོམ་ལྡན་འདས་ཀྱི་སྤྱན་སྔར་འདོང་ངོ་ཞེས་ཁྲིད་
ནས། བཅོམ་ལྡན་འདས་ཀྱང་རྒྱ་མཚོའི་ངོགས་སུ་གཤེགས་ཏེ་་་་་
བཞུགས་པ་ན། ཀླུའི་རྒྱལ་བོ་དགའ་བོ་དང་ཉེ་དགའ་བོ་དང་འཁོར་
དང་བཅས་པ་རྣམས་ཀྱིས་མཆོད་པ་དུ་མས་ཡང་དག་པར་མཆོད་ནས་
ཞབས་ལ་ཕྱག་བྱས་ཏེ་ཕྱོགས་གཅིག་ཏུ་འདུག་པ་ལ། བཅོམ་ལྡན་
འདས་ཀྱིས་ལས་ངན་པ་ལ་སྨད་ཅིང་ཆོས་བསྟན། རི་རབ་ཀྱི་བང་
རིམ་ན་གནས་པ་རྣམས་ལ་གནོད་པ་མི་བྱེད་པར་བཀའ་སྩལ་ནས།
138

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེ་དག་སྐྱབས་སུ་འགྲོ་བ་དང་། བསླབ་པའི་གཞི་ལ་བཀོད་དོ། །
དེ་ལྟར་ཀླུ་དགའ་བོ་དང་ཉེ་དགའ་བོ་ཆོས་ལ་བཀོད་པ་དེ་ནས་་་་་་་
བརྩམས་ཏེ། ཀླུའི་འགྲོ་བ་འབུམ་ཕྲག་མང་བོ་ཞིག་མི་རིང་བར་ཆོས་
ལ་འཁོད་པར་གྱུར་ཏོ། ། གང་གི་ཚེ་རྒྱལ་བོ་གསལ་རྒྱལ་དང་་་
གཟུགས་ཅན་སྙིང་བོས་རྒྱལ་སྲིད་སྐྱོང་བ་ན། ཆོམ་རྐུན་པ་རྣམས་ལ་
ཆད་པས་བཅད་པས། དེ་རྣམས་མ་ག་དྷཱ་དང་ཀོ་ས་ལའི་བར་གྱི་
ནགས་ཚལ་དང་འབྲོག་དགོན་པ་དག་ཏུ་གནས་ཏེ། དོན་མཐུན་
ཚོང་བ་ཐམས་ཅད་འཇོམས་པར་བྱེད་དོ། ། རྒྱལ་བོ་གཟུགས་ཅན་
སྙིང་བོའི་དྲུང་ན། སྟོང་ཐུབ་དཔའ་བོ་ཞིག་ཡོད་པས། ཚོང་བ་
མང་བོ་རྒྱལ་བོའི་ཁབ་ནས་ཀོ་ས་ལར་འགྲོ་བའི་ལམ་སེལ་ལ་སྟོང་ཐུབ་
དེ་མངགས་སོ། ། སྟོང་ཐུབ་དཔའ་བོ་དེས་ནགས་ཕན་ཚུན་གྱི་
བར་དུ་ལམ་སེལ་གྱི་ཁྱིམ་བརྩིགས་པས། དེར་རིམ་གྱིས་འབྲོག་་་
གནས་ཞེས་བྱ་བའི་གྲོང་ཁྱེར་ཆགས་ཏེ། ཚོང་འདུས་ཆེན་པོ་ཡང་
བྱུང་ལ། དཔའ་བོ་སྟོང་ཐུབ་ཀྱིས་གྲོང་དཔོན་བྱེད་དོ། ། ཕྱི་ཞིག་
ན་གྲོང་མི་རྣམས་ཀྱིས་རྐྱེན་ཞིག་ལ་བརྟེན་ནས་གྲོང་དཔོན་སྟོང་ཐུབ་
གསོད་པར་བགྲོས་པ་ལས། ཉིན་ཞིག་མཆོག་ཟུང་གྲོང་དཔོན་་་་་
འབྲོག་གནས་ཀྱི་སར་བྱོན་པ་ལ། དེར་བསོད་སྙོམས་ཕུལ་ནི་ཟིན།
ཡོན་བཤད་པ་མ་ཚར་བའི་བར་དེ་ལ་ཡུལ་མི་རྣམས་ཀྱིས་ཁྲུས་ཀྱི་རྫིང་
བུ་བྱས་ཏེ། གྲོང་དཔོན་ལ་འབུལ་བའི་ཕོ་ཉ་སླེབ་ནས་དེའི་སར་
ཕྱིན་ནས་རྫིང་འགྲམ་དུ་སྐྲ་བཀྲུ་བའི་སྐབས། ཡུལ་མི་དག་གིས་
མཚོན་ཆས་བསྣུན་ཏེ་གྲོང་དཔོན་བསད་དོ། ། དེ་འཆི་བའི་ཚེ་
བདག་གིས་མཆོག་ཟུང་གཅིག་ལ་བསོད་སྙོམས་ཕུལ་བ་དེའི་མཐུ་ལས།
གྲོང་ཁྱེར་བ་འདི་དག་གསོད་པ་ཞིག་ཏུ་སྐྱེ་བར་གྱུར་ཅིག་ཅེས་སྨོན་
139

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལམ་བཏབ་པོ། ། ཤི་མ་ཐག་གནོད་སྦྱིན་སྡུག་པ་ཅན་ཞིག་ཏུ་སྐྱེས་
ནས། རྣམ་ཐོས་ཀྱི་བུ་ལ་གནས་སྩོལ་བར་ཞུས་ཞེས་པས། འབྲོག་
གནས་ཀྱི་ཡུལ་དུ་བྱོན་ཏོ། ། དེ་ནས་དེས་ནད་ཡམས་ཆེན་པོ་་་
བཏང་སྟེ། ཁྱོགས་ནས་ཁྱོགས་སུ་འདོམས་པ་དག་བྱུང་ངོ་། །
ལྟས་མཁན་རྣམས་ལ་དྲིས་པས་གྲོང་དཔོན་ཤི་ནས་གནོད་སྦྱིན་དུ་སྐྱེས་
པས་བྱས་སོ་ཞེས་པས། ཡུལ་མི་རྣམས་གཞན་དུ་འབྲོས་པར་་་་་་་་
བརྩམས་པ་ན། གནོད་སྦྱིན་དེ་སྲིན་པོའི་གཟུགས་ཀྱིས་དངོས་སུ་
འོངས་ནས་ལམ་བཀག་པས། དེ་དག་གིས་སྨྲས་པ། གྲོང་དཔོན་
བཟོད་པ་མཛོད་ཅིག་ཅེས་པས། ཉིན་རེ་ལ་མི་སྟོང་སྟོང་འབུལ་ན་
བཟོད་དོ་ཟེར། དེ་ནས་བཤད་པས་མཐར་བརྒྱའི་བར་དུ་ཕབ་་་
བོ། ། དེར་འགའ་ཞིག་གིས་དེ་ལྟ་ན་གྲོང་ཁྱེར་སྟོང་བར་འགྱུར་གྱི།
བ་ལང་དྲུག་དང་ལྡན་པའི་ཤིང་རྟ་བཟའ་བཅས་བཀང་བ་རེ་དང་།
བ་ལང་ཁྲིད་པའི་མི་རེ་ཉིན་རེ་བཞིན་འབུལ་གྱི་བཟོད་པ་མཛོད་ཅིག་
ཅེས་པས། གནོད་སྦྱིན་ན་རེ། འོ་ན་དེ་དག་གླུ་གར་རོལ་མོ་དང་
བཅས་པས་ཕུལ་ཞིག་ཟེར་བ། ཡུལ་མི་རྣམས་ཀྱིས་ཀྱང་ཁས་བླངས་
པས་ནད་ཡམས་ཆད་དོ། ། དེ་ནས་གྲོང་ཁྱེར་བ་རྣམས་ལ་རེ་མོས་
འབབ་པར་བྱས། དེ་ཡང་ཁྱིམ་གྱི་མིང་བྱང་རྫ་མར་བཅུག་སྟེ་་་་་
དཀྲོགས་ནས་གང་ཐོན་པ་དེ་ཚབ་མ་མི་བཏང་བར་རང་རང་ངམ་བུ་
འགྲོའོ་ཞེས་ཁྲིམས་སུ་བཅས་སོ། ། དེ་ལྟར་དུས་འགའ་ཞིག་འདས་
པ་ན། ཁྱིམ་བདག་ཞིག་ཡུལ་གཞན་དུ་སོང་བའི་དུས་ན། ཁྱིམ་དུ་
ཆུང་མ་ལ་བུ་སྐྱེས་སོ། ། དེ་རང་ཁྱིམ་དུ་འཁོར་བ་ན་ཁྱིམ་བྱང་སྒོ་
ལ་བཏགས་པ་མཐོང་ངོ་། ། ནང་དུ་ཆུང་མས་དགྱེས་པར་མཛོད་
ཅིག བུ་བཙས་སོ། ། དེ་ཅང་མི་སྨྲ་སྟེ་དྲིས་པས། འདི་ལྟར་རོ་
140

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
ཞེས་བཤད། དེ་ནས་དེས་བུ་བཏང་བར་བྱས་ཏེ། ཕ་མ་དེ་དག་
གིས་མཚན་མོ་ནམ་བསྲོས་པ་ན་སྟེང་ནས་མཆོད་པ་བཤམས།
སངས་རྒྱས་ལ་གུས་པ་ཆེན་པོས་བདག་གི་བུ་བསྐྱབ་ཏུ་གསོལ། ཅེས་
གསོལ་བ་བཏབ་བོ། ། ནང་བར་བུ་དང་བཅས་པའི་ཤིང་རྟ་་་་་་
སོགས་སྔར་བཞིན་སོང་ངོ་། ། ཡང་དག་པར་རྫོགས་པའི་སངས་
རྒྱས་རྣམས་ནི་མི་མཁྱེན་པ་མེད་པས། བཅོམ་ལྡན་འདས་འབྲོག་
གནས་ཀྱི་གནོད་སྦྱིན་ཀྱི་གནས་སུ་བྱོན་པ་ན། དུས་དེར་གནོད་སྦྱིན་
དེ་གནོད་སྦྱིན་གཞན་གྱི་མདུན་སར་སོང་བ་ལ། གནོད་སྦྱིན་བུང་བུ་
ཞེས་བྱ་བས་རིངས་པར་བརྡ་བཏང་སྟེ། གནོད་སྦྱིན་འབྲོག་གནས་
ཕྱིར་ལྡོག་སྟེ་འོངས་པ་ན། རང་གི་གནས་ན་སངས་རྒྱས་བཞུགས་པ་
མཐོང་ནས། བརྟག་པའི་ཕྱིར་དགེ་སྦྱོང་ཕྱིར་ཕྱུང་ཤིག་ཅེས་པས།
སྟོན་པ་ཕྱིར་བྱོན་ནོ། ། ཡང་ནང་དུ་བཞུད་ཅིག་བྱས་པ་ན་ནང་དུ་
ཕེབས་སོ། ། དེ་ལྟར་ལན་གསུམ་སོང་ནས། ཡང་ཕྱིར་བྱུང་ཞིག་
ཅེས་པས། བཀའ་སྩལ་བ། ཁྱོད་ཀྱི་གནས་འདི་ནས་ལན་གསུམ་
དུ་བྱིན་པ་ཡིན་ནོ། ། ཞེས་གསུངས་ཏེ་མ་བཞེང་ངོ༌། ། དེ་ན་རེ།
ངས་དྲིས་པ་བཞིན་དུ་ལན་ཐོབ་ཅིག མི་ཡིན་ན་སྐལ་ལྡན་ཤིང་རྟའི་
རོལ་དུ་འཕང་ངོ་ཟེར། སྟོན་པས། ཁྱོད་ཀྱིས་དེ་ལྟར་མི་ནུས་ཞེས་
གསུངས་པས། གནོད་སྦྱིན་དེ་རབ་ཏུ་ཁྲོས་ཏེ་འཇིགས་པས་་་་་་་་་
གཟུགས་ཀྱིས་སྟོན་པའི་དྲུང་དུ་རྒྱུགས་པ་ན། དེས་སྟོན་པ་ཡི་དྭགས་
ཆེས་མི་སྡུག་པ་ཞལ་དང་ཕྱག་ཚོགས་པར་འདུག་པ་ཤིན་ཏུ་འཇིགས་
རུང་བར་མཐོང་སྟེ། འཇིགས་སྐྲག་དངངས་ཏེ་དྲན་མེད་དུ་འགྱེལ་
ལོ།·།རྒྱལ་བ་སངས་པ་ན སྟོན་པས། ཁྱོད་ཀྱིས་མཆོག་ཟུང་
གཅིག་ལ་བསོད་སྙོམས་ཕུལ་བའི་ལས་དེས་སུམ་ཅུ་རྩ་གསུམ་པའི་ལྷར་
141

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱེ་བ་ཡིན་པ་ལ། སྨོན་ལམ་ལོག་པར་བཏབ་པས་འདིར་འདི་ལྟ་
བུར་སྐྱེས་སོ། ། ཞེས་སོགས་གསུངས་སོ།། དེ་ནས་བཅོམ་ལྡན་
འདས་ལ་སྐྱབས་སུ་སོང་ཞིང་བསླབ་པ་ཡང་བླངས། འབྲོག་གནས་
པ་རྣམས་ལ་གནོད་པ་མི་བྱེད་པར་དམ་ཡང་བཅས་སོ། ། དེ་ནས་
སྟོན་པའི་བཀའ་བཞིན་ཟས་སྐོམ་གྱི་གཏོར་མ་བླངས་ཏེ་མི་དང་བ་
ལང་མི་ཟའོ། ། དེ་ནས་སྔར་གྱི་ཁྱེའུ་དེ་གནོད་སྦྱིན་འབྲོག་གནས་
ཀྱི་ལག་ནས་སྟོན་པ་ལ་ཕུལ། སྟོན་པས་ཕྱག་གིས་ཕ་མ་ལ་གནང་
བས། དེའི་མིང་ལ་ལག་བརྒྱུད་ཅེས་བཏགས་སོ། ། དུས་ཕྱིས་
ཞིག་ན་སྟོན་པ་འཁོར་དང་བཅས་པ་འབྲོག་གནས་ཀྱི་གཙུག་ལག་ཁང་
དུ་དབྱར་གནས་པར་མཛད་དོ། ། དེའི་ཚེ་སྟོན་པས་ལག་བརྒྱུད་
ལ་ཆོས་བསྟན་པ་ན། དེས་ཕྱིར་མི་འོང་གི་འབྲས་བུ་ཐོབ་བོ། །
འབྲོག་གནས་ཀྱི་སྐྱེ་བོ་རྣམས་ཀྱིས་རྒྱ་ཆེར་མཆོད་ཅིང་བསྙེན་བཀུར་
བྱས། ཕྱོགས་དེར་ཡང་འགྲོ་བ་རྣམས་མང་བོ་ཞིག་བདེན་པ་ལ་
བཀོད་དོ།། གང་གི་ཚེ་འོད་སྲུངས་ཆེན་པོ་འཁོར་དུ་འདུས་པ་ནི།
འོད་སྲུངས་ཀྱི་རིགས་ལ་བྲམ་ཟེ་ནྱ་གྲོ་དྷ་སྐྱེས་ཞེས་བྱ་བ་འདོད་པ་
སྤངས་པ་ཞིག་ཡོད་པ་ལས། ཡབ་ཀྱིས་བག་མ་བླངས་པར་བརྩམས་
པ་ན། ཛམྦུ་ཆུ་བོའི་གསེར་ལས་བུད་མེད་མཆོག་གི་གཟུགས་བྱས་
ནས། འདི་འདྲ་བ་ཡོད་ན་བླང་ངོ་ཞེས་པས། ཕྱོགས་བཞིར་་་
འཚོལ་དུ་བཏང་བ་ལས། ནུབ་ཕྱོགས་ཀ་ལིངྒའི་གྲོང་ཀ་བི་ལ་ཞེས་
བྱ་བ་ན། བྲམ་ཟེ་སེར་སྐྱའི་བུ་མོ་སེཪ་སྐྱ་བཟང་མོ་ཞེས་བྱ་བ།
ཛམ་བུ་ཆུ་བོའི་གསེར་ལས་ཀྱང་ལྷག་པའི་ཁ་དོག་ཏུ་འདུག་པ་ཞིག་
ཡོད་པ་མཐོང་ནས། བྲམ་ཟེ་ཕོ་ཉ་བ་རྣམས་ཀྱིས་བྲམ་ཟེ་སེར་སྐྱ་ལ་
སློངས་པས།. དེས་ཉེ་དུ་རྣམས་དང་གྲོས་བྱས་ཏེ་སེར་སྐྱ་བཟང་མོ།
142

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བྲམ་ཟེ་ནྱ་གྲོ་དྷ་སྐྱེས་ཀྱི་བག་མར་བཏང་ངོ་། ། དེ་ནས་དེ་གཉིས་
ཀ་མིང་སྲིང་གི་འདུ་ཤེས་ཀྱིས་བྲམ་ཟེ་ཁྱིམ་དུ་གནས་ཀྱང་ཚངས་པར་
སྤྱོད་པ་སྤྱོད་ཅིང་། གཉིས་ཀའང་རབ་ཏུ་བྱུང་བར་འདོད་ཀྱང་།
ཕ་མས་མ་གནང་བས་ལོ་བཅུ་གཉིས་ཀྱི་བར་དུ་ཁྱིམ་ཉིད་དུ་གནས་
པས་ཚངས་བར་སྤྱོད་པ་སྤྱད་དོ། ། ཕ་མ་དག་འདས་པའི་འོག་ཏུ་
འོད་སྲུངས་གིས་ཞིང་ལ་སོགས་པ་ཕྱིའི་ལས་ཀྱི་མཐའ་ལ་བལྟས།
སེར་སྐྱ་བཟང་མོས་ཁྱིམ་གྱི་ལས་ཀྱི་མཐའ་ལ་བལྟས་པས། ཐམས་
ཅད་སྡུག་བསྔལ་དང་བཅས་པར་མཐོང་སྟེ། ཁྱིམ་གྱི་འབྱོར་བ་་་
ཐམས་ཅད་སྦྱིན་པར་བཏང་བ་དང་། གཉེན་བཤེས་སོགས་ལ་་་་
བགོས་ཏེ། འདི་སྐད་ཅེས། བྲེ་ཆུང་གང་གི་འབྲས་ཆེན་རྡུང་། །
མལ་གཅིག་གིས་ནི་བདེ་བ་སྐྱེད། །རས་བཅས་ཟུང་གཅིག་བཅང་
བར་བྱ། ། ལྷག་མ་གཏི་མུག་ཡོངས་སུ་འཛིན། ། ཞེས་བརྗོད་དེ།
འོད་སྲུངས་དང་བཅས་སེར་སྐྱ་བཟང་མོ་གཉིས་ཁྱིམ་ནས་དུས་གཅིག་
ཏུ་ཕྱི་རོལ་ཏུ་བྱུང་སྟེ། རས་ཡུག་ཆེན་རེ་རེ་ཁྱེར་ནས་ཕན་ཚུན་ཅི་
བདེ་བར་གནང་བ་བྱིན་ཏེ། ལམ་འཕྲང་ཅིག་ནས་སོ་སོར་གྱེས་
། སེར་སྐྱ་བཟང་མོ་ནི། རེ་ཞིག་གཅེར་བུ་རྫོགས་བྱེད་ལས་
རབ་ཏུ་བྱུང་སྟེ་གནས་སོ། ། དུས་ཕྱིས་ཤིག་ན་སྐྱེ་དགུའི་བདག་མོ་
ཆེན་མོ་ལས་རབ་ཏུ་བྱུང་ཞིང་བསྙེན་པར་རྫོགས་སོ། ། འོད་་་་་
སྲུངས་ནི། མི་སྟེགས་ཀྱི་སྟོན་པ་དྲུག་སོ་སོར་ཚངས་པར་སྤྱོད་པའི་
ལམ་དྲིས་ཀྱང་། ལོག་པར་སྟོན་པར་བྱེད་པས་ཡིད་མི་དགའ་བར་
གྱུར་ཏོ། ། དེའི་ཚེ་བཅོམ་ལྡན་འདས་རྒྱལ་བོའི་ཁབ་ཀྱི་བུ་མང་གི་
མཆོད་རྟེན་ན་བཞུགས་སོ། ། འོད་སྲུངས་གིས་བཅོམ་ལྡན་འདས་
མཐོང་བས། རབ་ཏུ་དགའ་བ་ཆེན་པོས་དྲུང་དུ་ཕྱིན་ནས་ཞབས་ལ་
143

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཕྱག་བྱས་ཏེ། བཅོམ་ལྡན་འདས་ནི་བདག་གི་སྟོན་པའོ། །
བདག་ནི་བཅོམ་ལྡན་འདས་ཀྱི་ཉན་ཐོས་སོ། ། ཞེས་ལན་གསུམ་
དུ་བཟླས་པས། རབ་ཏུ་བྱུང་བ་དང་བསྙེན་པར་རྫོགས་པའི་སྡོམ་པ་
ཐོབ་བོ། ། སྟོན་པས་ཀྱང་། དེ་དེ་བཞིན་ཏེ། དེ་དེ་བཞིན་
ནོ། ། ང་ནི་ཁྱོད་ཀྱི་སྟོན་པའོ། ། ཁྱོད་ནི་ང་ཡི་ཉན་ཐོས་སོ། །
ཞེས་བཀའ་སྩལ་ཏོ། ། དེ་ནས་བཅོམ་ལྡན་འདས་ཀྱིས། འོད་
སྲུང༌། དེ་ལྟ་བས་ན། འདི་ལྟར་བསླབ་པར་བྱ་སྟེ། ཉེ་བར་ལེན་
པའི་ཕུང་བོ་ལྔ་བོ་རྣམས་ལ། སྐྱེ་བ་དང་འཇིག་པས་རྗེས་སུ་གནས་
པས་བལྟ་བར་བྱའོ། ། ཞེས་སོགས་གསུངས་ཏེ། སྟོན་པ་ཕྱོགས་
གཞན་དུ་གཤེགས་སོ། ། འོད་སྲུངས་གིས་གདམས་ངག་དེ་་་་་་་་་་
བསྒོམས་པས། ཉི་མ་དེ་ཉིད་ལ་རྒྱུན་དུ་ཞུགས་པའི་འབྲས་བུ་ཐོབ་
བོ། ། དེ་ནས་ཞག་བརྒྱད་ཀྱི་བར་དུ་སློབ་པའི་ལམ་ལ་གནས་ནས།
ཉིན་དགུ་བ་ལ་དགྲ་བཅོམ་པའི་འབྲས་བུ་ཐོབ་སྟེ། ཁམས་གསུམ་
ལས་འདོད་ཆགས་དང་བྲལ་བ། གསེར་དང་བོང་བ་མཉམ་པ།
ནམ་མཁའ་ལག་མཐིལ་དུ་མཚུངས་པའི་སེམས་དང་། ཙན་དན་
སྤངས་པ་ལྟ་བུར་བསིལ་བ། མ་རིག་པའི་སྒོ་ངའི་སྦུབས་དང་བྲལ་
བ། རིག་པ་དང་། མངོན་པར་ཤེས་པ་དང་། སོ་སོ་ཡང་དག་
པར་རིག་པ་ཐོབ་པ། སྲིད་པ་དང་འདོད་རྣམ་པས་རྙེད་པ་ལ་་་་
ཆགས་པ་དང་བཀུར་བསྟི་ལས་ཕྱིར་ཕྱོགས་པ། དབང་བོ་དང་ཉེ་
དབང་ལ་སོགས་པའི་ལྷ་རྣམས་ཀྱིས་མཆོད་པ་དང་ཕྱག་བྱ་བར་གྱུར་
ཏོ། ། དེའི་ཚེ་འོད་སྲུངས་གིས། ཁྱད་པར་ཐོབ་པ་གཞན་རྣམས་
ལས་ཀྱང་ཆེས་ཁྱད་པར་ཐོབ་པས་འོད་སྲུངས་ཆེན་པོ་ཞེས་གྲགས་
སོ། ། དེ་ནས་འོད་སྲུངས་ཆེན་པོས་སེར་སྐྱ་བཟང་མོ་ལ་ཆོས་་
144

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྟན། དེས་ཀྱང་བརྩོན་པ་བྱས་པས་ཉོན་མོངས་པ་ཐམས་ཅད་
སྤངས་ཏེ་དགྲ་བཅོམ་པ་ཐོབ་བོ། ། ལན་གཅིག་འོད་སྲུངས་ཆེན་
པོས་སྣམ་སྦྱར་སྟོང་ཕྲག་བརྒྱ་རི་བ་གྱོན་ཞིང་། སྟོན་པས་ཕྱག་དར་
ཁྲོད་ཀྱི་སྣམ་སྦྱར་གསོལ་ཏེ་ལྷན་ཅིག་ཏུ་གཤེགས་པའི་ཚེ། གང་དུ་
སྟོན་པ་བཞུགས་པ་དེར་བདག་གི་སྣམ་སྦྱར་གཏིང་ངོ་སྙམ་པ་ལས།
སྟོན་པ་བཞུགས་པར་བརྩམས་པ་ན། འོད་སྲུངས་ཆེན་པོས་སྦྱར་
སྣམ་བལྟབ་ནས་གདན་དུ་བཏིང་ཞིང༌། དེའི་སྟེང་དུ་ཅུང་ཟད་་
བཞུགས་ནས། འོད་སྲུངས་ཁྱོད་ཀྱི་སྣམ་སྦྱར་ཡང་ངོ་འཇམ་མོ་་་
གསུངས། དེ་ནས་འོད་སྲུངས་ཆེན་པོས། བདག་ལ་ཐུགས་བརྩེ་
བའི་སླད་དུ་བདག་གི་སྣམ་སྦྱར་བཞེས་སུ་གསོལ། ཞེས་ཞུས་པས།
འོད་སྲུངས་ཆེན་པོའི་སྣམ་སྦྱར་སྟོན་པས་བཞེས། སྟོན་པའི་ཕྱག་
དར་ཁྲོད་ཀྱི་སྣམ་སྦྱར་འོད་སྲུངས་ཆེན་པོ་ལ་གནང་ངོ་། ། དེ་ནས་
འོད་སྲུངས་ཆེན་པོ་འབྲོག་དགོན་པར་གནས་ཤིང་། སྦྱང་བའི་ཡོན་
ཏན་ལ་རྟག་ཏུ་གནས་པས། སྦྱང་བའི་ཡོན་ཏན་གནས་པའི་མཆོག་
ཏུ་ལུང་བསྟན་ཏོ། ། དུས་ཕྱིས་ཞིག་ན། བཅོམ་ལྡན་འདས་དགེ་
སློང་གསར་བུ་ཤས་ཆེ་བའི་འཁོར་ཚོགས་ཀྱི་དབུས་སུ་བཞུགས་པའི་
སྐབས་ཤིག འོད་སྲུངས་ཆེན་པོ་སྟོན་པའི་སྤྱན་སྔར་བྱོན་པ་ལ།
དགེ་སློང་གསར་བུ་དག་གིས་ངོ་མ་ཤེས་ཤིང་། ན་བཟའ་ཕྱག་དར་
ཁྲོད་ཀྱི་གོས་དང་དགོན་པ་བ་ཡིན་པས་སྐྲ་དང་སྨ་ར་རིང་པོར་གྱུར་
པས་འཕྱ་བའི་རྣམ་འགྱུར་བྱས་སོ། ། དེར་ཉན་ཐོས་མཆོག་ལ་
བརྙས་པ་བསལ་བའི་ཆེད་དུ། བཅོམ་ལྡན་འདས་ཀྱིས། འོད་
སྲུངས་ཁྱོད་ནི་འདོད་པ་ཆུང་ཞིང་ཆོག་ཤེས་པ་ཡིན་གྱི། ངའི་སྟན་
ཕྱེད་ལ་སྡོད་ཅིག་གསུངས། འོད་སྲུངས་ཆེན་པོས་སྟོན་པའི་ཐུགས་
145

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དགོངས་ཤེས་ནས། ཆོས་ཀྱི་རྒྱལ་བོས་སྟན་ཕྱེད་བལྟབ་པར་མཛད་
པ་དེ་དང་དུ་བླངས་ནས་ཅུང་ཟད་ཙམ་ལ་བཞུགས་ཏེ། སླར་ཡང་
བཞེངས་ཏེ། སྟོན་པའི་ཞབས་ལ་ཕྱག་འཚལ་ནས་འཁོར་གྱི་ནང་དུ་
ཞུགས་སོ། ། དེ་ལྟར་འོད་སྲུངས་ཆེན་པོ་ལ་སྟོན་པས་སྟན་ཕྱེད་
བལྟབས་པ་ནི། དུས་དེར་བརྙས་པ་བཟློག་པའི་དོན་དུ་མཛད་པ་
ལྟར་སྣང་ཡང་། དོན་གྱིས་རྒྱལ་ཚབ་ཏུ་བསྐོས་པའང་ཡིན་ནོ་་་་་་
གསུངས། ། དུས་གཞན་ཞིག་ན་བཅོམ་ལྡན་འདས་ཤིང་ས་ལ་ཅན་
གྱི་བྲམ་ཟེའི་གྲོང་ཁྱེར་ན་བཞུགས་སོ། ། དེའི་ཚེ་ཉན་ཐོས་ཆེན་པོ་
མང་བོ་འདུས་པའི་དབུས་སུ། བཅོམ་ལྡན་འདས་ཀྱིས་བཀའ་སྩལ་
བ། ནམ་ཞིག་ན་ང་རྒས་ཤིང་འཁོར་བ་རྣམ་པ་བཞི་ལ་གདམས་
ངག་འབོགས་པས་དུབ་པར་འགྱུར་གྱི། ངའི་རིམ་གྲོ་བ་ཐུགས་ལ་
འཐད་པ་རང་གི་དོན་ཉམས་པར་མི་འབྱུང་བ་ཞིག་སྤྲོ་བ་བསྐྱེད་ཅིག་
གསུངས། དེ་ནས་ཀུན་ཤེས་ཀོ་དི་ན་ཡ་བཞེངས་ཏེ། བདག་གིས་
རིམ་གྲོ་བགྱིའོ་ཞེས་ཞུས་པས། ཁྱོད་ཉིད་ལའང་རིམ་གྲོ་བ་དགོས་ཀྱི་
སྟན་ལ་སྡོད་ཅིག་གསུངས། དེ་བཞིན་དུ་འཕགས་པ་རྟ་ཐུལ་ནས་
གང་བོའི་བར་ལྔ་བརྒྱས་དེ་ལྟར་ཞུས་ཀྱང་མ་གནང་ངོ་། ། དེའི་ཚེ་
འཕགས་པ་མོ་འགལ་གྱི་བུས་སྟོན་པའི་ཐུགས་གང་ལ་གཏད་པ་་་་་
བརྟགས་པས། ཀུན་དགའ་བོ་ལ་ཐུགས་གཏད་པར་ཤེས་ཏེ།
འཕགས་པ་ཤཱ་རིའི་བུ་ལའང་བཤད་ནས། རང་ཅག་དོང་ལ་དེ་ལ་
སྤྲོ་བར་བྱའོ་ཞེས་སོ། ། དེ་ནས་དེ་གཉིས་ཀུན་དགའ་བོའི་སར་
བྱོན་ཏེ། འཕགས་པ་ཤཱ་རིའི་བུ། འཕགས་པ་ཀུན་དགའ་བོ་ལ་
ཁྱོད་སྟོན་པའི་རིམ་གྲོ་བྱེད་པར་སྤྲོའམ། དེ་བྱས་ན་དོན་ཆེན་པོར་
འགྱུར་རོ་གསུངས། ཀུན་དགའ་བོས། བཅོམ་ལྡན་འདས་ནི་་
146

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བསྙེན་ཅིང་བཟོད་པར་དཀའ་བ་སྟེ། དེས་ན་བདག་མི་སྤྲོ་ཟེར།
རྨོ་འགལ་གྱི་བུས་སྟོན་པའི་ཐུགས་དགོངས་ཁྱོད་ལ་གཏད་དོ་གསུངས་
པས། ཀུན་དགའ་བོས་འདི་སྐད་ཅེས། དེ་བཞིན་གཤེགས་པའི་
ན་བཟའ་བདག་གིར་མི་བྱ་བ་དང་། མགྲོན་དུ་བོས་པ་བདག་གིར་
མི་བྱ་བ་དང་། བཅོམ་ལྡན་འདས་ལ་བལྟ་ཞིང་བསྙེན་བཀུར་བྱེད་
ཕའི་ཕྱིར་དུ། དུས་དང་དུས་མ་ཡིན་པ་ཅུང་ཟད་ཀྱང་མེད་པར་དེ་
བཞིན་གཤེགས་པའི་དྲུང་དུ་སོང་ཆོག་པ་སྟེ། གསུམ་པོ་འདི་གནང་
ན་རིམ་གྲོ་བགྱིད་པར་སྤྲོའོ། ། ཞེས་ཞུས་སོ། ། དེ་ནས་་་་་་་
འཕགས་པ་མོ་འགལ་གྱི་བུས། ཀུན་དགའ་བོའི་ཞུ་ཚིག་དེ་སྟོན་པ་
ལ་གསོལ་བས། བཀའ་སྩལ་བ། ཀུན་དགའ་བོ་ནི་མཁས་པ་ཡིན་
ཏེ། སྔ་མ་གཉིས་ནི། གོས་དང་ཟས་ཀྱི་ཕྱིར་རིམ་གྲོ་བ་བྱས་སོ་
ཞེས་ཁ་ཟེར་བ་སྤང་བའི་ཕྱིར་དང་། ཕྱི་མ་ནི་གཞན་དག་གིས་དུས་
དང་དུས་མིན་སོགས་ཤེས་པ་དང༌། བཀའ་སྩལ་བ་འཛིན་ཅིང་རང་
གི་དོན་མི་བསམ་པའི་ཕྱིར་ཡིན་པས། དེ་གསུམ་གནང་གི་རིམ་གྲོ་
བ་གྱིས་ཤིག ཅེས་གནང་སྟེ་ཞལ་རིང་དུ་ལྷན་དུ་གནས་པའི་རིམ་གྲོ་
བར་གྱུར་ཏོ། ། དེ་ཡང་འཕགས་པ་ཀུན་དགའ་བོ་ནི། ཆོས་
མཉན་པ་ན་དད་པས་བསམ་པ་གཅིག་ཏུ་བསྡུས་པས། སྤྱི་བོར་ཕོལ་
མིག་བྱུང་བ་འཚོ་བྱེད་ཀྱིས་བྲད་པ་ཡང་མ་ཚོར་རོ། ། ཚེ་རབས་ལྔ་
བརྒྱར་མཚན་མའི་བསྟན་བཅོས་དྲུག་ཁྲི་བསླབས་པས། རྟགས་་
དང་མཚན་མ་རྟོག་པ་ལ་ཤིན་ཏུ་མཁས་ཤིང་གསལ་ལ་རྣམ་པར་་་་
འབྱེད་པ་རྣམས་ཀྱི་མཆོག་ཏུ་གསུངས་སོ། ། གཞན་ཡང་།
བཅོམ་ལྡན་འདས་ཡང་དག་པར་འཇོག་པ་ལ་བཞུགས་པ་དང་།
བཞེངས་པ་དང་། ཏིང་ངེ་འཛིན་གྱི་གནས་པ་གང་ལ་གནས་པ་
147

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡང་འཕགས་པ་ཀུན་དགའ་བོས་ཤེས་ཏེ། ངོ་མཚར་རྨད་དུ་བྱུང་
བའི་ཆོས་གཅིག་ཡིན་ནོ། ། ཡང་། ཡུལ་གོ་ཤམ་བྷི་ཞེས་པ་ན་
ཁྱིམ་བདག་ནོར་བཟང་ཞེས་བྱ་བ་ཞིག་རྐང་བ་ཁོ་ནས་འགྲོ་ཞིང་ལས་
ཀྱི་མཐའ་ལ་བརྩོན་པ་ལས། རྒྱལ་བོ་ཤར་བས་དེའི་སྐད་ཀྱི་གདངས་
ལས་གསེར་སྲང་འབུམ་ཡོད་པར་ཤེས་ནས། མིང་ལ་གདངས་ཅན་
ཞེས་བཏགས་ཤིང་བློན་པོར་བསྐོས་སོ། ། དུས་ལན་གཅིག་རྒྱལ་
བོས་དེའི་སེམས་བརྟག་པའི་ཆེད་དུ་ཆད་པས་སྡིགས་ཀྱང་། མི་་
རིགས་པའི་ལས་ལ་མི་འཇུག་པས། རྒྱལ་བོ་གཏིང་ནས་མགུ་སྟེ།
དམ་པ་ཅི་དགོས་ཞེས་དྲིས་པ་ན། བདག་ཅི་དགར་བསོད་ནམས་
་་་་་དག་བགྱིད་པར་སྩལ་དུ་གསོལ། ཞེས་པས། རྒྱལ་བོས་ཀྱང་
གནང་ངོ་། ། དེའི་ཚེ་ལྷོ་ཕྱོགས་ནས་དྲང་སྲོང་ལྔ་བརྒྱ་ཡུལ་དབུས་
སུ་འོངས་པ་དང་ལྷན་ཅིག་མཉན་ཡོད་དུ་ཕྱིན་ཏེ། ·ཁྱིམ་བདག་
མགོན་མེད་ཟས་སྦྱིན་ལ་སྨྲས་པ། རྒྱལ་ཆེན་རིགས་བཞི་བའི་ལྷ་
གཅིག་གིས། བདག་གིས་སྔོན་མགོན་མེད་ཟས་སྦྱིན་གྱི་དྲུང་དུ་་
བསྙེན་གནས་ཀྱི་སྡོམ་པ་བླངས་ཏེ། ཡན་ལག་གཞན་རྣམས་བསྲུང་
ཐུབ་ཀྱང་། གཞན་གྱིས་ནན་ཏན་ཆེན་པོས་ཟར་བཅུག་པས།
དུས་མིན་གྱི་ཁ་ཟས་བསྲུང་མ་ཐུབ་སྟེ། བསྙེན་གནས་ཡན་ལག་
བརྒྱད་པ་དེ་མ་རལ་ན་སུམ་ཅུ་རྩ་གསུམ་པའི་ལྷར་སྐྱེས་པ་ཡིན་པ་ལ།
བསྙེན་གནས་རལ་བ་དེས་རྒྱལ་ཆེན་རིགས་བཞི་བའི་ལྷར་སྐྱེས་སོ། །
ཞེས་ཟེར་བས། བདག་ཅག་གིས་ཀྱང་བསྙེན་གནས་ཡན་ལག་་་་་
བརྒྱད་པ་ལེན་པར་འདོད་དོ་ཞེས་པས། མགོན་མེད་ཟས་སྦྱིན་གྱིས།
ཁྱེད་རྣམས་ཀྱིས་ང་ལས་བསྙེན་གནས་ལེན་ནམ། བཅོམ་ལྡན་་་་་
འདས་ལས་ལེན་ཞེས་དྲིས་པ་ལ། —དེ་རྣམས་ཀྱིས་སླར་དྲིས་པ།
148

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཁྱིམ་བདག་ཉིད་ཀྱིས་སུ་ལས་བླངས། དེས་སྨྲས་པ། བདག་གིས་
བཅོམ་ལྡན་འདས་ལས་སོ། ། འོ་ན་བདག་ཅག་གིས་ཀྱང་བཅོམ་
ལྡན་འདས་ལས་སོ་ཞེས་པས། མགོན་མེད་ཟས་སྦྱིན་གྱིས་དེ་རྣམས་
ཁྲིད་ནས་བཅོམ་ལྡན་འདས་ཀྱི་སྤྱན་སྔར་ཕྱིན། སྟོན་པས་དེ་རྣམས་
ལ་ཆོས་བསྟན་པས། གདངས་ཅན་གྱིས་རྒྱུན་ཞུགས་ཐོབ་ཅིང་།
དྲང་སྲོང་ལྔ་བརྒྱ་བོ་ཚུར་ཤོག་གིས་བསྙེན་པར་རྫོགས་ནས་མི་རིང་
བར་དགྲ་བཅོམ་ཐོབ་བོ། ། དེ་ནས་ཁྱིམ་བདག་གདངས་ཅན་གྱིས་
བཅོམ་ལྡན་འདས་དགེ་སློང་གི་དགེ་འདུན་དང་བཅས་པ་ཡུལ་ཀོ་ཤམ་
བྷིར་གཤེགས་སུ་གསོལ། ཇི་སྲིད་འཚོའི་བར་དུ་བསྙེན་བཀུར་་་་་
བགྱིའོ། ། ཞེས་ཞུས་སོ། ། དེ་ནས་ཚེ་དང་ལྡན་པ་སྐུལ་བྱེད་
ཁྱིམ་བདག་གདངས་ཅན་དང་ལྷན་ཅིག་མངགས་ཏེ་སོང་ངོ་། ། །
གནས་རྒྱལ་བྱེད་ཚལ་དང་འདྲ་བ་ཞིག་ཏུ་གཙུག་ལག་ཁང་ཡང་
དང་ཕྱོགས་འདྲ་བ་ཞིག་བརྩིགས། བཅོམ་ལྡན་འདས་དགེ་འདུན་
དང་བཅས་པ་སྤྱན་དྲངས། གཙུག་ལག་ཁང་དེ་ཡང་ཕུལ་ཏེ།
བཅོམ་ལྡན་འདས་འཁོར་དང་བཅས་པ་ལ་མཆོད་པ་དུ་མས་མཆོད་
དོ། ། དེ་ནས་བཅོམ་ལྡན་འདས་ཀྱིས་འཕགས་པ་བསྐུལ་བྱེད་ལ།
རྫས་ལས་བྱུང་བའི་བསོད་ནམས་བདུན་དང་། རྫས་ལས་བྱུང་བ་མ་
ཡིན་པའི་བསོད་ནམས་ཀྱི་གཞི་ཆེན་པོ་བདུན་གསུངས་སོ། ། དེ་
ཡང་ལུང་རྣམ་འབྱེད་ལས། བཅོམ་ལྡན་འདས་ཡུལ་ཀོ་ཤམ་བྷི་ན་
དབྱངས་ལེན་གྱི་ཀུན་དགའ་ར་བ་ན་བཞུགས་སོ། ། དེ་ནས་ཚེ་
དང་ལྡན་པ་སྐུལ་བྱེད་བཅོམ་ལྡན་འདས་ག་ན་བ་དེར་སོང་སྟེ་ཕྱིན་
ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་
ཕྱོགས་གཅིག་ཏུ་འདུག་སྟེ། བཅོམ་ལྡན་འདས་ལ་ཚེ་དང་ལྡན་པ་
149

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐུལ་བྱེད་ཀྱིས་འདི་སྐད་ཅེས་གསོལ་ཏོ། ། བཙུན་པ། རྫས་ལས་
བྱུང་བའི་བསོད་ནམས་བགྱི་བའི་དངོས་པོ་འབྲས་བུ་ཆེ་བ་ཕན་ཡོན་
ཆེ་བ་གཟི་བརྗིད་ཆེ་བ་རྒྱ་ཆེ་བ་གདགས་པ་མཆིས་ལགས་སམ།
བཅོམ་ལྡན་འདས་ཀྱིས་བཀའ་སྩལ་བ། བསྐུལ་བྱེད་ཡོད་དོ། །
བདུན་པོ་འདི་དག་ནི་རྫས་ལས་བྱུང་བའི་བསོད་ནམས་བྱ་བའི་དངོས་
པོ་འབྲས་བུ་ཆེ་བ། ཕན་ཡོན་ཆེ་བ། གཟི་བརྗིད་ཆེ་བ། རྒྱ་ཆེ་
བ་ཡིན་ཏེ། དེ་དག་དང་ལྡན་པའི་དད་པའི་རིགས་ཀྱི་བུའམ།
རིགས་ཀྱི་བུ་མོ་ནི། རྒྱུ་ཡང་རུང༌། འདུག་ཀྱང་རུང་། ཉལ་ཡང་
རུང་། མི་ཉལ་ཡང་རུང་སྟེ། རྟག་ཏུ་རྒྱུན་མི་ཆད་པར་བསོད་
ནམས་མངོན་པར་འཕེལ་བ་ཁོ་ནར་འགྱུར་རོ། ། བདུན་གང་ཞེ་
ན། བསྐུལ་བྱེད་འདི་ན་དད་པའི་རིགས་ཀྱི་བུའམ་རིགས་ཀྱི་བུ་མོས་
ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའ་ར་བ་འབུལ་བར་
བྱེད་དེ་སྐུལ་བྱེད་འདི་ནི་རྫས་ལས་བྱུང་བའི་བསོད་ནམས་བྱ་བའི་
དངོས་པོ་འབྲས་བུ་ཆེ་བ་ཕན་ཡོན་ཆེ་བ་གཟི་བརྗིད་ཆེ་བ་རྒྱ་ཆེ་བ་དང་
བོ་ཡིན་ཏེ། དེ་དང་ལྡན་པའི་དད་པའི་རིགས་ཀྱི་བུའམ་རིགས་ཀྱི་
བུ་མོ་ནི། རྒྱུ་ཡང་རུང་འདུག་ཀྱང་རུང་ཉལ་ཡང་རུང་མི་ཉལ་ཡང་
རུང་སྟེ། རྟག་ཏུ་རྒྱུན་མི་ཆད་པར་བསོད་ནམས་མངོན་པར་འཕེལ་
བ་ཁོ་ནར་འགྱུར་ཞིང་། བསོད་ནམས་ཉེ་བར་སྐྱེ་བ་ཁོ་ནར་འགྱུར་
རོ། ། ཞེས་པ་ནས། དེ་བཞིན་དུ་ཀུན་དགའ་ར་བ་དེ་ཉིད་དུ་
གཙུག་ལག་ཁང་བརྩིགས་པ་དང་། མལ་ཆ་དང་སྟན་འབུལ་བ་་
དང་། འཚོ་བ་ནར་མ་འབུལ་བ་དང་། མགྲོན་པོ་གློ་བུར་དུ་འགྲོ་
འོང་བྱེད་པ་ལ་སྦྱིན་པ་གཏོང་བ་དང་། ནད་པ་དང་ནད་གཡོག་ལ་
སྦྱིན་པ་གཏོང་བ་དང་། རླུང་དང་ཆར་བ་ལ་སོགས་པ་ཡུལ་ངན་
150

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བྱུང་བའི་ཚེ་གཙུག་ལག་ཁང་གི་ནང་དུ་བསོད་སྙོམས་འབུལ་བ་ཞེས་
བྱ་བ་དྲུག་ལའང་སྦྱར་ནས་རྒྱས་པར་གསུངས་སོ། ། ཡང་བཅོམ་
ལྡན་འདས་ལ་ཚེ་དང་ལྡན་པ་བསྐུལ་བྱེད་ཀྱིས་འདི་སྐད་ཅེས་གསོལ་
ཏོ། ། བཙུན་པ། རྫས་ལས་བྱུང་བ་མ་ལགས་པའི་བསོད་ནམས་
བྱ་བའི་དངོས་པོ་འབྲས་བུ་ཆེ་བ་ནས་རྒྱ་ཆེ་བའི་བར་གདགས་སུ་་
མཆིས་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་བ།
བསྐུལ་བྱེད་ཡོད་དོ། ། བསྐུལ་བྱེད་བདུན་པོ་འདི་དག་ནི་རྫས་
ལས་བྱུང་བ་མ་ཡིན་པའི་བསོད་ནམས་བྱ་བའི་དངོས་པོ་ཡིན་ཏེ
དེ་དག་དང་ལྡན་པའི་རིགས་ཀྱི་བུའམ་རིགས་ཀྱི་བུ་མོ་ནི། རྒྱུ་ཡང་
རུང་། འདུག་ཀྱང་རུང་། ཉལ་ཡང་རུང་། མི་ཉལ་ཡང་རུང་སྟེ།
རྟག་ཏུ་རྒྱུན་མི་ཆད་པར་བསོད་ནམས་མངོན་པར་འཕེལ་བ་ཁོ་ནར་
འགྱུར་རོ། ། བདུན་གང་ཞེ་ན། བསྐུལ་བྱེད་འདི་ན་དད་པའི་
རིགས་ཀྱི་བུའམ་རིགས་ཀྱི་བུ་མོས། དེ་བཞིན་གཤེགས་པའམ།
དེ་བཞིན་གཤེགས་པའི་ཉན་ཐོས་སམ། གྲོང་ངམ། ཞིང་ཆེ་གེ་མོ་
ཞིག་ན་རྟེན་ཀྱང་བཞུགས་སོ། ། ཞེས་ཐོས་ཤིང་། ཐོས་ནས་ཀྱང་
དགའ་བ་དང་། རབ་ཏུ་དགའ་བ་རྒྱ་ཆེ་བ་དགེ་བ་ངེས་པར་འབྱུང་
བ་དང་ལྡན་པ་ཐོབ་སྟེ། བསྐུལ་བྱེད། འདི་ནི་རྫས་ལས་བྱུང་བ་མ་
ཡིན་པའི་བསོད་ནམས་བྱ་བའི་དངོས་པོ་དང་བོ་ཡིན་ནོ། ། ཞེས་
པ་ནས། བསོད་ནམས་ཉེ་བར་སྐྱེ་བ་ཁོ་ནར་འགྱུར་རོ། ། ཞེས་
བྱ་བའི་བར་སྔ་མ་བཞིན་དུ་གསུངས་སོ། ། དེ་བཞིན་དུ་དེ་བཞིན་
གཤེགས་པའམ་དེ་བཞིན་གཤེགས་པའི་ཉན་ཐོས་ཚུར་གཤེགས་པར་
བརྩོན་པ་དང་། ལམ་དུ་ཞུགས་པ་དང་། ཉེ་བའི་གྲོང་དང་གྲོང་
ཁྱེར་དུ་ཕྱིན་པ་དང་། ལྟ་བའི་ཕྱིར་འགྲོ་ཞིང་མཐོང་བ་དང་།
151·

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཆོས་ཐོས་པ་དང་། དཀོན་མཆོག་གསུམ་ལ་སྐྱབས་སུ་འགྲོ་བ་དང་།
བསླབ་པའི་གནས་འཛིན་པ་ན་དགའ་བ་དང་། རབ་ཏུ་དགའ་བ་
རྒྱ་ཆེ་བ་དགེ་བ་ངེས་པར་འབྱུང་བ་དང་ལྡན་པ་ཐོབ་སྟེ། བསྐུལ་
བྱེད། འདི་ནི་རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་
དངོས་པོ་འབྲས་བུ་ཆེ་བ་བདུན་པ་ཡིན་ནོ། ། ཞེས་གསུངས་ཏེ།
ཇི་སྐད་དུ་ཀུན་དགའ་ར་བ་གཙུག་ལག་ཁང༌། །མལ་སྟན་འཚོ་བ་ནར་
མ་དང་། །གློ་བུར་ནད་པ་ནད་གཡོག་དང་། ཡུལ་ངན་བྱུང་ཚེ་སྦྱིན་
པ་ནི། །རྫས་ལས་བྱུང་བའི་བསོད་ནམས་བདུན། །བཞུགས་དང་
གཤེགས་རྩོམ་ལམ་ཞུགས་དང་། །ཕྱིན་པ་ཐོས་དང་མཐོང་བ་དང་། །
ཆོས་ཐོས་བསླབ་པའི་གཞི་འཛིན་ལ། །དགའ་དང་དད་པ་བསྐྱེད་པ་
ནི། །རྫས་ལ་མ་ལྟོས་བསོད་ནམས་བདུན། །ཞེས་སྔོན་གྱི་མཁས་པ་
དག་གིས་སྡོམ་དུ་མཛད་པ་ལྟར་རོ།།། གཞན་ཡང་མདོ་ལས།
སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་གང་ཞེ་ན།
ཁ་ཅིག་ནི་སྦྱིན་པ་པོར་གྱུར་ཏེ། དགེ་སྦྱོང་ངམ། བྲམ་ཟེ་དང་སྙིང་
རྗེ་བ་དང་སློང་བ་དང་ལམ་དུ་ཞུགས་པ་དག་ལ་འདི་ལྟ་སྟེ།
དང་སྟོན་མོ་དང་གོས་དང་ཕྲེང་བ་དང་དྲི་དང་བྱུག་པ་དང་ཁྲི་དང་
སྒྲོན་མ་དག་སྦྱིན་པར་བྱེད་པ་སྟེ། ཞེས་དང་། ཚུལ་ཁྲིམས་ལས་
བྱུང་བའི་བསོད་ནམས་བྱ་བའི་དངོས་པོ་གང་ཞེ་ན འདི་ན་ཁ་
ཅིག་སྲོག་གཅོད་སྤོང་ཞིང་སྲོག་གཅོད་པ་ལས་ལོག་པ་དང་ཞེས་པ་
ནས། བག་མེད་པའི་གནས་ལས་ལོག་པར་གྱུར་པའོ། ། ཞེས་
དང་། བསྒོམ་པ་ལས་བྱུང་བའི་བསོད་ནམས་བྱ་བའི་དངོས་པོ་གང་
ཞེ་ན། འདི་ན་ཁ་ཅིག་བྱམས་པ་དང་ལྷན་ཅིག་པར་གྱུར་པའི་་་་
སེམས་ཁོ་ན་མེད་པ་འགྲན་ཟླ་མེད་པ་གནོད་པ་མེད་པ་ཡངས་པ་་
152

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཐམས་ཅད་དུ་ཁྱབ་པ་ཚད་མེད་པ་ལེགས་པར་སྒོམ་པས་ཕྱོགས་གཅིག་
ཏུ་རྒྱས་པར་ཁྱབ་པར་བྱས་ནས་བསྒྲུབས་ཏེ་གནས་སོ། ། ཞེས་
དང་། ཐོག་མ་ཐ་མར་བདེ་འགྱུར་བའི། །ཆོས་ཉིད་རྗེས་སུ་བསླབ་
པར་བྱ། །སྦྱིན་པ་དང་ནི་ཚུལ་ཁྲིམས་དང་། །བྱམས་པའི་སེམས་ནི་
བསྒོམ་པར་བྱ། །ཆོས་གསུམ་དག་ནི་བསྒོམ་བྱས་ནས། །རྟག་ཏུ་བདེ་
བ་ཐོབ་ཅིང་ལྡན། །མཁས་པ་གནོད་མེད་བདེ་བ་ཡི། །འཇིག་རྟེན་
དག་ཏུ་སྐྱེ་བར་འགྱུར། །ཞེས་གསུངས་ཤིང་། ལེགས་ཉེས་ཀྱི་རྒྱུ་
འབྲས་བསྟན་པའི་མདོ་ལས་ཀྱང༌། གང་ཟག་རྣམ་པ་གསུམ་ལ་སྦྱིན་
པ་བཏང་ན་རྣམ་པར་སྨིན་པའི་འབྲས་བུ་ཡོངས་སུ་གཏུགས་པར་མི་
འགྱུར་ཏེ། དེ་བཞིན་གཤེགས་པ་དང་། ཕ་མ་དང་། ནད་པ་
རྣམས་སོ། ། ཞེས་དང་། གང་གིས་ཐེག་པ་ཆེན་པོའི་དེ་བཞིན་
གཤེགས་པའི་སྙིང་བོ་འཁོར་མང་བོ་ལ་ཡང་དག་པར་བསྒྲགས་ནས་
སེམས་ཅན་གྱི་མིག་འབྱེད་པའི་ཆོས་སྨྲ་བ་ལ་སྦྱིན་པ་བཏང་ན་རྣམ་
པར་སྨིན་པའི་འབྲས་བུ་ཚད་མེད་པ་སྙེད་འཐོབ་འགྱུར་རོ།།།
ཞེས་བཀའ་སྩལ་ཏོ། །
སྨྲས་པ། རྒྱ་ཆེན་ཚོགས་གཉིས་འཆི་མེད་ར་བ་ན། ། སྲིད་
ཞིའི་འདོད་འཇོ་དགེ་ལེགས་རིན་ཆེན་གཏེར། །དཔག་མེད་སྲིད་་་
གསུམ་གྲོལ་བའི་ཡལ་ག་རྒྱས། །སྟོན་པ་དཔག་བསམ་ལྗོན་པ་དེ་ལ་
འདུད། །དགྲ་བཅོམ་ཆེན་པོ་ཀོ་དི་ནྱ་དང་། །སྤྱོད་ལམ་མཆོག་གྱུར་
འཕགས་པ་རྟ་ཐུལ་སོགས། །ཐུབ་པའི་གསུང་མཆོག་དགེ་འདུན་་་་
དཀོན་མཆོག་གི ། ཐོག་མར་བྱོན་ལ་ལྔ་སྡེ་བཟབ་བོར་གྲགས། །
འབབ་ཆུ་གནོད་པ་ཅན་གྱི་ཆུ་འགྲམ་དུ། །གྲགས་པ་དྲི་མེད་གང་བོ་བ་
ལང་བདག ། ལེགས་བཟང་རྣམས་ནི་ཚུར་ཤོག་བསྙེན་པར་་
153

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྫོགས། །སྐུ་མཆེད་རྣམས་ལ་ཉེ་བའི་ལྔ་སྡེར་གྲགས། །ལྟེངས་རྒྱས་
འོད་སྲུངས་ཆུ་ཀླུང་འོད་སྲུངས་དང་། །ག་ཡ་འོད་སྲུངས་འཁོར་་་་་
བཅས་རལ་བ་ཅན། །སྟོང་གི་དགྲ་བཅོམ་ཐོབ་ཚེ་བཅོམ་ལྡན་་་་་་་
འདས། །ལྷུན་པོ་གསེར་རི་སྟོང་གིས་བསྒྱུར་བ་བཞིན། །འཇིག་རྟེན་
ཀུན་གྱི་ཤེས་རབ་ཐམས་ཅད་ཀྱིས། །གང་གི་བཅུ་དྲུག་ཆར་ཡང་མི་
ཆོག་གསུངས། །སྤོབས་པ་ཆེན་པོའི་མཆོག་ཏུ་ལུང་བསྟན་པ། །རྒོལ་
ངན་ཚར་གཅོད་འཕགས་པ་ཤཱ་རིའི་བུ། །ཞབས་གཡས་མཐེ་བོས་ལྷ་
དབང་བརྒྱ་བྱིན་གྱི། །རྣམ་པར་རྒྱལ་བའི་ཁང་བཟང་ལན་གསུམ་
བསྒུལ། །འོད་ཟེར་ཅན་དུ་ཉིན་མཚན་བདུན་གྱིས་གཤེགས། །རྫུ་
འཕྲུལ་མཆོག་གྱུར་འཕགས་པ་མོ་འགལ་བུ།།ཁྱོད་ནི་སྟོབས་བཅུ་
མངའ་བའི་རྒྱལ་ཚབ་ཏུ། །སྟོན་པ་ཉིད་ཀྱིས་དབང་བསྐུར་བསྟན་པ་
གཏད། །སྦྱངས་པའི་ཡོན་ཏན་མཆོག་ཏུ་ལུང་བསྟན་པ། །ཐུབ་་་་་
དབང་གཉིས་པ་འོད་སྲུངས་ཆེན་པོའོ། །ཁྱོད་ཀྱི་ཞབས་ལ་ཤཱཀྱ་་་་
བཟང་ལྡན་གྱིས། །ཕྱག་བྱས་ས་ཆེན་རྣམ་པ་དྲུག་ཏུ་གཡོས། །འདུལ་
བ་འཛིན་པའི་མཆོག་ཏུ་ལུང་བསྟན་པ། །བྲམ་ཟེ་བུ་མོ་ལྟ་བུ་ཉེ་བར་
འཁོར། །རྟ་ཐུལ་དྲུང་དུ་བསྙེན་རྫོགས་དགྲ་བཅོམ་ཐོབ། །སོར་མོ་
དག་ལས་མུན་སེལ་སྣང་བ་སྤྲོ། །གནས་མལ་འབོགས་པའི་མཆོག་ཏུ་
ལུང་བསྟན་པ། །སངས་རྒྱས་འདྲ་བའི་འཕགས་པ་གྱད་བུ་ནོར། །
འཕགས་རྒྱལ་གྲོང་དུ་སྟོན་པའི་རྒྱལ་ཚབ་མཛད། །མ་འོངས་ལུང་
བསྟན་ཡམས་ནད་ཞི་བ་སོགས། །ངོ་མཚར་རྨད་དུ་བྱུང་བའི་རྣམ་
ཐར་མང་། །མཐའ་འཁོབ་འདུལ་མཛད་ཀཱ་ཏ་ཡ་ནའོ། །གྲོང་ཁྱེར་
སློབ་མ་ཅན་དུ་བཅོམ་ལྡན་འདས། །སྤྱན་འདྲེན་མཆོག་རྫས་རྒྱལ་
བྱེད་ཚལ་དུ་སླེབས། །ཙན་དན་མཆོག་གི་ཀུན་དགའ་ར་བ་་་་་་་་་
154

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བཞེངས། །རྫུ་འཕྲུལ་སྟོབས་ལྡན་བྱམས་མའི་བུ་གང་བོ། །བཅོམ་
ལྡན་འདས་ལ་རིམ་གྲོ་ཡུན་རིང་མཛད། །གསུང་རབ་ཡན་ལག་བཅུ་
གཉིས་ཁྱོད་ལ་གཏད། །མང་དུ་ཐོས་པའི་མཆོག་ཏུ་ལུང་བསྟན་པ། །
བསྟན་པའི་མངའ་བདག་གཉིས་པ་ཀུན་དགའ་བོ། །རྒྱལ་བྱེད་ཚལ་
བཞེངས་བདེ་གཤེགས་འཁོར་བཅས་ལ།།བསྙེན་བཀུར་ཞུས་ཏེ་་་་་
བསྟན་པ་རྒྱས་པར་མཛད། །རིན་ཆེན་འབྱུང་གནས་ས་འོག་གཏེར་
ཡང་མཐོང་། །ཡོན་གྱི་བདག་པོ་མགོན་མེད་ཟས་སྦྱིན་ནོ། །ཨེ་མ་
ཐུགས་རྗེ་ཅན་དང་དེ་ཡི་སྲས། །ཟག་པ་ཀུན་ཟད་རིག་དང་ཞབས་སུ་
ལྡན། ། འཕགས་པའི་ཚོགས་ཀྱིས་འགྲོ་དོན་མཛད་པའི་ཚུལ། །
བསམས་ཀྱིན་སྙིང་ནས་དད་པས་ཕྱག་བགྱིའོ། །
དེ་ནས་ཆོ་འཕྲུལ་ཆེན་པོ་བསྟན་པ་ནི། —བསྟོད་པ་ལས།
ཕན་བདེ་ཀུན་འབྱུང་འཇིགས་པ་ཀུན་ལས་སྐྱོབ། །དམ་ཆོས་འདི་བ་
ཉིད་ལས་གཞན་མེད་ཅེས། །ཕྱོགས་ལས་རྣམ་པར་རྒྱལ་བའི་ཆོ་་་་
འཕྲུལ་གྱི། ། མཛད་ཆེན་ཡང་དག་བསྟན་ལ་ཕྱག་འཚལ་ལོ། །
ཞེས་སྨྲས་སོ།། དེ་ཡང་བཅོམ་ལྡན་འདས་རྒྱལ་བོའི་ཁབ་ཀྱི་འོད་
མའི་ཚལ་ན་བཞུགས་སོ། ། དེའི་ཚེ་སྐྱེ་བོ་ཐམས་ཅད་ཀྱིས་སངས་
རྒྱས་དང་དགེ་འདུན་ལ་མཆོད་པས། མུ་སྟེགས་བྱེད་རྣམས་ཀྱིས་
བསོད་སྙོམས་དང་རྙེད་པ་ངན་པར་གྱུར་ཏོ། ། དེར་བདུད་སྡིག་
ཅན་གྱིས་བསམ་པ། ངས་ཡུན་རིང་བོ་ནས་གཽ་ཏ་མ་ལ་གླགས་་་་
བལྟས་ཀྱང་མ་རྙེད་དེ། ད་ནི་མུ་སྟེགས་ཅན་རྣམས་ལ་མཐོ་བརྩམ་
མོ་སྙམ་ནས། འོད་སྲུངས་རྫོགས་བྱེད་ཀྱི་དྲུང་དུ་ཀུན་ཏུ་རྒྱུ་གནག་
ལྷས་ཀྱི་བུའི་གཟུགས་སུ་སྤྲུལ་ཏེ་སོང་ནས། མེ་འབར་བ་དང་།
འོད་འབྱིན་པ་དང་། ཆར་འབབ་པ་ལ་སོགས་པའི་ཆོ་འཕྲུལ་བསྟན་
155

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཏེ། གདན་ལ་འཁོད་ནས་དགའ་བ་དང་མགུ་བའི་གཏམ་བྱས་་་
སོ། ། དེ་བཞིན་དུ་མུ་སྟེགས་སྟོན་པ་དྲུག་ལས་གཞན་རྣམས་ཀྱི་
གཟུགས་ཀྱིས་ཀྱང་རིམ་པས་འོངས་ནས་ཆོ་འཕྲུལ་བསྟན་ཏོ། །
དེའི་ཚེ་རྫོགས་བྱེད་ཀྱིས་བསམ་པ། ཀྱེ་མ་བདག་གཅིག་པུ་ཉམ་ཆུང་
བར་ཟད་དེ། གཞན་འདི་རྣམས་ནི་མཐུ་ཆེ་བ། རྫུ་འཕྲུལ་ཆེ་བའོ་
སྙམ། དེ་བཞིན་དུ་གཞན་ལྔ་བོའི་སར་ཡང་ཆོ་འཕྲུལ་དེ་ཁོ་ན་འདྲ་
བར་བསྟན་པས། སྟོན་པ་དྲུག་པོ་སོ་སོ་ནས་བདག་གཅིག་པུ་ཉམ་
ཆུང་གི གཞན་རྣམས་རྫུ་འཕྲུལ་ཆེའོ་སྙམ་མོ། ། དེ་ནས་དུས་
གཞན་ཞིག་ན་སྟོན་པ་དྲུག་ལྷན་ཅིག་ཏུ་འདུས་པའི་སྐབས་ཤིག
འདི་སྐད་ཅེས་གྲོས་གླེང་ངོ་། ། ཤེས་ལྡན་དག་སྔོན་ནི་རྒྱལ་བོ་ལ་
སོགས་པ་ཐམས་ཅད་ཀྱིས་བདག་ཅག་ལ་བཀུར་བསྟི་བྱེད་པ་ཡིན་ན།
ད་ནི་༸གཽ་ཏ་མ་ལ་བྱེད་ཀྱི་བདག་ཅག་ལ་མ་ཡིན་པས། དགེ་སྦྱོང་གཽ་ཏ་
མ་འདི་བདག་ཅག་གིས་མིའི་ཆོས་བླ་མའི་ཆོ་འཕྲུལ་འགྲན་པའི་ཕྱིར་
བཀུག་སྟེ། དེས་རྫུ་འཕྲུལ་གཅིག་སྟོན་ན་བདག་ཅག་གིས་གཉིས་
སྟོན་པ་ལ་སོགས་པ་ཉིས་འགྱུར་གྱིས་ལྷག་པ་བསྟན་པར་བྱའོ། །
ཞེས་སོ། ། དེ་ནས་དེ་དག་རྒྱལ་བོ་གཟུགས་ཅན་སྙིང་བོའི་དྲུང་དུ་
སོང་སྟེ། རྒྱལ་བོ་དང་ཚེ་སྤེལ་བ་བྱས་ནས། ལྷ་བདག་ཅག་ཀྱང་རྫུ་
འཕྲུལ་དང་ཡེ་ཤེས་ཅན་དུ་སྨྲ། གཽ་ཏ་མ་ཡང་རྫུ་འཕྲུལ་དང་ཡེ་ཤེས་
ཅན་དུ་སྨྲ་བ་ལགས་ན། བདག་ཅག་ལྷན་ཅིག་རྫུ་འཕྲུལ་སྟོན་དུ་
ཆུག་ཅིག བདག་ཅག་ལམ་ཕྱེད་དུ་འགྲོ་ལ། གཽ་ཏ་མ་ཡང་ལམ་
ཕྱེད་དུ་ཁུག་ཅིག་ཟེར། རྒྱལ་བོས་འདི་སྐད་དུ། ཀྱེ་རོ་དང་འདྲ་བ་
ཁྱེད་རྣམས་ཀྱིས་ཀྱང་། སངས་རྒྱས་ལ་རྫུ་འཕྲུལ་འགྲན་ནམ།
ཞེས་སྨྲས་སོ། ། དེ་ནས་སྟོན་པ་དྲུག་ཕྱིར་སོང་ངོ་། ། ཡང་ལན་
156

སངས་རྒྱས་ཤྰཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གཅིག་རྒྱལ་བོ་གཟུགགས་ཅན་སྙིང་བོ་སངས་རྒྱས་ལ་ཕྱག་འཚལ་བར་
འགྲོ་བའི་ལམ་དུ། སྟོན་པ་དྲུག་སོང་ནས་སྔཪ་ལྟར་སྨྲས་པས།
རྒྱལ་བོས། དོན་འདི་ལ་ཁྱེད་རྣམས་ང་ལ་ལན་གསུམ་གྱི་བར་དུ་
ཟེར་ན། ཁྱེད་རྣམས་སྤྱུགས་ཏེ་བཏང་ངོ་ཞེས་པས། དེ་དག་་་
ཕྱོགས་དེ་ནས་སོང་སྟེ། རྒྱལ་བོ་འདི་ནི་༸གཽ་ཏ་མའི་ཕྱོགས་བྱེད་ཀྱི།
མཉན་ཡོད་ཀྱི་རྒྱལ་བོ་གསལ་རྒྱལ་ནི་གཟུའོ་ཞེས་ཐོས་ན། དུས་ལན་
གཅིག་དེར་འགྲོ་བར་བྱའོ་ཟེར། —དེ་ནས་དུས་གཞན་ཞིག་ན
བཅོམ་ལྡན་འདས་རྒྱལ་བོའི་ཁབ་ནས་མཉན་ཡོད་དུ་ལྗོངས་རྒྱུ་ཞིང་
གཤེགས་ཏེ་རྒྱལ་བྱེད་ཚལ་དུ་བྱོན་ནོ། ། དེའི་རྗེས་ཉིད་ནས་སྟོན་
པ་དྲུག་པོ་ཡང་སོང་སྟེ། རྒྱལ་བོ་གསལ་རྒྱལ་གྱི་ཐད་དུ་ཕྱིན་ནས་
སྔར་བཞིན་བརྗོད་པས།། རྒྱལ་བོས། དེ་ལྟར་ན་བདག་གིས་་་་
བཅོམ་ལྡན་འདས་ལ་ཞུས་ཏེ་བྱ་ཡི་རེ་ཞིག་སྡོད་ཅིག་ཅེས་སོ། ། དེ་
ནས་རྒྱལ་བོ་གསལ་རྒྱལ་སངས་རྒྱས་ཀྱི་དྲུང་དུ་ཕྱིན་ནས། ཞབས་ལ་
ཕྱག་བྱས་ཏེ་ཕྱོགས་གཅིག་ཏུ་འཁོད་ནས། བཅོམ་ལྡན་འདས་ལ།
མུ་སྟེགས་ཅན་རྣམས་འདི་སྐད་ཅེས་མཆིད་ན། རྫུ་འཕྲུལ་བསྟན་དུ་
གསོལ། ཅེས་སོགས་ཞུས་སོ། ། བཀའ་སྩལ་བ། རྒྱལ་བོ།
ང་ནི་དགེ་སློང་རྣམས་ལ་ཡང༌། ཁྱིམ་པ་ལ་རྫུ་འཕྲུལ་སྟོན་ཅིག་ཅེས་
མི་ཟེར་གྱི། དགེ་བ་ནི་མ་སྤྱོམས་ཤིག སྡིག་པ་ནི་གཤོགས་ཤིག
ཅེས་སྟོན་ནོ། ། ལན་གཉིས་སུ་ཞུས་ཀྱང་དེ་སྐད་གསུང་བ་ལ།
ལན་གསུམ་པ་གསོལ་བ་བཏབ་པས། ཞག་བདུག་ནས་དུས་ལ་་
བབས་པར་མཁྱེན་ནས་དེ་བཞིན་དུ་བཀའ་སྩལ་ཏོ། ། རྒྱལ་བོས་
མུ་སྟེགས་པ་དེ་དག་ལ། སྟོན་པས་ཞག་བདུན་ནས་ཆོ་འཕྲུལ་སྟོན་
པར་འགྱུར་གྱི། ཁྱེད་ཅག་ལ་བཤམས་དགོས་པ་ཅི་ཡོད་པ་གྱིས་ཤིག་
157

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བྱས་པས་དེར་མུ་སྟེགས་རྣམས་ཀྱིས་བགྲོས་པ། གཽ་ཏ་མ་ད་ལྟ་ཆོ་
འཕྲུལ་མི་སྟོན་པར་ཞག་བདུན་གྱི་དུས་འདེབས་པ་འདི་ནི། ཡང་ན་
ནི་གོོ་ཏ་མ་འབྲོས། ཡང་ན་ནི་གྲོགས་འཚོལ་བ་ཡིན། གལ་ཏེ་བྲོས་
ན་ནི་དེར་ཟད་ལ། རེ་ཞིག་བདག་ཅག་ཀྱང་གྲོགས་བཙལ་བར་བྱའོ་
ཞེས་གླེང་ནས། ཕྱོགས་འཚོལ་བའི་ཕྱིར་ཐམས་ཅད་ཕྱོགས་སོ་སོར་
བཀྲེམས་ཏེ་སོང་ངོ་། ། དེ་ནས་དེ་དག་གྲོང་ཁྱེར་རྩ་ཅན་ཀུ་ཤའི་
གྲོང་དུ་ཀུན་ཏུ་རྒྱུ་རབ་བཟང་ཅན་དུ་སོང་བ་ན། བདག་ཅག་གིས་
དགེ་སྦྱོང་༸གཽ་ཏ་མ་ཆོ་འཕྲུལ་འགྲན་པའི་ཕྱིར་བོས་ཀྱིས། ཁྱེད་ཀྱིས་
གྲོགས་ཀྱིས་ཤིག་ཅེས་པས། དེས་སྨྲས་པ། དེ་ནི་མ་ལེགས་ཏེ།
དགེ་སྦྱོང་དེ་ནི་རྫུ་འཕྲུལ་ཆེ་བ་མཐུ་ཆེ་བའོ། ། ང་སྔོན་དལ་གྱིས་
འབབ་པའི་མཚོ་འགྲམ་ན་ཉིན་མོ་གནས་ཤིང་། བསོད་སྙོམས་་་་
བླངས་ཏེ་མཚོ་མ་དྲོས་པའི་འགྲམ་དུ་ཟ་བའི་ཚེ། དེར་གནས་པའི་
ལྷས་ཆུ་བཅུས་ཏེ་སྟེར་རོ། ། གཽ་ཏ་མའི་སློབ་མའི་ཡང་སློབ་མ་དགེ་
་་་་ཚུལ་སྐུལ་བྱེད་ཀྱིས་ཕྱག་དར་ཁྲོད་ཀྱི་གོས་མ་དྲོས་པའི་འགྲམ་དུ་་
འཁྲུད་པ་ན། དེ་ན་གནས་པའི་ལྷ་རྣམས་ཀྱིས་ཁྲུས་ཁུ་བླངས་ནས་
ལྷ་རང་རང་གི་མགོ་བོར་འདེབས་སོ། ། དེའི་ཚེ་ཆོ་འཕྲུལ་གྱིས་ང་
ཡང་ཕམ་པར་བྱས་ནས། བདག་ཅག་གི་མཁན་པོ་རྣམས་དང་ཡང་
མི་མཉམ་མོ། ། ཞེས་སྨྲས་པས། འདི་ཡང་གཽ་ཏ་མའི་ཕྱོགས་སོ་
སྙམ་སྟེ་དེ་ནས་ནགས་ཚལ་ཅིག་ན་དྲང་སྲོང་མངོན་ཤེས་ལྔ་དང་ལྡན་
པ་ལྔ་བརྒྱ་ཡོད་དེ། དེ་རྣམས་ལ་གྲོགས་གྱིས་ཤིག་བྱས་པས། དེ་
དག་གིས་ཀྱང་གྲོགས་བྱ་བར་ཁས་བླངས་ཏེ། ནམ་རན་པའི་དུས་ན་
བརྡ་ཐོངས་ཤིག་ཅེས་སྨྲས་སོ། ། དེ་ནས་མུ་སྟེགས་རྣམས་རབ་ཏུ་
མགུ་སྟེ་སོང་ངོ་། ། དེ་དག་གི་ཚེ་རྒྱལ་བོ་གསལ་རྒྱལ་གྱིས་མཉན་
158

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡོད་ནས་རྒྱལ་བྱེད་ཚལ་གྱི་བར་དུ་ཆོ་འཕྲུལ་གྱི་ཁང་བ་ཆེན་པོ་ལྷའི་
ཁང་བཟང་དང་རྗེས་སུ་མཐུན་པར་བྱས་ཤིང་། བཞུགས་ཁྲི་གསེར་
ལས་གྲུབ་པ་རིན་པོ་ཆེ་དུ་མས་སྤྲས་པ་ཡང་བཤམས་སོ། ། སྟོན་པ་
དྲུག་པོའི་ཕྱོགས་འཛིན་པ་རྣམས་ཀྱིས་ཀྱང་རང་རང་གི་འབྱོར་བ་དང་
བསྟུན་པའི་ཆོ་འཕྲུལ་གྱི་ཁང་བ་དྲུག་རྒྱན་གྱིས་བརྒྱན་ཞིང་། གདན་
ཁྲི་དྲུག་ཀྱང་བཤམས་སོ། ། དེ་ནས་ཉིན་ཞག་བརྒྱད་པ་ལ་མུ་་་
སྟེགས་ཅན་རྣམས་རང་རང་གི་འཁོར་གྱིས་བསྐོར་ནས། ཤིན་ཏུ་སྔ་
བར་འོངས་ཏེ་རྒྱལ་བོ་ལ། བདག་ཅག་ནི་འདིར་མཆིས་ལགས་ན།
དགེ་སྦྱོང་གོ་ཏ་མ་དགུག་ཏུ་གསོལ། ཞེས་ཕོ་ཉ་བཏང་བས། རྒྱལ་
བོ་འཁོར་དང་བཅས་པ་མདུན་ཁང་དུ་སོང་སྟེ་བྲམ་ཟེའི་ཁྱེའུ་བླ་མ་
ཞེས་བྱ་བ་སྤྱན་འདྲེན་དུ་བཏང་ངོ་། ། དེ་ལ་སྟོན་པས་ཁྱོད་སོངས་
ཤིག་ང་འོང་ངོ་། ། ཞེས་གསུངས་ནས། བྲམ་ཟེ་བླ་མ་ཚུར་འོང་
ཚེ། བཅོམ་ལྡན་འདས་བྱ་ངང་བའི་རྒྱལ་བོ་ལྟར་ནམ་མཁའི་དཀྱིལ་
དུ་འཕགས་ནས། ཆོ་འཕྲུལ་གྱི་ཁང་བའི་མདུན་ཁང་དུ་གཤེགས་
སོ། ། སྐྱེ་བོ་ཐམས་ཅད་ཀྱིས་དེ་མཐོང་ནས་ངོ་མཚར་བའི་སྒྲ་་་
འབྱིན་ཞིང་། རྒྱལ་བོས། སྟོན་པ་དྲུག་ལ་བཅོམ་ལྡན་འདས་ཀྱི་ཆོ་
འཕྲུལ་བསྟན་ཟིན་གྱི། ། ཁྱེད་རྣམས་ཀྱིས་སྟོན་ཅིག་ཅེས་སོ། །
དེའི་ཚེ་ཕྱིར་མི་འོང་གཞོན་ནུ་ནག་པོས། རི་སྤོས་ངད་ལྡན་ནས་ཨ་
མྲ་སྡོང་བོ་ཡལ་ག་ལོ་འབྲས་རྒྱས་པ་བྱ་སྣ་ཚོགས་སྐད་འབྱིན་པས་་
བརྒྱན་པ་ཞིག་ཆོ་འཕྲུལ་གྱི་ཁང་བའི་བྱང་ཕྱོགས་སུ་བཞག་གོ། དེ་
བཞིན་དུ་ཁྱིམ་བདག་ངན་ལེགས་སྦྱིན་ཞེས་བྱ་བ་ཕྱིར་མི་འོང་ཐོབ་པ་
ཞིག་གིས་ཀྱང་། སུམ་ཅུ་རྩ་གསུམ་ནས་ལྷའི་ཤིང་གི་ཡལ་ག་བླངས་
ནས་ལྷོ་ཕྱོགས་སུ་བཞག་གོ། དེ་དག་ལ་ཡང་རྒྱལ་བོས་སྔར་བཞིན་
159

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བརྗོད་པས། མུ་སྟེགས་པ་ན་རེ། ཆོ་འཕྲུལ་དེ་གོོ་ཏ་མའི་ཡིན་ནམ།
བདག་ཅག་གི་ཡིན་སུས་ཤེས་ཞེས་ཅི་བརྟོལ་སྨྲ་བར་བྱེད་དོ། ། དེ་
ཡང་བཅོམ་ལྡན་འདས་ཀྱིས་ཞག་བདུན་གྱི་དུས་འདེབས་པ་ནི། ཆོ་
འཕྲུལ་ཆེན་པོ་བསྟན་པའི་གདུལ་བྱ་རྣམས་འདུ་བར་འགྱུར་བའི་དུས་
ལ་དགོངས་པ་སྟེ། དེའི་ཚེ་ཆོ་འཕྲུལ་ཆེན་པོ་བལྟ་བར་འདོད་པ་མི་
དཔག་དུ་མེད་པ་ཡང་འདུས། ལྷ་དང་། ཀླུ་དང་། ལྷ་མ་ཡིན་
དང་། ནམ་མཁའ་ལྡིང་དང་། དྲི་ཟ་དང་། གྲུལ་བུམ་དང་།
མིའམ་ཅི་དང་། འབྱུང་བོ་གྲངས་མེད་པ་དག་ཀྱང་འདུས་བར་་
མཁྱེན་ནས། སྟོན་པའི་ཞབས་བཀྲུས་ཏེ་མདུན་ཁང་གི་ནང་དུ་་
གཤེགས་ནས། མེའི་ཁམས་ལ་སྙོམས་པར་ཞུགས་པས། སྒོ་་་་་་་་
འཕར་གྱི་གསེབ་ནས་མེ་འོད་བྱུང་ཞིང་། དེ་ལས་མཆེད་པ་བཞིན་
དུ་ཆོ་འཕྲུལ་གྱི་ཁང་བའི་ཕྱི་ནང་ཐམས་ཅད་མེ་དཔུང་འབར་བར་
གྱུར་པ་ན། ཆོ་འཕྲུལ་གྱི་ཁང་བ་མེ་ཡིས་ཚིག་གོ་སྙམ་ནས་མུ་སྟེགས་
ཅན་རྣམས་རབ་ཏུ་དགའ་ཞིང་། གོོ་ཏ་མ་མཐུ་ལྡན་ན། མེ་འདི་
ཞི་བར་གྱིས་ཤིག་ཅེས་ཟེར་རོ། ། དེ་མ་ཐག་མེ་ལྕེའི་ཆོ་འཕྲུལ་་
བསྡུས་པ་ན། མདུན་ཁང་སྔར་བས་ཀྱང་གསལ་ཞིང་མཛེས་ལ་དྲི་མ་
མེད་པར་སྣང་ངོ་། ། དེ་ནས་རྒྱལ་བོ་གསལ་རྒྱལ་གྱིས། སྟོན་པ་
དྲུག་ལ་བཅོམ་ལྡན་འདས་ཀྱིས་ཆོ་འཕྲུལ་བསྟན་ཟིན་གྱི། ད་ཁྱོད་
རྣམས་ཀྱི་རེས་ལ་བབ་པོ་བྱས་པས། དེ་དག་སྤོབས་པ་མེད་དེ་ཅང་
མི་སྨྲའོ། ། དེ་ནས་བཅོམ་ལྡན་འདས་ཀྱི་ཞབས་གཡས་པས་དྲི་
གཙང་ཁང་གི་ས་ལ་བསྣུན་པས་ས་རྣམ་པ་དྲུག་ཏུ་གཡོས་པ་ན།
སྔར་སྟོན་པ་དྲུག་གིས་ཕྱོགས་བཙལ་བའི་དྲང་སྲོང་ལྔ་བརྒྱ་གངས་རི་
དང་ཉེ་བའི་ནགས་ཁྲོད་ན་གནས་པ་དེ་རྣམས་ཀྱིས། ས་གཡོས་པ་
160

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེ་སྟོན་པ་དྲུག་གིས་བརྡ་བཏང་བ་ཡིན་ནོ་སྙམ་སྟེ། ནམ་མཁའི་་
ལམ་ནས་འཕུར་ཞིང་འོངས་པ་ན། བཅོམ་ལྡན་འདས་ཀྱི་སྣང་བའི་
འོད་ཟེར་ཆེན་པོ་བཀྱེ་བ་ལ་བསྟད་དེ་འོངས་པས། སངས་རྒྱས་ཀྱི་
སྐུ་མཐོང་བ་ཙམ་གྱིས་ཤིན་ཏུ་དད་དེ། ས་ལ་བབས་ནས་རྒྭསངས་
རྒྱས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ་འདུག་པ་ལ།
བཅོམ་ལྡན་འདས་ཀྱིས་ཆོས་བསྟན་པས་བདེན་པ་མཐོང་ཞིང་། དེ་
ནས་རབ་ཏུ་བྱུང་བར་གསོལ་བ་བཏབ་པ་ལ་ཚུར་ཤོག་གིས་བསྙེན་
པར་རྫོགས་ཏེ། ཐམས་ཅད་ཀྱང་དེ་ཉིད་དུ་དགྲ་བཅོམ་པ་ཐོབ་
བོ། ། དེ་ནས་དགྲ་བཅོམ་པ་གསར་བ་ལྔ་བརྒྱ་བོས་ཀྱང་བསྐོར་ཏེ།
ཆོ་འཕྲུལ་གྱི་མདུན་ཁང་གི་སེང་གེའི་ཁྲི་ལ་བཞུགས་སོ། ། དེ་ནས་
འཁོར་དཔག་ཏུ་མེད་པའི་དབུས་སུ་རྒྱལ་བོ་གསལ་རྒྱལ་ལ་བཀའ་སྩལ་
བ། རྒྱལ་བོ་ཆེན་པོ། ང་ལ་མུ་སྟེགས་ཅན་དང་ལྷན་ཅིག་ཆོ་འཕྲུལ་
སྟོན་པར་གསོལ་བ་འདེབས་པ་དེ་སུ་ཡིན། རྒྱལ་བོ་སྟན་ལས་ལངས་
ཏེ་ཐལ་མོ་སྦྱར་བ་བཏུད་ནས། བཅོམ་ལྡན་འདས་བདག་ལགས་ཏེ་
བསྟན་དུ་གསོལ། སྐྱེ་དགུ་ཀུན་ལ་ཕན་པ་དང་བདེ་བའི་ཕྱིར་བསྟན་
དུ་གསོལ་ཞེས་ཞུས་སོ། ། དེ་ནས་བཅོམ་ལྡན་འདས་ཁྲི་ལས་མི་
སྣང་བར་གྱུར་ནས། ཕྱོགས་བཞིའི་ནམ་མཁའ་ལ་སྤྱོད་ལམ་བཞི་
མཛད་པ་དང་། མེའི་ཁམས་ལ་སྙོམས་པར་ཞུགས་ཏེ་འོད་ཟེར་དྲུག་
འབྱེད་པ་དང་། མེ་འབར་ཞིང་ཆུ་འཁྲུག་པ་སོགས་ཡ་མ་ཟུང་གི་ཆོ་
འཕྲུལ་དང་། གཞན་ཡང་རྫུ་འཕྲུལ་གྱི་རྣམ་པར་འཕྲུལ་བ་དུ་མ་
བསྟན་ནས་སེང་གེའི་ཁྲི་ལ་བཞུགས་ནས། རྫུ་འཕྲུལ་འདི་ནི་ཉན་
ཐོས་རྣམས་དང་ཐུན་མོང་བ་ཡིན་ནོ། ། ཞེས་གསུངས་སོ།
ཡང་བཅོམ་ལྡན་འདས་ཀྱིས་བཀའ་སྩལ་བ། དེ་བཞིན་གཤེགས་པ་
161

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལ་བླ་ན་མེད་པའི་ཆོ་འཕྲུལ་སྟོན་པར་གསོལ་བ་འདེབས་པ་དེ་ཡིན།
རྒྱལ་བོས་སྔར་བཞིན་གསོལ་བས། བཅོམ་ལྡན་འདས་ཀྱི་ཕྱག་་་་་
གཡས་པ་ས་ལ་རེག་པར་མཛད་པས། ས་འོག་ནས་ཀླུ་རྣམས་ཀྱིས་
ཕུལ་བའི་གསེར་གྱི་པདྨ་ཤིང་རྟའི་འཕང་ལོ་ཙམ་འདབ་མ་སྟོང་དང་
ལྡན་པ། རིན་པོ་ཆེ་སྣ་ཚོགས་པའི་ཆུ་བ་དང་རྡོ་རྗེའི་ཟེ་བ་ཅན་ཞིག་
ས་བརྟོལ་ནས་བྱུང་སྟེ། པདྨ་དེའི་སྙིང་བོ་ལ་བཅོམ་ལྡན་འདས་ཉིད་
བཞུགས་སོ། ། པདྨའི་སྡོང་བོ་ཡང་ཤིན་ཏུ་ཆེ་བར་གྱུར་ཏེ། འོག་
མིན་གྱི་བར་ཏུ་ཁྱབ་པ་ལས། གཡས་གཡོན་སོགས་ཕྱོགས་ཀུན་ཏུ་
རབ་ཏུ་རྒྱས་ནས། པདྨ་ཆེན་པོ་ལྔ་བརྒྱར་གྱུར་པ་ལ། སྤྲུལ་བའི་
སངས་རྒྱས་ལྔ་བརྒྱ་བཞུགས་སོ། ། དེ་ལ་སངས་རྒྱས་འགའ་ཞིག་
གིས་ནི་མེ་འབར་བར་མཛད། ལ་ལ་ནི་འོད་གསལ་བར་མཛད།
གཞན་དག་ནི་ཆར་འབེབས། འགའ་ཞིག་ནི་གློག་འབྱིན། དེ་
བཞིན་དུ་ཀུན་ཤེས་པར་ལུང་སྟོན་པ་དང་། ཞུ་བ་ཞུས་པ་དང་།
ལན་འདེབས་པ་དང་། འཆག་པ་དང་། བཞུགས་པ་དང་།
བཞེངས་པ་དང་། གཟིམ་པ་ལ་སོགས་པ་མཛད་པ་ཐ་དད་པ་དང་།
ཆོ་འཕྲུལ་ཐ་དད་པ་དཔག་ཏུ་མེད་པ་ཞིག་བསྟན་ཏེ། བྱིས་པ་་་་
གཞོན་ནུ་ཚུན་ཆད་དང་། སྲོག་ཆགས་ཕྲ་མོ་ཚུན་ཆོད་ཀྱིས་མཐོང་
བར་བྱིན་གྱིས་བརླབས་སོ། ། དེར་རྒྱལ་བོ་ལ་སོགས་པ་སྐྱེ་བོ་
འབུམ་ཕྲག་དུ་མ་དག་དང་། ནམ་མཁའ་ལ་ལྷ་འབུམ་ཕྲག་དུ་མ་
གནས་པ་རྣམས་མིག་མི་འཛུམ་པར་བལྟ་ཞིང་བསྟོད་དབྱངས་བྱེད།
རྔ་བོ་ཆེ་བརྡུང་ཞིང་རོལ་མོ་སྣ་ཚོགས་འཁྲོལ། ལ་ལ་གླུ་ལེན་ཞིང་།
ལ་ལ་གར་བྱེད། ལྷ་རྣམས་ཀྱིས་རིན་པོ་ཆེའི་མེ་ཏོག་སྣ་ཚོགས་་་་་
འཐོར་བར་བྱེད་དོ། ། དེའི་ཚེ་བཅོམ་ལྡན་འདས་ཀྱིས་བརྩམས་
162

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པར་བྱ་ཞིང་དབྱུང་བར་བྱ། ཞེས་སོགས་གསུངས་ཤིང་། སྤྲུལ་
བའི་སངས་རྒྱས་རྣམས་ཀྱིས་ཅིག་ཅར་དུ། ཇི་སྲིད་ཉི་མ་མ་ཤར་
བ། །དེ་སྲིད་སྲིན་བུ་མེ་ཁྱེར་གསལ། །མཁའ་ལ་ཉི་མ་ཤར་བ་ན། །
མོག་མོག་པོར་གྱུར་གསལ་མི་འགྱུར། །ཇི་སྲིད་དེ་བཞིན་གཤེགས་མ་
བྱུང་། །རྟོག་གེ་བ་རྣམས་སྔོན་གསལ་ཏེ། །རྫོགས་པའི་སངས་རྒྱས་
འཇིག་རྟེན་སྣང་། །རྟོག་གེ་མི་གསལ་དེའི་སློབ་མིན། །ཞེས་སོ། །
དེ་ནས་བཅོམ་ལྡན་འདས་ཀྱིས། དགེ་སློང་དག་ཆོ་འཕྲུལ་ཆེན་པོ་མི་
སྣང་བར་འགྱུར་གྱི། མཚན་མ་ཟུངས་ཤིག ཅེས་བཀའ་སྩལ་བ།
དགེ་སློང་རྣམས་ཀྱིས་ཆོ་འཕྲུལ་ཆེན་པོའི་མཚན་མ་ཐུགས་ལ་བཟུང་
བས། དེ་མ་ཐག་ཏུ་མི་སྣང་བར་གྱུར་ཏོ། ། དེ་ནས་རྒྱལ་བོས་མུ་
སྟེགས་བྱེད་རྣམས་ལ། ད་ནི་ཁྱེད་རྣམས་ཀྱི་རེས་ལ་བབ་པས་རྫུ་
འཕྲུལ་སྟོན་ཅིག་ཅེས་ལན་གསུམ་དུ་བསྐུལ་བས། དེ་དག་གིས་་
གཅིག་གིས་གཅིག་ལ་གྲུ་སུག་རེ་བྱེད་ཅིང་། ཡུལ་ཡུལ་བོར་གྱུར་ལ།
སེམས་ཞུམ་ཞིང་ཁོངས་སུ་ཆུད་ནས་གདོང་སྨད་དེ་འདུག་གོ །
དེའི་ཚེ་གནོད་སྦྱིན་ལག་ན་རྡོ་རྗེས། བླུན་པོ་འདི་རྣམས་ཡུན་རིང་
བོ་ནས་བཅོམ་ལྡན་འདས་ལ་མཐོ་འཚམ་པས། འདི་རྣམས་འབྲོས་
པར་འགྱུར་བའི་ཐབས་བྱའོ་ཞེས་ཏེ། ཉེ་འཁོར་གཞན་གང་ལའང་
མེད་པར་མུ་སྟེགས་པ་དེ་རྣམས་གང་དུ་འདུག་པ་དང་། གང་དུ་
སོང་སར་ཆར་རླུང་དྲག་པོ་མི་བཟད་པ་བཏང་བ་དང་། རྡོ་རྗེ་མེ་
འབར་བ་ཐོགས་པའི་གནོད་སྦྱིན་མི་བཟད་པས་ཕྱི་བསྙེགས་བྱེད་པར་
མཐོང་ནས། ཤིན་ཏུ་བྲེད་དེ་ཕྱོགས་སུ་བྲོས་སོ། ། གནག་ལྷས་ཀྱི་
བུ་ལ་སོགས་པ་ནི་རི་ཕུག་ཏུའོ། ། རྒྱལ་བ་ཅན་ལ་སོགས་པ་ནི་རྩྭ་
ཚང་ཚིང་དུའོ། ། མི་ཕམ་ལ་སོགས་པ་ནི་ནགས་ཐིབས་པོར་རོ། །
163

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནོག་ཅན་ནི་མདུན་ཁང་དུའོ། ། གཉེན་གྱི་བུ་ནི་མགྲོན་ཁང་དུ་
ཞུགས་སོ། ། རྫོགས་བྱེད་ནི། རྫིང་འགྲམ་ཞིག་ཏུ་སོང་ནས་རྫིང་
བུ་ཟབ་མོ་དེར་མཆོངས་ཏེ་དུས་ལས་འདས་སོ། ། དེའི་སློབ་མ་
དག་ཕྱི་བཞིན་བཙལ་དུ་སོང་ནས་རྫིང་བུ་དེ་དང་ཉེ་བར་སླེབ་པ་ན།
བུ་མོ་ཞིག་དང་ཕྲད་དེ་དེ་ལ་དྲིས་པས། བུ་མོ་ན་རེ། ངན་སོང་
སེམས་ཅན་དམྱལ་བ་པ། །ལག་པ་བརྐྱང་ནས་འགྲོ་བ་ཡི། །རྫོགས་
བྱེད་དེ་ནི་ཆུས་གཡེངས་ཏེ། །རྐང་ལག་སྐྱ་བོར་གྱུར་ཅིང་འདུག །
ཅེས་ཟེར།། དེ་དག་ཅང་མི་སྨྲ་བར་རྫིང་འགྲམ་དུ་ཕྱིན་པས།
རྫོགས་བྱེད་དེ་ལྟར་ཤི་བ་མཐོང་སྟེ། དེ་ལ་ཡིད་རྟོན་པའི་སློབ་མ་
འགའ་ཞིག་ཀྱང་རྫིང་དེར་མཆོངས་ནས་ཤིའོ། ། སྟོན་པས།
འཇིགས་པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་
དང་། །ཀུན་དགའ་ར་བ་ལྗོན་ཤིང་དང་། །མཆོད་རྟེན་རྣམས་ལ་
སྐྱབས་སུ་འགྲོ ། ཞེས་སོགས་གསུངས། དེར་སྐྱེ་བོ་དཔག་དུ་མེད་
པ་འདུས་པ་ལ་དམ་པའི་ཆོས་རྒྱ་ཆེར་གསུངས་པས་། མུ་སྟེགས་
བྱེད་ཁྲི་ཕྲག་དགུས་བདེན་པ་མཐོང་ཞིང་། གཞན་སྐྱེ་བོ་དཔག་ཏུ་
མེད་པ་ཞིག་འབྲས་བུ་དང་། སེམས་བསྐྱེད་པ་དང་། དཀོན་་་
མཆོག་གསུམ་ལ་དད་པ་ལ་བཀོད་དོ། ། འདི་ནི་འདུལ་བ་ལུང་
ལས་གསུངས་པ་ལྟར། ཚེས་བརྒྱད་ཀྱི་ཉིན་གཅིག་པུའི་ཆོ་འཕྲུལ་
ཆེན་པོའི་མཛད་པའོ། ། ཐེག་ཆེན་གྱི་མདོ་ལས། དཔྱིད་ཟླ་ར་
བའི་ཚེས་གཅིག་ནས་བཅོ་ལྔའི་བར་ཉིན་བཅོ་ལྔ་ལ་ཆོ་འཕྲུལ་ཆེན་པོ་
བསྟན་པར་གསུངས་ལ། ཚེས་བརྒྱད་ནས་བཟུང་སྟེ་འགྲན་ཟླ་བྲལ་
བའི་ཆོ་འཕྲུལ་ཞེས་གྲགས་སོ། ། དེ་ཡང་འདི་ལྟར། བཅོམ་ལྡན་
འདས་དགུང་གྲངས་ང་དྲུག་པ་ཤིང་ཡོས་ལ་འཁོར་དགེ་སློང་སྟོང་ཉིས་
164

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བརྒྱ་ལྔ་བཅུའི་དགེ་འདུན་དང་བཅས་པ་རྒྱལ་བོའི་ཁབ་འོད་མའི་ཚལ་
ན་བཞུགས་པའི་ཚེ། མུ་སྟེགས་ཀྱི་སྟོན་པ་རྫོགས་བྱེད་དང་། ཀུན་
ཏུ་རྒྱུ་གནག་ལྷས་ཀྱི་བུ། སྨྲ་འདོད་ཀྱི་བུ་ཡང་དག་རྒྱལ་བ་ཅན།
མི་ཕམ་སྐྲའི་ལ་བ་ཅན། ཀ་ཏའི་བུ་ནོག་ཅན། གཅེར་བུ་བ་གཉེན་
གྱི་བུ་སྟེ་དྲུག་པོ་དེ་དག་ཀྱང་དེར་གནས་པ་ལས། རྒྱལ་བོ་དང་བློན་
པོ་དང་ཁྱིམ་བདག་དང་ཡུལ་མི་རྣམས་རིམ་གྱིས་སངས་རྒྱས་འཁོར་
བཅས་ལ་དད་དེ་བསྙེན་བཀུར་ཞུ་བ་ཇེ་མང་དང་། མུ་སྟེགས་ཀྱི་
སྟོན་པ་དྲུག་ལ་བསྙེན་བཀུར་བྱེད་པ་ཇེ་ཉུང་དུ་སོང་བས། སྟོན་པ་
དྲུག་རྒྱལ་བོ་གཟུགས་ཅན་སྙིང་བོའི་དྲུང་དུ་སོང་སྟེ། བདག་ཅག་
སངས་རྒྱས་དང་ཆོ་འཕྲུལ་འགྲན་དུ་ཆུག་ཅིག ཅེས་ཞུས་པར་རྒྱལ་
བོས་བཟློག་ཀྱང་མ་ཉན་པས་སངས་རྒྱས་ལ་ཞུས་པ་ན། ང་སི།
སེར་སྐྱའི་གྲོང་ཁྱེར་རྣམས་སུ་རིམ་པ་བཞིན་བྱོན་པའི་མཐར་མཉན་
ཡོད་དུ་ཕེབས། སྟོན་པ་དྲུག་འཁོར་བཅས་དང་། རྒྱལ་བོ་་་་་་་་
གཟུགས་ཅན་སྙིང་བོ་འཁོར་བཅས། ལི་ཙ་བྱི་འཁོར་བཅས།
རྒྱལ་བོ་ཨི་ཏྲ་ཡ་ན་འཁོར་བཅས། རྒྱལ་བོ་ཤུན་རྩིད་ད་ལ་འཁོར་
བཅས། རྒྱལ་བོ་ཨིནྟྲ་ཝརྨི་འཁོར་བཅས། རྒྱལ་བོ་ཚངས་བྱིན་
འཁོར་བཅས། ཤཱཀྱའི་འཁོར་མང་བོ་དང་བཅས་པ་རྣམས་ཀྱང་་
སངས་རྒྱས་ཀྱི་རྗེས་སུ་འབྲངས་ཏེ་དགུན་ཟླ་ཐ་ཆུང་ལ་མཉན་ཡོད་དུ་
འཚོགས། མུ་སྟེགས་ཀྱི་སྟོན་པ་དྲུག་རྒྱལ་བོ་གསལ་རྒྱལ་གྱི་དྲུང་དུ་
སོང་སྟེ། དགེ་སྦྱོང་གོོ་ཏ་མ་དང་བདག་ཅག་ཆོ་འཕྲུལ་འགྲན་པར་
དུས་བྱས་པ་ལས། དུས་ལ་བབས་པ་ན་བྱོལ་ཞིང་བྲོས་སོ། ། ད་
ནི་འཁོར་མང་བོ་ཡང་རྒྱལ་བོའི་ཡུལ་དུ་འཚོགས་ཀྱི་རྒྱལ་བོ་ཆེན་པོས་
བདག་ཅག་ཆོ་འཕྲུལ་འགྲན་དུ་ཆུག་ཅིག ཅེས་ཞུས་པ་ན། རྒྱལ་
165

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བོས་བཟློག་ཀྱང་མ་ཉན་པས། རྒྱལ་བོ་གསལ་རྒྱལ་གྱིས་བཅོམ་ལྡན་
འདས་ལ། སྟོན་པ་དྲུག་གིས་ཆོ་འཕྲུལ་འགྲན་པར་ཡང་ཡང་བསྐུལ་
བར་འདུག་པས། བཅོམ་ལྡན་འདས་ཀྱིས་འདི་དག་ཆོ་འཕྲུལ་གྱིས་
ཚར་གཅོད་དུ་གསོལ། ཅེས་ཞུས་པས་བཅོམ་ལྡན་འདས་ཀྱིས་ང་
ཉིད་དུས་མཁྱེན་ནོ་ཞེས་བཀའ་སྩལ་བ་དང་། རྒྱལ་བོ་གསལ་རྒྱལ་
འཁོར་བཅས་ཀྱིས། ཆོ་འཕྲུལ་འགྲན་པའི་གནས་ཡངས་ཤིང་་་
མཉམ་པར་ཕྱག་བདར་དང་། མེ་ཏོག་དང་། སྤོས་ལ་སོགས་པ་
མཆོད་རྫས་ཀྱི་བཀོད་པ་མང་དུ་བཤམས་ཏེ། སེང་གེའི་ཁྲི་བཙུགས་
ནས་རྒྱལ་མཚན་དང་། བ་དན་ལ་སོགས་པའི་རྒྱན་དུ་མས་བརྒྱན་
ཅིང་ལྷ་མིའི་འཁོར་ཚོགས་མང་བོ་བསྡུས་སོ། ། དགུང་གྲངས་ང་
བདུན་པ་དཔྱིད་ཟླ་ར་བ་མེ་འབྲུག་ཧོར་ཟླ་དང་བོའི་ཚེས་གཅིག་གི་
ཉིན་བཅོམ་ལྡན་འདས་ཆོ་འཕྲུལ་འགྲན་པའི་བསྟི་གནས་སུ་སྤྱན་་་
དྲངས་ཏེ་སེང་གེའི་ཁྲི་ལ་བཞུགས་སུ་གསོལ་བ་དང་། རྒྱལ་བོ་་་་
གསལ་རྒྱལ་གྱིས་མཆོད་པའི་ཡོ་བྱད་དང་ཞལ་ཟས་བཟང་བོ་བཤམས་
ནས་བཅོམ་
ལྡན་འདས་ལ་རང་གི་ཕྱག་བདར་ཏེ་ཕུལ་ལོ། །
བཅོམ་ལྡན་འདས་ཀྱིས་ཚེམས་ཤིང་གསོལ་ནས་ས་ལ་བཙུགས་སོ། །
བཙུགས་མ་ཐག་ཏུ་སྐྱེས་ནས་ཡལ་ག་དང་ལོ་མ་རྒྱས་པ་མཐོ་ཚད་་
དཔག་ཚད་ལྔ་བརྒྱ་བར་གྱུར་ཏེ། ཡལ་ག་དང་ལོ་མས་ཁོ་ར་ཁོར་
ཡུག་ཏུ་དཔག་ཚད་ལྔ་བརྒྱར་ཁེབས་སོ། ། དེ་མ་ཐག་ཏུ་མེ་ཏོག་
ཤིང་རྟའི་འཕང་ལོ་ཙམ་སྐྱེས་ནས་འབྲས་བུ་བྲེ་ལྔ་ཤོང་བའི་བུམ་པ་
ཙམ་དུ་གྱུར་ཏེ། རྩ་བ་དང་། ཡལ་
ག་དང་། འདབ་མ་ལ་་་
སོགས་པ་ཐམས་ཅད་རིན་པོ་ཆེའི་སྣ་བདུན་དུ་གྱུར་ནས་ཁ་དོག་རྣམ་
པ་སྣ་ཚོགས་སུ་འཚེར་ཞིང་འབར་ཏེ། ཉི་ཟླའི་འོད་ཀྱང་ཟིལ་གྱིས་
166

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གནོན་ཏེ་འབྲས་བུ་དེ་ཟོས་ན་བདུད་རྩིའི་རོ་བས་ཀྱང་ལྷག་སྟེ། དྲི་
བསུང་ཕོག་པ་ཐམས་ཅད་ཀྱང་དུག་གསུམ་ཞི་ནས་བདེ་ཞིང་ཚིམ་པར་
གྱུར་ཏོ། ། ཡལ་ག་དང་ལོ་མ་ལ་རེག་ན་ཤིན་ཏུ་ཡིད་དུ་འོང་བའི་
ཆོས་ཀྱི་སྒྲ་འབྱུང་ངོ་། ། མི་ཐམས་ཅད་ཤིན་ཏུ་དད་པའི་སེམས་
སྐྱེས་སོ། ། དེ་ནས་བཅོམ་ལྡན་འདས་ཀྱིས་ཆོས་བསྟན་པས་འབྲས་
བུ་བཞི་ཐོབ་པ་དང་། ལྷར་སྐྱེ་བ་ཡང་མང་ངོ་། ། ཚེས་གཉིས་ལ་
རྒྱལ་བོ་ཤར་བ་སྟེ་ཨུ་ཏྲ་ཡ་ནས་སྤྱན་དྲངས། དེའི་ཚེ་སྐུའི་གཡས་
གཡོན་གཉིས་སུ་རིན་པོ་ཆེའི་རི་གཉིས་སྤྲུལ་ཏེ། ཤིན་ཏུ་མཐོ་ཞིང་
མཛེས་པ་རིན་པོ་སྣ་ཚོགས་ཀྱི་ཁ་དོག་ལྟར་འཚེར་བ། ཤིང་སྣ་་་་
ཚོགས་སྐྱེས་པ་ལས་མེ་ཏོག་དང་འབྲས་བུ་རབ་ཏུ་རྒྱས་པ། གཡས་
ཀྱི་རི་བོ་ལ་མི་རྣམས་འབྲས་བུ་ཕུན་སུམ་ཚོགས་པ་ལ་ལོངས་སྤྱོད་ཅིང་།
གཡོན་རི་ལ་རྩྭ་སྔོ་ལྗང་སོགས་སྐྱེས་ཏེ་དུད་འགྲོའི་སྐྱེ་གནས་རྣམས་དེ་
ལ་ཡིད་བཞིན་དུ་ཟ་བ་སྤྲུལ། ཆོས་བསྟན་པས་བླ་ན་མེད་པའི་བྱང་
ཆུབ་ཏུ་སེམས་བསྐྱེད་པ་དང༌། ལྷར་སྐྱེས་པ་ཡང་རབ་ཏུ་མང་ངོ་། །
ཚེས་གསུམ་ལ་རྒྱལ་བོ་ཤུད་རྩི་ད་ལས་སྤྱན་དྲངས་ཏེ་མཆོད་དོ། །
བཅོམ་ལྡན་འདས་ཀྱི་ཞལ་བསིལ་བས་ཆུ་ས་ལ་དོར་བ་རྫིང་བུ་ཞིག་ཏུ་
གྱུར་ཏེ། ཁོ་ར་ཁོར་ཡུག་ཏུ་དཔག་ཚད་ཉིས་བརྒྱ་ཡོད་པའི་ཆུ་དེ་
ཡོན་ཏན་བརྒྱད་དང་ལྡན་པ། རྫིང་གི་ཞབས་ཀྱང་རིན་པོ་ཆེ་སྣ་
བདུན་གྱི་བྱེ་མ་བརྡལ་བ། པདྨ་ཤིང་རྟའི་འཕང་ལོ་ཙམ་རྣམ་པ་སྣ་
ཚོགས་ཀྱིས་གང་བ། ཁ་དོག་སྣ་ཚོགས་པའི་པདྨ་རྣམས་ལས་འོད་
ཟེར་འཕྲོས་པས་གནམ་ས་ཀུན་སྣང་བར་བྱས་སོ། ། དེ་ནས་་་་་
བཅོམ་ལྡན་འདས་ཀྱིས་ཆོས་བསྟན་པས། ལ་ལ་ནི་སེམས་བསྐྱེད། །
ལ་ལ་ནི་འབྲས་བུ་ཐོབ། ལ་ལ་ནི་ལྷར་སྐྱེས་ཤིང་བསོད་ནམས་ཀྱི་
167

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལས་བྱེད་པའང་མང་ངོ་། ། ཚེས་བཞི་ལ་རྒྱལ་བོ་ཝ་ར་མིས་སྤྱན་
དྲངས་ནས་མཆོད་དོ། ། བཅོམ་ལྡན་འདས་ཀྱིས་སྔར་ལྟར་རྫིང་བུ་
ཞིག་སྤྲུལ་ཏེ། དེའི་ཕྱོགས་བཞིར་ཡུར་བ་ཆེན་པོ་བརྒྱད་ཡོད་པ་ཕྱིར་
ཡང་རྫིང་བུ་ཉིད་དུ་འཁོར་ཞིང་འབབ་པའི་སྒྲ་ལས་དབང་བོ་ལྔ་དང་།
སྟོབས་ལྔ་དང་། བྱང་ཆུབ་ཀྱི་ཡན་ལག་བདུན་དང་། འཕགས་
པའི་ལམ་ཡན་ལག་བརྒྱད་དང་། རྣམ་པར་ཐར་བ་གསུམ་དང་།
མངོན་པར་ཤེས་པ་དྲུག་དང་། ཕ་རོལ་ཏུ་ཕྱིན་པ་དྲུག་དང་།
སྙིང་རྗེ་ཆེན་པོ་དང་། བྱམས་པ་ཆེན་པོ་བདུན་དང་། ཚད་མེད་
པ་བཞི་ལ་སོགས་པའི་ཆོས་ཀྱི་སྒྲ་བྱུང་བ་དེའི་དོན་རྟོགས་ནས་བསོད་
ནམས་ཀྱི་ལས་བསྐྱེད་པ་ཡང་རབ་ཏུ་མང་ངོ་། ། ཚེས་ལྔ་ལ་རྒྱལ་བོ་
ཚངས་བྱིན་གྱིས་སྤྱན་དྲངས་ནས་མཆོད་དོ། །. བཅོམ་ལྡན་འདས་
ཀྱི་ཞལ་གྱི་སྒོ་ནས་གསེར་གྱི་ཁ་དོག་ལྟ་བུའི་འོད་ཟེར་བཀྱེ་ནས།
སྟོང་ཆེན་པོའི་འཇིག་རྟེན་གྱི་ཁམས་ཀུན་ཏུ་སྣང་བར་བྱས་ཏེ། འོད་
ཟེར་དེས་རེག་པའི་སེམས་ཅན་ཐམས་ཅད་དུག་གསུམ་དང་སྒྲིབ་པ་ལྔ་
དང་བྲལ་ཏེ། ལུས་དང་སེམས་རབ་ཏུ་བདེ་བ་ནི་ཇི་ལྟར་བསམ་
གཏན་གསུམ་པ་ཐོབ་པ་དང་འདྲའོ། ། འཁོར་མང་བོར་སངས་
རྒྱས་ཀྱི་ཡོན་ཏན་ལ་མོས་པས། བཅོམ་ལྡན་འདས་ཀྱིས་ཆོས་བསྟན་
ཏེ། བླ་ན་མེད་པའི་བྱང་ཆུབ་ཏུ་སེམས་བསྐྱེད་པ་དང༌། ལྷར་སྐྱེས་
པ་དང་། བསོད་ནམས་ཀྱི་ལས་བསྐྱེད་པ་ཡང་མང་ངོ་། ། ཚེས་
བཅོམ་དྲུག་ལ་ལི་ཙ་བྱི་རྣམས་ཀྱིས་སྤྱན་དྲངས་ནས་མཆོད་དོ།
ལྡན་འདས་ཀྱིས་འཁོར་མང་བོ་དེ་རྣམས་ཀྱི་གཅིག་གི་བསམ་པ་གཅིག་
གིས་ཤེས་པར་བྱིན་གྱིས་བརླབས་ཏེ། སོ་སོའི་དགེ་བ་དང་མི་དགེ་
བའི་ལས་ཀྱང་རྟོགས་པར་བྱས་ནས། ཐམས་ཅད་དགའ་སྟེ་སངས་
168

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རྒྱས་ཀྱི་ཡོན་ཏན་ལ་བསྔགས་སོ། ། དེ་ནས་དམ་པའི་ཆོས་བསྟན་
པས། སངས་རྒྱས་སུ་སྨོན་ལམ་འདེབས་པ་དང༌། འབྲས་བུ་ཐོབ་
པ་དང་། ལྷར་སྐྱེ་བར་སྨོན་པ་ཡང་གྲངས་མེད་དོ། ། ཚེས་་་་
བདུན་ལ་ཤཱཀྱ་བ་རྣམས་ཀྱིས་སྤྱན་དྲངས་ནས་མཆོད་དོ། ། བཅོམ་
ལྡན་འདས་འཁོར་དེ་དག་ཐམས་ཅད་སོ་སོ་ནས་འཁོར་ལོས་བསྒྱུར་
བའི་རྒྱལ་བོར་བསྒྱུར་ཏེ། རིན་པོ་ཆེ་སྣ་བདུན་དང༌། བུ་སྟོང་དང་
ལྡན་པར་སྤྲུལ་ནས་རྒྱལ་ཕྲན་དང་བློན་པོ་རྣམས་ཀྱིས་བསྟི་སྟངས་བྱས་
པར་མཐོང་སྟེ། སོ་སོ་ནས་ངོ་མཚར་རྨད་དུ་བྱུང་བའི་སྤྲོ་བ་སྐྱེས་
སོ། ། དེ་རྣམས་ལ་དམ་པའི་ཆོས་བསྟན་པས། སེམས་བསྐྱེད་པ་
དང་། འབྲས་བུ་ཐོབ་པ་དང༌། ལྷ་དང་མིར་སྐྱེས་པ་ཡང་གྲངས་
མེད་དོ། ། ཚེས་བརྒྱད་ལ་ལྷའི་དབང་བོ་བརྒྱ་བྱིན་གྱིས་བཅོམ་།
ལྡན་འདས་སྤྱན་དྲངས་ཏེ། ལྷའི་སེང་གེའི་ཁྲི་བཤམས་པ་ལ་་་་་་
བཞུགས་སོ། ། བརྒྱ་བྱིན་གྱིས་གཡོན་ནས་མཆོད། ཚངས་པའི་
རྒྱལ་བོས་གཡས་ནས་མཆོད་དོ། ། མུ་སྟེགས་ཀྱི་སྟོན་པ་དྲུག་་་་་
སོགས་སོ་སོའི་ཁྲི་དང་གྲལ་ལ་འཁོད། ལྷ་དང་མིའི་ཁྲོམ་ཚོགས་
བསམ་གྱིས་མི་ཁྱབ་པ་འདུས། ལྷ་རྣམས་ཀྱིས་ནམ་མཁའ་ནས་རིན་
པོ་ཆེ་དང་མེ་ཏོག་གི་ཆར་ཕབས་སོ། ། དེའི་ཚེ་བཅོམ་ལྡན་འདས་
ཀྱི་སྐུ་འགྲམ་ལས་བྱུང་བའི་མེ་དཔུང་ཆེན་པོ་རབ་ཏུ་འབར་བས་མུ་
སྟེགས་པ་རྣམས་རབ་ཏུ་དགའ་སྟེ། ཆོ་འཕྲུལ་ག་རེ། འདུ་ཁང་
དང་བཅས་པ་མེས་ཚིག་གོ་ཞེས་མགོ་བོ་བཏེགས་ནས་དགའ་བའི་ཅ་
ཅོ་སྒྲོག་པ་ན། འདུན་ཁང་ནི་ཡེ་ཤེས་ཀྱིས་མེས་སྦྱངས། སྲིད་པ་
གསུམ་ཡང་འཇིག་རྟེན་ཏུ་འཆའ་བའི་འཇིགས་སུ་རུང་བའི་མེ་ལྕེ་
རྣམས་པདྨ་ལྟར་འཇམ་པར་མཛད་ཅིང་། སྐུ་གསེར་གྱི་རི་བོ་ལ་ཉི་
169

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཟླའི་འོད་ཀྱིས་བརྒྱན་པ་ལྟར་གཟི་བརྗིད་ལྟ་བས་མི་ངོམས་པ་འཇིག་
རྟེན་བདེ་བར་མཛད་པ་ལ། ལྷ་མོ་རྣམས་ཀྱིས་ནམ་མཁའ་ནས་ལྷ་
རྫས་ཀྱིས་མཆོད་ཅིང་། ལྷ་དང་དྲི་ཟ་སོགས་ཀྱིས་ལྷའི་རྔ་སྒྲ་དུང་
དང་བཅས་བཅོམ་ལྡན་འདས་ལ་བསྟོད་དབྱངས་སྒྲོག དེའི་ཚེ་་
བཅོམ་འདས་ཀྱི་སེང་ཁྲིའི་ནང་ནས་གླང་བོ་ཆེའི་སྐད་ལྟ་བུའི་སྒྲ་ཆེན་
པོ་ཞིག་བྱུང་བ་དང་། དེ་མ་ཐག་སྲིན་པོ་ལྔ་བྱུང་ནས་སྟོན་པ་དྲུག་གི་
ཁྲི་བཤིག གནོད་སྦྱིན་ལག་ན་རྡོ་རྗེ་ནི་རྡོ་རྗེའི་རྩེ་མོ་ལ་མེ་འབར་བ་
ཐོགས་ཏེ། མུ་སྟེགས་པ་རྣམས་ནི་རྟག་ཏུ་བཅོམ་ལྡན་འདས་ཀྱི་མི་
མཐུན་ཕྱོགས་ཡིན་ནོ་ཞེས་སྟོན་པ་དྲུག་གི་མགོར་གདགས་སོ། །
སྟོན་པ་དྲུག་ཤིན་ཏུ་འཇིགས་ཤིང་སྐྲག་ནས་བྱེར་ཞིང་བྲོས་པར། དེ་
མ་ཐག་དྲག་པོའི་རླུང་འཚུབ་ཀྱིས་དཀྲིས་པའི་ཆར་གྱིས་མུ་སྟེགས་པ་
རྣམས་འཁྱེར། ལ་ལ་ནི་ཆུར་མཆོངས། ལ་ལ་ནི་ལྗོན་ཤིང་གི་དྲུང་
དུ་རྒྱུག ལ་ལ་ས་ཁུང་དུ་ཡིབ་པ་སོགས་ཅི་བྱ་གཏོལ་མེད་དུ་གྱུར་
པའི་ཚེ། བཅོམ་ལྡན་འདས་ཀྱིས་དེ་དག་ལ་སྙིང་རྗེས་བཀའ་སྩལ་བ།
འཇིགས་པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་
དང་། །ཀུན་དགའ་དང་ནི་མཆོད་གནས་ཀྱི། །ལྗོན་ཤིང་དག་ལ་་
སྐྱབས་འགྲོ་སྟེ། །སྐྱབས་དེ་གཙོ་བོ་མ་ཡིན་ཞིང་། །སྐྱབས་དེ་མཆོག་
གྱུར་མ་ཡིན་ལ། །སྐྱབས་དེ་ལ་ནི་བརྟེན་ནས་ཀྱང་། །སྡུག་བསྔལ་
ཀུན་ལས་མི་གྲོལ་གྱི། །གང་ཚེ་གང་ཞིག་སངས་རྒྱས་དང་། ཆོས་
དང་དགེ་འདུན་སྐྱབས་སོང་ལ། །སྡུག་བསྔལ་སྡུག་བསྔལ་ཀུན་འབྱུང་
དང་། །སྡུག་བསྔལ་ཡང་དག་འདས་པ་དང༌། །འཕགས་ལམ་ཡན་
ལག་བརྒྱད་བདེ་བ། ། མྱ་ངན་འདས་པར་འགྲོ་འགྱུར་ཞིང་། །
འཕགས་པའི་བདེན་པ་བཞི་བོ་དག ། ཤེས་རབ་ཀྱིས་ནི་ལྟ་བྱེད་
170

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པ། ། སྐྱབས་དེ་གཙོ་བོ་ཡིན་པ་སྟེ། །སྐྱབས་དེ་མཆོག་ཏུ་གྱུར་པ་་་་
ཡིན། །སྐྱབས་དེ་ལ་ནི་བརྟེན་ནས་ཀྱང་། །སྡུག་བསྔལ་ཀུན་ལས་གྲོལ་
བར་འགྱུར། །ཞེས་སོགས་གསུངས་པས། མུ་སྟེགས་པའི་འཁོར་
ལྷག་མ་སྟོང་ཕྲག་དགུ་བཅུ་ནི་བཅོམ་ལྡན་འདས་ལ་སྐྱབས་སུ་སོང་
ཞིང་ལྷ་མི་ཐམས་ཅད་མགུ་ཞིང་ཚིམ་པར་མཛད་དོ། ། ཚེས་དགུ་
ལ་ཚངས་པའི་རྒྱལ་བོས་ལྷའི་མཆོད་པའི་བཀོད་པ་དུ་མས་སྤྱན་དྲངས་
ནས་མཆོད་དོ། ། བཅོམ་ལྡན་འདས་ཀྱི་སྐུ་ཚངས་ཆེན་ལ་ཐུག་གི་
བར་དུ་ཤིན་ཏུ་མཐོ་བ་ལྷང་ངེར་ལྷམ་མེར་བཞུགས་པ་སྤྲུལ་ནས་འོད་
ཟེར་ཆེན་པོས་གནམ་ས་ཀུན་སྣང་ཞིང་གསལ་བར་མཛད་དོ། །།
འཁོར་ཐམས་ཅད་ཀྱིས་སྐུ་དེ་མཐོང་བ་དང་གསུང་ཐོས་པར་གྱུར་ནས།
ཆོས་བསྟན་པས་བྱང་ཆུབ་ཏུ་སེམས་བསྐྱེད་པ་དང་། འབྲས་བུ་ཐོབ་
པ་དང་། ལྷ་དང་མིར་སྐྱེ་བའི་དགེ་བའི་རྩ་བ་བསྐྱེད་པ་ཡང་གྲངས་
མེད་དོ། ། ཚེས་བཅུ་ལ་རྒྱལ་ཆེན་རིགས་བཞིའི་རྒྱལ་བོས་སྤྱན་
དྲངས་ནས་མཆོད་དོ། ། བཅོམ་ལྡན་འདས་ཀྱི་སྐུ་རྒྱལ་ཆེན་རིགས་
བཞི་ནས་སྲིད་པའི་རྩེ་མོ་ལ་ཐུག་གི་བར་ཏུ་སྐུས་ཡོངས་སུ་གང་བར་
མཛད་ནས། སྐུ་དེ་ལས་འོད་ཟེར་ཆེན་པོ་འབྱུང་ཞིང་། འཁོར་
རྣམས་ལ་ཅི་རིགས་སུ་དམ་པའི་ཆོས་བསྟན་པ་ཡང་གསལ་བར་ཐོས་
ཤིང་མཐོང་བར་མཛད་དོ། ། འཁོར་རྣམས་ལྷག་པར་དགའ་བ་
སྐྱེས་ཏེ། སེམས་བསྐྱེད་པ་དང་། འབྲས་བུ་ཐོབ་པ་དང་། ལྷ་
དང་མིའི་དགེ་བའི་རྩ་བ་བསྐྱེད་པ་ཡང་གྲངས་མེད་དོ། ། བཅུ་
གཅིག་ལ་ཁྱིམ་བདག་མགོན་མེད་ཟས་སྦྱིན་གྱིས་སྤྱན་དྲངས་ནས་་་
མཆོད་དོ། ། བཅོམ་ལྡན་འདས་སེང་གེའི་ཁྲི་ལ་བཞུགས་བཞིན་དུ་
སྐུ་མི་སྣང་བར་མཛད་ནས་འོད་ཟེར་བཀྱེ་སྟེ། ཤིན་ཏུ་འཇམ་པའི་
171

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུང་གིས་དམ་པའི་ཆོས་རྣམ་པར་ཕྱེ་ཞིང་བསྟན་པ་འཁོར་མང་བོས་
ཐོས་པར་བྱས་པས། སེམས་བསྐྱེད་དེ་ཕྱིར་མི་ལྡོག་པའི་ས་ལ་གནས་
པ་དང་། འབྲས་བུ་ཐོབ་པ་དང༌། བསོད་ནམས་བསྐྱེད་པ་ཡང་
མང་ངོ་། ། བཅུ་གཉིས་ལ་ཁྱིམ་བདག་ཙི་ཏས་སྤྱན་དྲངས་ནས་
མཆོད་དོ། ། བཅོམ་ལྡན་འདས་བྱམས་པའི་ཏིང་ངེ་འཛིན་ལ་་་
བཞུགས་ནས་གསེར་གྱི་ཁ་དོག་ལྟ་བུའི་འོད་ཟེར་བཀྱེ་སྟེ། སྟོང་ཆེན་
པོའི་འཇིག་རྟེན་གྱི་ཁམས་ཀུན་སྣང་བར་བྱས་ནས་འོད་ཀྱིས་རེག་པའི་
སེམས་ཅན་དེ་དག་ཐམས་ཅད་དུག་གསུམ་གྱི་སེམས་ཀུན་ཞི་ནས་སྙིང་
རྗེའི་སེམས་བསྐྱེད་དེ། དེ་དག་ཕན་ཚུན་ཕ་མ་ལྟ་བུའམ་ཕུ་ནུ་ལྟ་
བུབུར་མཛའ་ཞིང་སྡུག་པར་གྱུར་ཏོ། ། དེ་ནས་ཆོས་བསྟན་པས་
སེམས་བསྐྱེད་དེ་ཕྱིར་མི་ལྡོག་པའི་ས་ལ་གནས་པ་དང་། འབྲས་བུ་
ཐོབ་པ་དང་། དགེ་བའི་རྩ་བ་བསྐྱེད་པ་ཡང་གྲངས་མེད་དོ། །
བཅུ་གསུམ་ལ་རྒྱལ་བོ་ཤུན་རྩི་ད་ལས་སྤྱན་དྲངས་ནས་མཆོད་དོ།
བཅོམ་ལྡན་འདས་ཀྱི་སྐུའི་ལྟེ་བ་ནས་འོད་ཟེར་གཉིས་བྱུང་སྟེ། སྐུ་
ལས་འདོམ་བདུན་ཙམ་འཕགས་ནས་དེའི་སྟེང་ན་པདྨ་རེ་རེ། པདྨ་
ལས་སངས་རྒྱས་རེ་རེ་སྤྲུལ་ཏེ། སྤྲུལ་བའི་སངས་རྒྱས་དེ་དག་གི་ལྟེ་
བ་ནས་ཀྱང་འོད་ཟེར་གཉིས་བྱུང་སྟེ། སྔར་བཞིན་འོད་ཟེར་ལས་
པདྨ་དང་།པདྨ་ལས་སངས་རྒྱས་བཞུགས་པ་སྟོང་ཆེན་པོའི་འཇིག་རྟེན་
གྱི་བར་ཏུ་སྤྲུལ་བས། འཁོར་མང་བོས་དེ་མཐོང་ནས་ངོ་མཚར་དུ་
གྱུར་ཏོ། ། བཅོམ་ལྡན་འདས་ཀྱིས་དེ་རྣམས་ལ་ཅི་རིགས་པར་
ཆོས་བསྟན་པས་སེམས་བསྐྱེད་པ་སོགས་མང་ངོ་། ། བཅུ་བཞི་ལ་
རྒྱལ་བོ་ཨུ་ཏྲ་ཡ་ནས་སྤྱན་དྲངས་ནས་མཆོད་དོ། ། བཅོམ་ལྡན་
འདས་ལ་རྒྱལ་བོ་ཨུ་ཏྲ་ཡ་ནས་མེ་ཏོག་གཏོར་བ་དང་། མེ་ཏོག་
172

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རྣམས་རིན་པོ་ཆེའི་ཤིང་རྟ་ནོར་བུས་སྤྲས་པ་ཚངས་པའི་འཇིག་རྟེན་
གྱི་བར་དུ་འཕགས་པ་སྟོང་ཉིས་བརྒྱ་ལྔ་བཅུར་གྱུར་ནས་ཤིང་རྟ་རེ་རེ་
སྟེང་དུ་སངས་རྒྱས་རེ་རེ་བཞུགས་པའི་འོད་ཀྱིས་སྟོང་གསུམ་ཁྱབ་པ་
ཀུན་གྱིས་མཐོང་བར་བྱས་སོ། ། དེ་ནས་བཅོམ་ལྡན་འདས་ཀྱིས་
ཆོས་བསྟན་པས་སེམས་བསྐྱེད་པ་སོགས་མང་ངོ་། ། ཚེས་བཅོ་ལྔ་
ལ་རྒྱལ་བོ་གཟུགས་ཅན་སྙིང་བོས་མཆོད་རྫས་ཀྱི་བཀོད་པ་བསམ་གྱིས་
མི་ཁྱབ་པས་སངས་རྒྱས་སྤྱན་དྲངས་ནས་མཆོད་དོ། ། བཅོམ་ལྡན་
འདས་ཀྱིས་རྒྱལ་བོ་ལ། ཞལ་ཟས་ཀྱི་སྣོད་སྦྱོར་ཅིག་ཅེས་བཀའ་སྩལ་
ཏོ། ། གདུགས་ཚོད་ཀྱི་དུས་ལ་བབ་པ་ན་སྣོད་ཐམས་ཅད་ཞལ་
ཟས་རོ་བརྒྱ་དང་ལྡན་པ་སྣ་ཚོགས་ཀྱིས་རང་གང་བར་གྱུར་པ་ལ།
འཁོར་མང་བོས་དེ་དག་ཟོས་པས་ལུས་དང་སེམས་རབ་ཏུ་བདེ་ཞིང་
ཚིམ་པར་གྱུར་ཏོ། ། དེ་ནས་བཅོམ་ལྡན་འདས་ཀྱི་ཕྱག་ལ་བརྟེན་
པ་དང་། སེམས་ཅན་དམྱལ་བ་ཚད་མེད་པ་དེ་དག་སོ་སོ་ནས་འདི་
སྐད་ཅེས་སྨྲས་ཏེ། བདག་ཅག་གིས་སྔོན་སྡིག་པ་དེ་ལྟ་བུ་ཞིག་བྱས་
པས་ད་ལྟ་སྡུག་བསྔལ་འདི་ལྟ་བུ་མྱོང་དགོས་སོ་ཞེས་སྨྲས་པ་འཁོར་
མང་བོས་ཐོས་ཤིང་མཐོང་བར་བྱས་སོ། ། འཁོར་རྣམས་དངངས་
ནས་འཇིགས་ཤིང་སྐྲག་པར་གྱུར་ཏོ། ། དེ་ནས་བཅོམ་ལྡན་འདས་
ཀྱིས་ཆོས་བསྟན་པས་བླ་ན་མེད་པའི་བྱང་ཆུབ་ཏུ་སེམས་བསྐྱེད་པ་
དང་། ཕྱིར་མི་ལྡོག་པའི་ས་ལ་གནས་པ་དང་། ལྷ་དང་མིར་སྐྱེ་
སེམས་
དགེ་བའི་རྩ་བ་བསྐྱེད་པ་ཡང་གྲངས་མེད་དོ། ། ཅན་་་་་
དམྱལ་བ་དག་གིས་སངས་རྒྱས་ཀྱི་སྐུ་མཐོང་ཞིང་གསུང་ཐོས་པའི་རྐྱེན་
གྱིས་ཤིན་ཏུ་དད་པའི་སེམས་བསྐྱེད་པས། སྐད་ཅིག་ལ་སྡུག་བསྔལ་
ལས་ཐར་ཏེ་ཚེའི་དུས་བྱས་ནས་ཐམས་ཅད་ལྷ་དང་མིར་སྐྱེས་སོ།
173

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཆོ་འཕྲུལ་ཆེན་པོ་བསྟན་པའི་རྗེས་དེར་མཉན་ཡོད་ཛི་ཏའི་ཚལ་དུ་
དབྱིབས་གྲུ་བཞི་བ་བང་རིམ་བཞི་བ་ཅན་ཕྱོགས་བཞིར་གློ་འབུར་དང་
བཅས་པ་ཡོད་པའི་ཆོ་འཕྲུལ་གྱི་མཆོད་རྟེན་ཆེན་མོ་ནི། རྒྱལ་བོ་
ཤར་བ་དང་ལི་ཙ་བྱི་སོགས་ཀྱིས་བཞེངས་སོ། ། དེ་ལྟར་ན་འདུལ་
བ་ལུང་ལས་སྔར་བྲིས་པ་ལྟར་ཚེས་བརྒྱད་ཀྱི་ཉིན་བསྟན་པའི་ཆོ་་་་
་་་་་་འཕྲུལ་གྱི་མཛད་པ་ཙམ་ལས་མ་གསུངས་ཀྱང་། འདི་ནི་མདོ་
མཛངས་བླུན་ལས། དེའི་ཚེ་དཔྱིད་ཟླ་ར་བའི་ཚེས་གཅིག་གི་ཉིན་
པར་བཅོམ་ལྡན་འདས་ཆོ་འཕྲུལ་འགྲན་པའི་གནས་སུ་གཤེགས་པ་
དང་། ཞེས་སོགས་གསུངས་པ་ལྟར་ཡིན་ལ། ཀུན་གཟིགས་ལྔ་བ་
ཆེན་མོའི་གསུངས་ལས་ཀྱང་། མཉན་ཡོད་མཆོད་པ་ནི་སངས་རྒྱས་
དགུང་ལོ་གང་གི་དུས་བྱུང་བའི་གསལ་ཆ་ཡིད་བརྟན་གྱི་ངེས་རྙེད་མ་
བྱུང་རུང་། རྟ་ཆེན་གྱི་ཟླ་བ་ཡིན་པར་ཡོངས་སུ་གྲགས་ཤིང་། ལ་
ལ་དབོ་ཟླར་ཡང་ངོས་འཛིན་མོད་བཤད་མ་ཐག་པའི་དུས་དེ་དག་
དང་། ཁྱད་པར་ཆོ་འཕྲུལ། བྱང་ཆུབ་བརྙེས་པ། ཆོས་འཁོར་
བསྐོར་བ། ལྷ་བབས་རྣམས་དུས་ཆེན་བཞི་ཞེས་དགེ་བ་གང་བྱས་བྱེ་
བ་ཕྲག་བརྒྱར་འགྱུར་བར་ལུང་སིལ་བུ་དང་མྱང་འདས་སོགས་ལས་
གསུངས་པས་ཕན་ཡོན་ལྷག་པར་ཆེའོ། ། ཞེས་གསུངས་སོ། །
དེས་ན་ཆོ་འཕྲུལ་གྱི་མཛད་ཆེན་དེའི་ཕྱི་ལོ་ནས་མཉན་ཡོད་དུ་དུས་
ཆེན་དེ་ལ་མཆོད་པ་དང་དུས་སྟོན་བྱེད་པ་དར་བར་གསུངས།
གངས་ཅན་བོད་ཀྱི་ལྗོངས་འདིར་ཡང་ཆོས་རྒྱལ་གོང་མ་རྣམས་ནས་
བཟུང་སྟེ་བླ་དཔོན་ཁྱིམ་བདག་སོགས་དང་སྟོབས་དང་ལྡན་པ་རྣམས་
ཀྱིས་ཆོ་འཕྲུལ་གྱི་དུས་ཆེན་དེ་ལ་མཆོད་པ་རྒྱ་ཆེན་པོ་འབུལ་བ་མང་དུ་
བྱུང་ཞིང་། དེའི་རྗེས་སུ་རྒྱལ་བོའི་བཀའ་ཆེམས་ལས། དེ་ནས་
174 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཁྱད་པར་བསྙེན་བཀུར་ཆེར་མཛད་པ། །དགེ་སློང་བྱང་སེམས་ཤར་
ཕྱོགས་སྐུ་འཁྲུངས་པ། །གསང་སྔགས་འཆང་ཞིང་རྣལ་འབྱོར་ཆེན་པོ་
ནི།།སྙིང་བོའི་མཐའ་བརྟེན་སྐྱེས་ཆེན་དམ་པ་ནི། །ཞལ་ཡང་བསྒྱུར་
ཞིང་བསྙེན་བཀུར་དམ་པ་མཛད། །དེ་ལ་བསྙེན་བཀུར་ཆེར་བྱེད་དེ་
དག་ནི། །འཕགས་པའི་གང་ཟག་དགེ་སྦྱོང་ཤ་སྟག་གོ ། ཞེས་ལུང་
བསྟན་པ་ལྟར། རྗེ་ཐམས་ཅད་མཁྱེན་པས་ཆོ་འཕྲུལ་གྱི་མཆོད་པ་
དང་སྨོན་ལམ་རྒྱ་ཆེན་པོ་མཛད་པའི་ཚུལ་ནི། རྣམ་ཐར་ལས།
གླང་གི་ལོ་ཟླ་བ་དང་བོའི་ཚེས་གཅིག་ནས་བཅོ་ལྔའི་བར་དུ་ཆོ་འཕྲུལ་
ཆེན་པོའི་དུས་ཀྱི་མཆོད་པ་དངོས་གཞི་མཛད་པ་ལ། ཇོ་བོ་རིན་པོ་
ཆེའི་དྲུང་དུ་དེ་བཞིན་གཤེགས་པ་རིགས་རྣམ་པ་ལྔ་འཕྲུལ་ལས་བཏོན་
པ་དར་དབྱངས་དང་བཅས་པའི་དབུ་རྒྱན་རྒྱུ་གསེར་བཟང་བོ་འབའ་
ཞིག་ལས་བསྒྲུབས་པ། རིན་པོ་ཆེའི་ནལ་དང་། མུ་ཏིག་དང་གཡུ་
ལ་སོགས་པའི་ཕྲ་བཟང་བོ་བཀོད་པའི་མཛེས་པར་བྱས་པ་དང་།
ཇོ་བོ་མི་བསྐྱོད་པ་དང་བཅུ་གཅིག་ཞལ་ལ་དངུལ་བཟང་བོ་ལས་བྱས་
པའི་དབུ་རྒྱན་ཕུན་སུམ་ཚོགས་པ་དང་བཅས་པ་ཕུལ་ཞིང་། ཇོ་བོ་
རིན་པོ་ཆེའི་དྲུང་དུ་དངུལ་གྱི་ལྷུང་བཟེད་ཆེ་ཚད་དུ་ལོངས་པ་དེའི་ཁ་
ལ་འཚམ་པའི་དངུལ་གྱི་མཎྜལ་དང་བཅས་པ་དང་། ཇོ་ཤཱཀྱ་ཞལ་
གཉིས་བཅུ་གཅིག་ཞལ་དང་བཅས་པ་ལ་ཆོ་འཕྲུལ་གྱི་ཉིན་རེ་ཞིང་
ཞལ་གསེར། ཚེས་བརྒྱད་དང་བཅོ་ལྔ་ལ་སྐུ་ཡོངས་རྫོགས་ལ་གསེར་
ཆབ་དང་བཅས་པ་ཕུལ་ཞིང་། ཞེས་དང་། གཞན་ཡང་།
མཆོད་པའི་བྱེ་བྲག་མཐའ་ཡས་པ་དང་། རྒྱལ་སྲིད་རིན་པོ་ཆེའི་སྣ་
བདུན་ལ་སོགས་པའི་བཀོད་པ་ཡིད་འཕྲོག་པ་དཔག་ཏུ་མེད་པ་དང་
བཅས་པས་མངོན་པར་མཆོད་དེ། རྗེ་བླ་མ་ཉིད་ཀྱི་ཞལ་སྔ་ནས་
175 མ་ཟ

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྔགས་དང་ཕྱག་རྒྱ་དང་ཏིང་ངེ་འཛིན་གྱིས་བྱིན་གྱིས་བརླབས་ནས།
མདོ་སྡེ་དང་རྒྱུད་སྡེ་ནས་བྱུང་བའི་ཆོ་ག་རྣམ་པར་དག་པས་མངོན་
པར་མཆོད་ཅིང་། བསྟན་པ་དང་སེམས་ཅན་འབའ་ཞིག་ལ་ལ་་་་་་་
དགོངས་པའི་ཐུགས་ཀྱི་ཤུགས་དྲག་པོས་བསྟན་པ་རྒྱས་པ་དང་སེམས་
ཅན་ལ་ཕན་བདེ་འབྱུང་བའི་སྨོན་ལམ་རྣམ་པར་དག་པ་ཉིན་རེ་ཞིང་
མཛད་ལ། དགེ་འདུན་སྐྱེ་བོའི་ཚོགས་དང་བཅས་པ་ལ་ཉིན་རེ་ཞིང་
སློབ་དཔོན་དཔའ་བོས་མཛད་པའི་སྐྱེ་རབས་ཀྱི་ཆོས་མཐུན་རེ་་་་་་་
གསུངས་སོ། ། ཞེས་དང་། དེ་ལྟ་བུའི་སྨོན་ལམ་བསམ་ལས་་
འདས་པའི་སྒོ་ནས་བསྟན་པ་དང་སེམས་ཅན་ཀུན་གྱི་གསོས་སུ་འགྱུར་
བར་མཛད་ཅིང༌། དེའི་ཚེ་ཐུགས་དམ་པ་ཉམས་སྣང་ཤིན་ཏུ་བཟང་
བོ་ཞིག་གི་མནལ་ལམ་དུ། ལྷ་སའི་ཉེ་བསྐོར་གྱི་ས་གཞི་ལས་སྐྱེ་བོའི་
ཚོགས་གྲངས་ལས་འདས་པ་ཐོན་ནས། ཐམས་ཅད་ནམ་མཁའ་ལ་
ཡར་ཐལ་བྱུང་དུ་འགྲོ་ཡི་འདུག འདི་ཅི་ཡིན་ཞེས་པས། ངེད་
རྣམས་ཇོ་བོ་རིན་པོ་ཆེ་ལ་འདི་ལྟར་མཆོད་པའི་ཚངས་པའི་འཇིག་
རྟེན་ཏུ་འགྲོ་བ་ཡིན་ཟེར་བ་དེ་འདྲ་བའི་རྨི་ལམ་ཡང་བྱུང་། ཞེས་
འབྱུང་བ་ལྟར་རོ།། རྗེ་བཙུན་བླ་མ་ཙོང་ཁ་བ་ཆེན་པོའི་མཛད་
ཆེན་དེའི་རྗེས་སུ་འབྲངས་ཏེ། ཆོ་འཕྲུལ་སྨོན་ལམ་ཆེན་མོ་ཞེས་
ཡོངས་སུ་གྲགས་པ་དེ་ཉིད་དབུས་གཙང་།. མངའ་རིས། བར་
ཁམས། མདོ་སྨད། ཧོར་ཡུལ། རྒྱ་ནག་སོགས་སུ་དར་བས་
ཡུལ་ཕྱོགས་དེ་རྣམས་སུ་བཀྲ་ཤིས་བདེ་ལེགས་བྱུང་ངོ་ཞེས་གྲགས་
སོ། །
ལྷ་ལས་བབས་པ་ནི། བསྟོད་པ་ལས། སུམ་ཅུ་རྩ་གསུམ་
གནས་སུ་དབྱར་གནས་མཛད། །སྐལ་ལྡན་སྨིན་གྲོལ་ལམ་ལ་ལེགས་
176

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བཀོད་དེ། །སྨིན་དྲུག་ཅན་ལ་ཚངས་དབང་འཁོར་ཚོགས་བཅས། །
སླར་ཡང་གླང་འདིར་བྱོན་ལ་ཕྱག་འཚལ་ལོ།།། ཞེས་སྨྲས་སོ། །
གང་གི་ཚེ་ཡང་དག་པར་རྫོགས་པའི་སངས་རྒྱས་ཀྱིས་ཆོ་འཕྲུལ་ཆེན་
པོ་བསྟན་པ་དེ་ཕྱིན་ཆད། ལྷ་དང་མི་རྣམས་སངས་རྒྱས་ཀྱི་བསྟན་
པ་ཁོ་ན་ལ་དད་དོ། ། དེར་དགེ་སློང་རྣམས་ལ་རྙེད་བཀུར་མང་
ཞིང་ཆེས་མང་བས། སོ་སོ་སྐྱེ་བོ་རྣམས་ཀྱི་སྤོང་བ་ལ་བར་དུ་སྤྱོད་
པར་གྱུར་པ་གཟིགས་ནས། འབྱོར་བ་དང་རྙེད་བཀུར་མང་ཆེས་པ་
དེ་ཉིད་རྒྱུན་བཅད་པའི་ཕྱིར་དང༌། ཉིད་ཀྱི་ཡུམ་ལྷའི་གནས་སུ་སྐྱེ་
བ་བཞེས་པ་དེ་ཉིད་བདེན་པ་ལ་འགོད་པ་སོགས་དགོས་པ་དུ་མའི་
ཕྱིར་དུ། བཅོམ་ལྡན་འདས་འཁོར་དང་བཅས་པ་རི་རབ་ཀྱི་རྩེ་མོ་
ལྷའི་གནས་སུམ་ཅུ་རྩ་གསུམ་དུ་གཤེགས་སོ། ། དེར་ཤིང་ཡོངས་
འདུ་ས་བརྟོལ་དང་ཉེ་བ་ལྭ་བ་དཀར་པོ་ལྟ་བུའི་རྡོ་ལེབ་ཏུ་བཞུགས་ཏེ།
ཡུམ་གྱི་སྐྱེ་བ་ལ་སོགས་པའི་ལྷ་རྣམས་ལ་ཆོས་སྟོན་པར་མཛད་དོ། །
དེ་ཡང་རི་རབ་ཀྱི་རྩེ་མོའི་དབུས་ན་གྲོང་ཁྱེར་ལྟ་ན་སྡུག་ཅེས་བྱ་བ་ཡོད་
ལ་དེའི་ངོས་རེ་རེ་ལ་དཔག་ཚད་ཉིས་སྟོང་ལྔ་བརྒྱ་རེ་དང་མཐའ་སྐོར་
དུ་དཔག་ཚད་ཁྲི་ཡོད་དོ། ། གྲོང་ཁྱེར་དེའི་ཕྱི་རོལ་བྱང་ཤར་གྱི་
མཚམས་ན་ཤིང་ཡོངས་འདུ་ས་བརྟོལ་ཞེས་བྱ་བ་སུམ་ཅུ་རྩ་གསུམ་
པའི་འདོད་པའི་ཡོན་ཏན་མཐའ་དག་འཇོ་བའི་དཔལ་བསམ་གྱི་ཤིང་
ཡོད་དེ། ཤིང་དེའི་དྲུང་ན་ལྭ་བ་དཀར་པོ་ལྟ་བུའི་རྡོ་ལེབ་ཅེས་བྱ་བ་
དབྱིབས་གྲུ་བཞི་བ་ངོས་རེ་ལ་དཔག་ཚད་ལྔ་བཅུ་རེ་དང་མཐའ་་་་་
འཁོར་དུ་དཔག་ཚད་ཉིས་བརྒྱ་དང་། དཔངས་སུ་དཔག་ཚད་ཕྱེད་
དང་དྲུག་ཡོད་པ་སྟེང་དུ་ཚོན་སྣ་བརྒྱ་རྩ་གཅིག་གིས་བཀྲ་ཞིང་རེག་ན་
འཇམ་པ་མེ་ཏོག་མན་ད་ར་བས་པུས་ནུབ་ཙམ་དུ་ཁེབས་པར་གྱུར་པ་
177

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡོད་དོ། ། དེའི་དབུས་སུ་བརྒྱ་བྱིན་ལ་སོགས་པའི་ཉི་མ་བཅུ་་་
གཉིས། ནོར་ལྷ་བརྒྱད། དྲག་པོ་བཅུ་གཅིག ཐ་སྐར་གྱི་བུ་
གཞོན་ནུ་གཉིས་ཏེ། དབང་བོ་དང་ཉེ་དབང་སོ་གཉིས་ཀྱི་སེང་གེའི་
ཁྲི་བཤམས་པ་ལྷའི་དབང་བོ་བརྒྱ་བྱིན་འཁོར་བཅས་དབྱཪ་ཟླ་བ་
བཞིར་གནས་པར་གསུངས་སོ། ། དེར་བཅོམ་ལྡན་འདས་ཀྱིས་ཟླ་
བ་གསུམ་དུ་ཞལ་གཞེས་གནང་ངོ་། ། འཕགས་པ་མོ་འགལ་གྱི་བུ་
ཆེན་པོ་ལ་སོགས་པ་དགེ་སློང་རབ་ཏུ་མང་བོ་དག་མཉན་ཡོད་དུ་་
དབྱར་གནས་པར་མཛད་པ་ན། དེར་དགེ་སློང་རྣམས་ཀྱིས་མོ་་
འགལ་གྱི་བུ་ཆེན་པོ་ལ། དེང་དེ་བཞིན་གཤེགས་པ་ཕྱོགས་གང་དུ་
དབྱར་གནས་པར་མཛད་ཅེས་དྲིས་པ་ལ། བཅོམ་ལྡན་འདས་ནི་
སུམ་ཅུ་རྩ་གསུམ་གྱི་གནས་སུ་དབྱར་གནས་པར་མཛད་དོ།།།
ཞེས་བཤད་དོ། ། དེ་ནས་ཟླ་བ་གསུམ་འདས་པ་ན། འཁོར་རྣམ་
པ་བཞིའི་ཚོགས་རྣམས་མོ་འགལ་གྱི་བུ་ཆེན་པོའི་དྲུང་དུ་ལྷགས་ནས་
སྨྲས་པ། བདག་ཅག་གིས་བཅོམ་ལྡན་འདས་མ་མཐོང་ནས་ཡུན་
རིང་ལོན་ཏེ། ཤིན་ཏུ་གདུངས་བར་གྱུར་གྱི་འཕགས་པ་བཞུད་ལ།
བཅོམ་ལྡན་འདས་ལ་བདག་ཅག་ནི་དེར་འོང་པའི་རྫུ་འཕྲུལ་མེད།
ལྷ་རྣམས་ནི་འཛམ་བུ་གླིང་འདིར་འོང་པ་ལ་དཀའ་བ་མེད་པའི་ཕྱིར།
འཛམ་བུ་གླིང་དུ་གཤེགས་སུ་གསོལ་ཞེས་ཞུས་ཤིག དེ་ནས་ས་་་་་་
འཕགས་པ་རྫུ་འཕྲུལ་གྱིས་སུམ་ཅུ་རྩ་གསུམ་དུ་སོང་ནས། བཅོམ་
ལྡན་འདས་ཀྱི་ཞབས་ལ་ཕྱག་བྱས་ཏེ་མཐའ་གཅིག་ཏུ་འདུག་ནས་འདི་
སྐད་ཅེས། ལྷའི་འཁོར་འདི་དག་ནི་འཕགས་པ་དགྱེས་པའི་ཚུལ་
ཁྲིམས་དང་ལྡན་པས་འདིར་སྐྱེས་སོ་ཞེས་ཞུས། སྟོན་པས་ཀྱང་དེ་
བཞིན་ནོ་ཞེས་བསྔགས་སོ། ། ལྷ་རྣམས་སྟོན་པའི་དྲུང་ནས་སོང་
178

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བའི་འོག་ཏུ འཕགས་པ་མོ་འགལ་གྱི་བུས་འཁོར་རྣམ་པ་བཞིའི་
འཕྲིན་གསོལ་བས། སྟོན་པས་ཁྱོད་སོང་ལ་ཞག་བདུན་ནས་གྲོང་
ཁྱེར་ས་ཀཱ་ཤཱི་ཨ་བ་ཛ་རའི་ནགས་སུ་ཨུ་དུམ་ཝ་རའི་ཤིང་དྲུང་དུ་
གཤེགས་པར་འགྱུར་རོ་ཞེས་སྒོས་ཤིག་ཅེས་བཀའ་སྩལ་ཏོ། ། དེ་
ནས་འཕགས་པ་སྐད་ཅིག་ལ་འཛམ་བུའི་གླིང་དུ་འོངས་ནས་འཁོར་
རྣམས་པ་བཞི་ལ་བཤད་པས། དེ་རྣམས་ཀྱིས་ས་ཕྱོགས་དེ་བྱི་དོར་
བྱས་ཤིང་མཆོད་པ་སྣ་ཚོགས་བཤམས་སོ། ། དེ་ལྟ་བུའི་བར་
སྐབས་ཞག་བདུན་གྱི་རིང་ལ་བཅོམ་ལྡན་འདས་འཐབ་བྲལ་ནས་འོག་
མིན་གྱི་བར་དུ་གཤེགས་ཏེ། ལྷའི་འགྲོ་བ་གྲངས་མེད་ཚད་མེད་པ་
སྨིན་ཅིང་གྲོལ་བ་ལ་བཀོད་ནས། སླར་ཡང་སུམ་ཅུ་རྩ་གསུམ་དུ་
བྱོན་པ་ན། ལྷའི་དབང་བོ་བརྒྱ་བྱིན་གྱིས་བཅོམ་ལྡན་འདས་འཛམ་
བུ་གླིང་དུ་གཤེགས་པར་བཞེད་དམ། ཞེས་ཞུས་པ་ལ། སྟོན་པས་
དེ་ལྟར་རོ་ཞེས་བཀའ་སྩལ་ཏོ། ། དེ་ནས་ལྷའི་དབང་བོས་བཟོ་བོ་
ལས་ཐམས་ཅད་ལ་བཀའ་བསྒོས་ནས། སུམ་ཅུ་རྩ་གསུམ་ནས་་་
འཛམ་བུའི་གླིང་གི་བར་ལ། དབུས་སུ་བཻཌཱུརྱའི་ཐེམ་སྐས་དང་།
གཡས་སུ་གསེཪ་གྱི་ཐེམ་སྐས། གཡོན་ཏུ་དངུལ་གྱི་ཐེམ་སྐས་་་་་
བཙུགས་སོ། ། དེ་ནས་བཅོམ་ལྡན་འདས་ལྷའི་ཡུལ་ནས་འཛམ་
བུའི་གླིང་དུ་འབྱོན་པར་ཆས་པའི་ཚེ། ལྷ་ཚངས་པ་ཆེན་པོ་ནི་རྔ་
ཡབ་དཀར་པོ་འཛིན་ཅིང་གསེར་གྱི་ཐེམ་སྐས་ལས་འབབ།
གཟུགས་ཁམས་ཀྱི་ལྷ་དང་ལྷན་ཅིག་སྐུའི་གཡས་ཕྱོགས་ནས་འགྲོ
བརྒྱ་བྱིན་ནི་གདུགས་དཀར་བོ་རྩིབས་མ་སྟོང་དང་ལྡན་པ་འཛིན་ཅིང་
དངུལ་གྱི་ཐེམ་སྐས་ལས་འབབ། འདོད་ཁམས་ཀྱི་ལྷ་དུ་མས་བསྐོར་
ཏེ་གཡོན་ཕྱོགས་ནས་འགྲོའོ། ། བཅོམ་ལྡན་འདས་འཁོར་བཅས་
179

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནི་དབུས་མ་བཻཌཱུརྱའི་ཐེམ་སྐས་ལ་གཤེགས་སོ། ། གལ་ཏེ་ཞབས་
ཁོ་ནས་བྱོན་ན་ནི། མུ་སྟེགས་པ་ན་རེ། དགེ་སྦྱོང་གཽ་ཏ་མ་ནི་ལྷའི་
འདོད་ཡོན་མཐོང་བས་རྫུ་འཕྲུལ་ལས་ཉམས་སོ་ཞེས་འཕྱ་བར་འགྱུར་
ལ། རྫུ་འཕྲུལ་ཁོ་ནས་གཤེགས་ན་ནི། ལྷ་རྣམས་ཀྱིས་སྐབས་་་་
བཙུགས་པ་དོན་མེད་དུ་འགྱུར་ཞིང་བསོད་ནམས་མི་འཕེལ་བར་་་
གཟིགས་ནས བར་འགའ་ནི་རྫུ་འཕྲུལ་གྱིས་བྱོན། བར་འགའ་
ནི་ཞབས་ཀྱིས་བཻཌཱུརྱའི་ཐེམ་སྐས་ལས་གཤེགས་སོ། ། མིའི་འགྲོ་
བའི་དྲི་མི་ཞིམ་པ་ལྷ་རྣམས་ཀྱིས་མི་བཟོད་པས། སྟོན་པས་མིའི་དྲི་
རྣམས་ཙན་དན་མཆོག་གི་དྲིར་བྱིན་གྱིས་བརླབས་སོ། ། དེ་ནས་
བཅོམ་ལྡན་འདས་འཛམ་བུ་གླིང་དུ་བྱོན་ཏེ་བཞུགས་ཁྲི་བཤམས་པ་ལ་
བཞུགས་སོ། ། དེའི་ཚེ་ས་ཕྱོགས་ཐམས་ཅད་འཁོར་རྣམ་བཞི་་་
དང་། རྒྱལ་བོ་དང་། བློན་པོ་དང་། ཁྱིམ་བདག་ལ་སོགས་པ་
སྐྱེ་བོའི་ཚོགས་མཐའ་ཡས་པས་ཡོངས་སུ་གང་ཞིང་། ལྷ་མིའི་ཁྲོམ་
ཚོགས་ས་གཞིར་མི་ཤོང་བ་ལྟ་བུས་བཅོམ་ལྡན་འདས་ལ་ཕྱག་འཚལ་
ཏེ་བསྐོར་བ་ལ། དགེ་སློང་མ་ཨུཏྤ་ལའི་མདོག་གིས། ཁྲོམ་ཚོགས་
ཆེན་པོའི་མཐའ་ནས་བཅོམ་ལྡན་འདས་ཀྱི་སྐུ་མ་མཐོང་། དགེ་སློང་
མའི་གཟུགས་ཀྱིས་ཕྱིན་ན་སྟོན་པའི་སྤྱན་སྔར་མི་གཏོང་ངོ་སྙམ་ནས།
འཁོར་ལོས་བསྒྱུར་བའི་རྒྱལ་བོ་རིན་པོ་ཆེའི་ཅོད་པན་དང་རྣ་རྒྱན་
སོགས་ཀྱིས་མཛེས་ཤིང་གཟི་བརྗིད་དང་ལྡན་པར་སྤྲུལ་ནས་ནོར་དང་
གྲགས་པས་འགྱིངས་ཚུལ་གྱིས་ཕྱིན་པས། སྐྱེ་བོ་ཐམས་ཅད་ཀྱིས་ཞེ་
སར་བྱས་ཏེ་ལམ་ཕྱེ་ཞིང་། བཅོམ་ལྡན་འདས་ཀྱི་དྲུང་དུ་ཕྱག་བྱས་
སོ། ། དེའི་ཚེ་འཁོར་འགའ་ཞིག་ནི་ལྷའི་སྲིད་པ་ལ་ཆགས།
འགའ་ཞིག་ནི་མིའི་སྲིད་པ་ལ་ཆགས་པ་ལ་དེ་བཟློག་པའི་ཕྱིར་དུ་ཆོས་
180 ―
MO

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གསུངས་པས། འབྲས་བུ་བཞི་ཐོབ་པ་དང༌། བྱང་ཆུབ་གསུམ་དུ་
སེམས་བསྐྱེད་པ་དཔག་ཏུ་མེད་དོ། ། བཀའ་སྩལ་བ། ས་རྣམས་
གཅིག་གིས་ཐོབ་པ་དང་། །ལྷ་རྣམས་སུ་ཡང་འགྲོ་བ་དང༌། །ཡང་ན་
ཏིང་འཛིན་ཐོབ་པ་བས། །རྒྱུན་དུ་ཞུགས་པའི་འབྲས་བུ་མཆོག །
ཞེས་སོགས་གསུངས་སོ། ། བཅོམ་ལྡན་འདས་ལྷ་ལས་བབས་པ་
དེའི་ཚེ། བྲམ་ཟེ་འབྱོར་བའི་བུ་རབ་འབྱོར་ཤིང་དྲུང་ན་འདུག་པས་
མཐོང་སྟེ། ཀྱེ་མའོ་ལྷ་འདི་རྣམས་ཀྱང་དེང་ཉིད་རང་གི་གནས་སུ་
འགྲོ། མི་འདི་དག་ཐམས་ཅད་ཀྱང་ལོ་བརྒྱ་ཚུན་ཆད་ལ་འཆི། དེ་
བཞིན་གཤེགས་པ་ཡང་མྱུར་དུ་མྱ་ངན་ལས་འདའོ་སྙམ་སྟེ་ཡིད་འབྱུང་
བའི་རྐྱེན་བྱས་ཏེ་བདེན་པ་མཐོང་ཞིང་། མི་རིང་བར་དགྲ་བཅོམ་
ཐོབ་པར་ལུང་ལས་གསུངས་སོ། ། ཀུན་གཟིགས་ལྔ་བ་ཡབ་སྲས་
ཀྱི་གསུང་ལས་འགའ་ཞིག་ཏུ་ཤེར་ཕྱིན་གྱི་རྗེས་སུ་ལྷ་བབས་བཤད་
ནའང་། ཤེར་ཕྱིན་གསུང་སྐབས་འཕགས་པ་རབ་འབྱོར་དགྲ་་་་་་
བཅོམ་པར་གྱུར་ཟིན་ཏེ། ཀུན་དགའ་བོ་མ་གཏོགས་པ་ཐམས་ཅད་
ཀྱང་དགྲ་བཅོམ་པ། ཟག་པ་ཟད་པ། ཉོན་མོངས་པ་མེད་པ་ཞེས་
སོགས་ཤེར་མདོའི་གླིང་གཞིར་བྱུང་ལ། རབ་འབྱོར་ནི་ལྷ་བབས་ཀྱི་
ཉིན་དེར་བདེན་པ་མཐོང་། དེ་ནས་མི་རིང་བར་དགྲ་བཅོམ་པའི་
འབྲས་བུ་ཐོབ་པར་འདུལ་བ་ལུང་ལས་གསལ་བར་གསུངས་པས།
ཤེར་ཕྱིན་གསུངས་པའི་སྔོན་དུ་ལྷ་བབས་འདི་བཞིན་འཐད་དོ།
ཞེས་གསུངས་སོ། ། དེ་ལྟར་ལྷ་ལས་བབས་པའི་མཛད་ཆེན་དེ་ལ་
བརྟེན་ནས། ལྷ་བབས་མཆོད་རྟེན་བང་རིམ་བཞིའི་ངོས་རེར་གློ་
འབུར་ཐེམ་སྐས་ཡོད་པ་ཅན་ནི། རྒྱལ་བོ་གསལ་རྒྱལ་སོགས་ཀྱིས་
བཞེངས་སོ། ། མཛད་པ་དེ་ཐམས་ཅད་ཀྱང་། ཇི་སྐད་དུ།
181

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསོད་ནམས་བརྒྱ་ཡི་མཚན་དང་ལྡན་པས་ན། །ལྷར་བཅས་འཇིག་
རྟེན་ནང་ན་བསོད་ནམས་གཏེར། །མཐོང་དང་ཐོས་དང་གཞེས་པ་
མཛད་པས་ཀྱང་། །འཇིག་རྟེན་ཀུན་ལ་ཕན་པར་མཛད་པ་ལགས། །
ཞེས་གསུངས་པ་ལྟར་རོ། །
འདིར་སྨྲས་པ། ནམ་ཞིག་འདྲེན་པ་སྟོབས་བཅུ་མངའ་བ་
སྲིད་པ་གསུམ་གྱི་ཉིན་མོར་བྱེད། །གྲོང་ཁྱེར་སེར་སྐྱའི་དཔག་མེད་
བསྐལ་བཟང་པུཎྜ་རི་ཀའི་ཚལ་དུ་ཤར། །ནྱ་གྲོ་དྷ་ཡི་གཙུག་ལག་ཁང་
དུ་ཞབས་ཀྱི་པདྨོ་རྣམ་པར་བཀོད། །ཟས་གཙང་རྒྱལ་བོས་ལེགས་
པར་མཆོད་དེ་སྙན་པའི་ཚིག་གིས་འདི་སྐད་ཅེས། །འགྲོ་བ་ཐམས་
ཅད་དགེ་བའི་ལམ་ལ་བཀོད་ཅིང་དགའ་བར་མཛད་པ་ལ། །བདག་
ཅག་རྣམས་ལ་བརྩེ་བ་མེད་པར་གདུང་བ་བསྐྱེད་པ་ཅིའི་ཕྱིར་་་་་་་་་་་
མཛད། །རིང་ནས་མཛའ་བའི་སེམས་དང་ཁྱོད་ཀྱི་ངོ་མཚར་ཡོན་
ཏན་ལ་གུས་པས། །བདག་གི་བློ་ནི་ཁྱོད་དྲུང་རྟག་རྒྱུག་ད་ལྟ་མཇལ་
བས་ས་རབ་ཏུ་དགའ། །རབ་མཛེས་ཕྱི་ནང་ར་བ་དག་གིས་ཡོངས་སུ་
བསྐོར་བའི་ཕོ་བྲང་དང་། །ཉི་ཟླ་ལྟར་གསལ་གསེར་གྱི་ཁང་བཟང་
བཞག་ནས་ནགས་ཁྲོད་སྟོང་བར་ཞུགས། །གཞོན་ནུའི་ལག་པར་་
གསེར་གྱི་བུམ་པ་དྲི་བཟང་ཆུ་ཡིས་གང་བྱས་པས། །སྐུ་ལ་ཁྲུས་ཆབ་
གསོལ་བ་སྤངས་ཏེ་ཆུ་ཀླུང་དག་ལ་ཇི་ལྟར་འཁྲུ། །རིན་ཆེན་འོད་་
འབར་དཔུང་རྒྱན་ལ་སོགས་རྒྱན་རྣམས་འདོར་བ་ཅི་ཞིག་རིགས། །
གཟིམས་ཆས་ཁྱད་པར་ཅན་དག་སྤངས་ནས་ཤིང་དྲུང་དག་ཏུ་ཇི་ལྟར་
གཟིམས། །རེག་ན་བདེ་བས་གདན་ཁྲི་བཞག་ནས་ས་ལ་བཞུགས་པ་
ཇི་ལྟར་བཟོད། །ཀ་ཤིའི་གོས་ཀྱི་ན་བཟའ་ཕུད་ནས་ངུར་སྨྲིག་གྱོན་པ་
ཇི་ལྟར་འོས། །མང་བོས་བཀུར་བའི་རྒྱལ་སྲིད་སྤངས་ཏེ་བསོད་་་་་
182

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སྙོམས་སྤྱོད་པ་ཇི་ལྟར་འཐད། །ཁྱོད་ཕྱག་པདྨའི་འདབ་མ་འདྲ་་་
འདིར་ལྷུང་བའི་སྣོད་ཐོགས་ཇི་ལྟར་དགའ། །རྒྱལ་ཁབ་དཔལ་འབྱོར་
ཐམས་ཅད་སྤངས་ཏེ་མངོན་པར་འབྱུང་བ་འདི་ཅི་ཞེས། །རྒྱལ་བོའི་
ཐུགས་ཀྱི་གདུང་བའི་རྒྱུད་མང་ཐུབ་པའི་སྙན་དུ་དལ་གྱིས་་
བསྒྲོགས། །དེ་ནས་སྟོན་པའི་ཞལ་གྱི་ཟླ་བ་སྙིང་རྗེའི་འཛུམ་གྱིས་་་
བཀའ་སྩལ་བ། །དཔལ་འབྱོར་ངས་སྤྱོད་འཛད་པའི་རང་བཞིན་སྲོག་
གི་རྒྱུན་ནི་ཆུ་ལྟར་གཡོ། །གལ་ཏེ་ན་རྒ་འཆི་བ་མེད་ན་རྒྱལ་སྲིད་མི་
འདོད་མི་བགྱི་ཡང་། །ན་རྒ་འཆི་བའི་འཇིགས་པ་འདི་ཀོ་སྐྱེ་བོ་ཀུན་
ལ་གནས་པས་སོ། །ཡང་ཐོག་དབྱིངས་ཀྱི་ཁང་བར་བསྡད་ཀྱང་ནམ་
ཞིག་འོག་ཏུ་ལྟུང་བར་འགྱུར། །དྲི་བཟང་ཆུ་ཡིས་ཕྱི་རོལ་བཀྲུ་ཡང་
ནང་གི་དྲི་མ་ཕྱིར་ཞིང་འཕེལ། །དར་གོས་རིན་ཆེན་ཁྲི་ལ་ཉལ་ཡང་
ཆགས་སྡང་ཚེཪ་མས་ཟུག་རྔུ་འབྱིན། །ཡན་ལག་བཞི་ལྡན་དཔུང་
གིས་བསྐོར་ཡང་འཆི་བདག་བདུད་ནི་འགོག་ཏུ་མེད། །དར་ཐོད་
གསེཪ་གྱི་དཔུང་རྒྱན་ལ་སོགས་དམ་པ་རྣམས་ལ་འོས་པ་མིན། །
ཆགས་བྲལ་ངུར་སྨྲིག་ཆོས་ཀྱི་རྒྱལ་མཚན་ལྷར་བཅས་འགྲོ་བའི་བསོད་
ནམས་ཞིང་། །མདོར་ན་དཔལ་འབྱོར་རིན་ཆེན་ཁང་བཟང་རྒྱལ་་
སྲིད་འཁོར་སོགས་ཇི་ལྟར་ཡང༌།།།ཐམས་ཅད་མི་རྟག་སྡུག་བསྔལ་
རང་བཞིན་ཞེས་སོགས་དམ་པའི་ཆོས་གསུངས་པས། །སྐལ་ལྡན་སྐྱེ་
བོ་འབུམ་ཕྲག་མང་བོས་བདེན་པ་མཐོང་ཞིང་ཟག་པ་ཟད། །ཤཱཀྱའི་
གྲོང་དང་གྲོང་ཁྱེར་དག་ཏུ་འཕགས་པའི་ཚོགས་ཀྱིས་གང་བར་
གྱུར། །གང་གི་སྲས་མཆོག་སྒྲ་གཅན་འཛིན་ཡང་ཁབ་ནས་མངོན་
པར་བྱུང་གྱུར་པས། །མང་བཀུར་རྒྱལ་བོའི་གདུང་རབས་རྫོགས་པའི་
རྣམ་ཐར་ངོ་མཚར་རྨད་དུ་བྱུང༌། །གང་ཚེ་མུ་སྟེགས་རྫོགས་བྱེད་་
183

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སོགས་ཀྱིས་ཡང་ཡང་ནན་གྱིས་ཞུས་པ་ལྟར། །རྒྱལ་བོ་གསལ་རྒྱལ་
འཁོར་དང་བཅས་པས་མཉན་ཡོད་གནས་སུ་སྟ་གོན་གྱིས། །ཆོ་་་་་་
འཕྲུལ་འགྲན་པའི་ས་གཞི་ཡངས་པར་ཕྱག་དར་མཛད་ཅིང་མེ་ཏོག་
བཀྲམ། །སེང་ཁྲི་བཤམས་ཏེ་ཁོར་ཡུག་གདུགས་དང་རྒྱལ་མཚན་བ་
དན་དཀར་པོ་བཙུགས། །དེ་ནས་འགྲོ་བའི་ཕན་བདེའི་ཕྱིར་དུ་ཆོ་
འཕྲུལ་ཆེན་པོ་བསྟན་པའི་ཚེ། །གསེར་གྱི་པདྨ་འདབ་མ་སྟོང་ལྡན་
རིན་ཆེན་རྡོ་རྗེའི་ཟེ་བ་ཅན། །གློ་བུར་སྐྱེ་ལ་པདྨའི་སྙིང་བོར་བཅོམ་
ལྡན་ཤཱཀྱ་ཐུབ་པ་བཞུགས། །དེ་ཡང་སངས་རྒྱས་ལྔ་བརྒྱར་གྱུར་པས་
རེ་རེས་ཆོ་འཕྲུལ་སྣ་ཚོགས་སྟོན། །རེས་འགའ་སྐུ་ནི་ཆེ་བར་སྤྲུལ་བས་
ཚངས་པའི་འཇིག་རྟེན་བར་དུ་མཐོ། །རེས་འགའ་གཟུགས་སྐུ་སྣང་
བ་མེད་པར་གསུང་གིས་ཆོས་ཀྱི་འཁོར་ལོ་བསྐོར། །རེས་འགའ་སྐུ་
ལས་འོད་ཟེར་འཕྲོས་པས་གནམ་ས་བར་སྣང་ཐམས་ཅད་གང་། །
རེས་འགའ་མེ་དཔུང་ཆེན་པོ་སྤྲུལ་བས་སྲིད་པ་གསུམ་ཡང་འཚིག་སྙམ་
བྱེད། །རེས་འགའ་ཡན་ལག་བརྒྱད་ལྡན་རྫིང་བུར་སྣ་ཚོགས་པདྨས་
གང་བ་སྤྲུལ། །རེས་འགའ་ལྗོན་ཤིང་གསར་སྐྱེས་དག་ལ་མེ་ཏོག་་་
འབྲས་བུས་གང་བ་སྤྲུལ། །རེས་འགའ་རི་བོ་ཆེན་པོ་དག་ལ་རིན་ཆེན་
འོད་ཟེར་འབར་བ་སྤྲུལ། །གཞན་ཡང་ངོ་མཚར་ཆོ་འཕྲུལ་དུ་མས་
ཐུབ་བསྟན་ལྷུན་པོ་ཕྱོགས་ལས་རྒྱལ། །མཐའ་གཉིས་སྤངས་པའི་་་
བསོད་སྙོམས་བསྟེན་ཅིང་འདོད་པ་ཆུང་ཞིང་ཆོག་ཤེས་པ། །དེ་ཉིད་
འཕགས་པའི་རིགས་ལ་གནས་པས་མྱུར་དུ་སྲིད་ལས་གྲོལ་འགྱུར་་་
ཞིང་། །རྙེད་དང་བཀུར་བསྟི་ཆེ་ཆེར་མང་བ་དགེ་སྦྱོང་ཚུལ་ལ་བར་
གཅོད་ཅེས། །སུམ་ཅུ་རྩ་གསུམ་ལྷ་ཡི་གནས་སུ་བཅོམ་ལྡན་འཁོར་
བཅས་འབྱོན་པར་ཆས། །དེ་ཡང་རི་རབ་ལྷུན་པོའི་སྟེང་དུ་གྲོང་ཁྱེར་
184

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཆེན་པོ་ལྟ་ན་སྡུག ། གསེར་གྱི་ར་བས་ཡོངས་སུ་བསྐོར་ཞིང་རིན་
ཆེན་སྣ་བཞིའི་མདའ་ཡབ་མཛེས། །ནང་གི་ས་གཞིར་ཚོན་བརྒྱའི་རི་
མོ་དབང་བོའི་གཞུ་ལྟར་རྣམ་པར་བཀྲ །སྟེང་དུ་མནན་ན་ནེམ་ཞེས་
པ་དང་བཏེགས་ན་སྤར་ཞེས་ཤིན་ཏུ་མཉེན། །གྲོང་ཁྱེར་དེ་ཡི་ཕྱི་རོལ་
ཕྱོགས་བཞིའི་དཔག་ཚད་ཉི་ཤུའི་ཕ་རོལ་ན། །ཤར་ན་ཤིང་རྟ་སྣ་་
ཚོགས་ཚལ་དང་ལྷོ་ན་ཤེས་པ་རྩུབ་འགྱུར་ཚལ། །ནུབ་ན་ལྷ་རྣམས་
འདྲེས་པའི་ཚལ་དང་བྱང་ན་རབ་ཏུ་དགའ་བའི་ཚལ། །སྟེང་དུ་རང་
བྱུང་ཆོས་ཀྱི་རྔ་ལས་བག་ཡོད་ཕྱག་བརྒྱ་བཞི་སོགས་སྟོན། །གྲོང་ཁྱེར་
ལྟ་ན་སྡུག་གི་ཕྱི་རོལ་ལྷོ་ནུབ་དཔག་ཚད་བཅུ་གཉིས་ན། །ཆོས་བཟང་
ལྷ་ཡི་མདུན་ས་ཞེས་བྱ་ཆུ་ཞེང་དཔག་ཚད་སུམ་བརྒྱ་བ། །རིན་ཆེན་སྣ་
བཞིའི་ལན་ཀན་གྱིས་བསྐོར་ས་གཞི་རིན་ཆེན་ཤེལ་ལས་གྲུབ། །
དབུས་སུ་བཻཌཱུརྱ་ཡི་ཀ་བ་ཟུར་བརྒྱད་ཤིན་ཏུ་གསལ་བའི་དྲུང་། །
དབང་བོ་དང་ནི་ཉེ་དབང་སོ་གཉིས་གསེར་ཁྲི་བཤམས་པར་དེ་རྣམས་
ཀྱིས། །འཇིག་རྟེན་ལྷ་དང་མི་ཡི་བྱ་བ་ལེགས་ཉེས་གང་ཞེས་རྣམ་པར་
དཔྱོད།“།ཚེས་བརྒྱད་བཅུ་བཞི་བཅོ་ལྔ་དག་ལ་རྒྱལ་བོ་སྡེ་བཞིས་་་
འཇིག་རྟེན་ཉུལ། །ལེགས་ཉེས་བྱེད་པ་དག་ལ་རིམ་བཞིན་བསྔགས་
ཤིང་མི་མཐུན་བསྒྲོགས་པར་བྱེད། །བྱང་ཤར་མཚམས་ན་ཡོངས་་་
འདུས་ཞེས་བྱའི་དཔག་བསམ་ལྗོན་པ་ཆེན་པོ་ནི། །ཡལ་ག་ལོ་འདབ་
ཕྱོགས་སུ་རྒྱས་པས་ཁོར་ཡུག་དཔག་ཚད་ལྔ་བཅུར་ཁྱབ། །མེ་ཏོག་
འབྲས་བུའི་དྲི་ངད་ལྡང་བས་རྒྱལ་བ་འཁོར་བཅས་མཆོད་པ་པ་་་་་་་
བཞིན། །དེ་ལས་མི་ཟད་འདོད་དགུ་འབྱུང་བ་ལྷ་ཡི་བསོད་ནམས་
སྟོབས་ལས་བྱུང་། །ཡོངས་འདུའི་དྲུང་ན་ལྭ་བ་དཀར་བོ་ལྟ་བུའི་རྡོ་
ལེབ་ཅེས་བྱ་བ། །གྲུ་བཞི་ཆུ་ཞེང་དཔག་ཚད་ལྔ་བཅུ་ཁོར་ཡུག་དཔག་
185

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཚད་ཉིས་བརྒྱ་བ། །འཕང་དུ་དཔག་ཚད་ཕྱེད་དང་དྲུག་ལྷག་བཻཌཱུརྻ་
ཡི་ས་གཞི་ལ། །གསེར་གྱི་མིག་མང་རིས་སུ་བྲིས་ཤིང་ཚོན་སྣ་བརྒྱ་རྩ་
གཅིག་གིས་བཀྲ། །ངོ་མཚར་འཆི་མེད་དབྱར་གྱི་ར་བ་མེ་ཏོག་ཕྲེང་
བར་འཁྲིགས་པ་དེར། །ལེགས་བྱས་བསོད་ནམས་བརྒྱ་ལས་གྲུབ་པའི་
རིན་ཆེན་གདན་ཁྲི་བཤམས་པ་སོགས། །ལྷ་དབང་བརྒྱ་བྱིན་འཁོར་
དང་བཅས་པས་ཕེབས་བསུའི་སྟ་གོན་ཆེན་པོ་མཛད། །དེའི་ཚེ་འོད་
ཀྱིས་ནམ་མཁའ་གང་བཞིན་སྟོབས་བཅུ་མངའ་བ་འཁོར་བཅས་་་་་་
བྱོན། །འཆི་མེད་བདུད་རྩི་ཟས་ལ་སོགས་པ་ངོ་མཚར་མཆོད་པས་
མཉེས་པར་བྱས། །ཟླ་བ་གསུམ་དུ་དབྱར་གནས་ཞལ་གཞེས་ཐ་སྐར་
ཉ་ལ་དགག་དབྱེ་མཛད། །ལྷའི་བུ་ནོར་བུ་དྲི་མ་མེད་སོགས་ལྷ་རྣམས་
རང་རང་སྐལ་བ་བཞིན། །མདོ་རྒྱུད་ཆོས་ཀྱི་འཁོར་ལོ་བསྐོར་བས་
སྨིན་ཅིང་གྲོལ་བའི་ལམ་ལ་བཀོད། །དེ་ནས་ཉིན་ཞག་བདུན་གྱི་བར་
དུ་འཐབ་བྲལ་ནས་བཟུང་འོག་མིན་བར་། །འགྲོ་བའི་མགོན་པོ་་་་
དངོས་སུ་བྱོན་ཏེ་ཆོ་འཕྲུལ་གསུམ་གྱིས་འགྲོ་དོན་མཛད། །དེའི་ཚེ་ལྷ་
ཡི་བཟོ་བོ་རྣམས་ཀྱིས་ལྷུན་པོའི་རྩེ་ནས་འཛམ་གླིང་དུ། །གསེར་་
དངུལ་བཻཌཱུརྱ་ལས་གྲུབ་པའི་རིན་ཆེན་ཐེམ་སྐས་རྣམ་གསུམ་མ་་་་་་་་་་
བཙུགས། །ཚངས་པས་རྔ་ཡབ་དཀར་པོ་འཛིན་ཅིང་གཡས་པ་གསེར་
གྱི་སྐས་ལ་འབེབས། །སྤྱན་སྟོང་མངའ་བས་གདུགས་དཀར་འཛིན་
ཅིང་གཡོན་པ་དངུལ་གྱི་སྐས་ལ་འབེབས། ། དབུས་མ་བཻཌཱུརྱ་ཡི་
སྐས་ལ་ལྷ་མིའི་སྟོན་པ་བཅོམ་ལྡན་འདས། །འདོད་གཟུགས་དཔག་
མེད་ལྷ་ཡིས་བསྐོར་བཞིན་ཨུ་དུམ་ཝ་རའི་ཚལ་དུ་བྱོན། །དེའི་ཚེ་་
མཁའ་ལ་འཇའ་དང་འོད་ཀྱི་བཀྲ་ཤིས་རི་མོ་དཔལ་དུ་ཤར། །འཆི་
མེད་བུ་དང་བུ་མོའི་ཚོགས་ཀྱིས་ཤིས་བརྗོད་མེ་ཏོག་གྲུ་ཆར་་་་་་་་་་་་་་་
186

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འབེབས། །དུང་དཀར་པི་ཝང་རྫ་རྔ་ལ་སོགས་རོལ་མོའི་དབྱིངས་
ཀྱིས་ཕྱོགས་ཆ་ཁྱབ། །སྒེག་སོགས་བཀྲ་ཤིས་ལྷ་མོ་རྣམས་ཀྱིས་བཅོམ་
ལྡན་མཆོད་པའི་ལས་ལ་བརྩོན། །ཇི་ལྟར་སྐབས་གསུམ་དབང་བོ་དེ་
ནི་ཉེ་དབང་ཚོགས་ཀྱིས་བསྐོར་བའམ། །གསེར་གྱི་རི་བོ་ཕྲེང་བ་་་
བདུན་གྱིས་ལྷུན་པོ་ཡོངས་སུ་བསྐོར་བ་བཞིན། །དགྲ་བཅོམ་འཁོར་
གྱིས་ཡོངས་སུ་བསྐོར་བའི་དྲང་སྲོང་དོན་ཀུན་གྲུབ་པ་དེས། །དཔག་
མེད་འགྲོ་དོན་མཛད་པའི་ཚུལ་འདི་བསམ་གྱིན་སྙིང་ནས་ཕྱག་་་་་་་
བགྱིའོ། །
དེ་ནས་ཆོས་ཀྱི་འཁོར་ལོ་གཉིས་པ་བསྐོར་བ་ནི། བསྟོད་པ་
ལས། ས་ཆེན་རབ་གཡོ་ལྟས་ཆེན་བཅོ་བརྒྱད་བཅས། །བྱ་རྒོད་
ཕུང་བོའི་རི་བོར་རྒྱལ་བོའི་ཡུམ། །ཟབ་དང་རྒྱ་ཆེ་ཕ་རོལ་ཕྱིན་པ་
ཡི། ། ཆོས་འཁོར་གཉིས་པ་བསྐོར་ལ་ཕྱག་འཚལ་ལོ། །ཞེས་སྨྲས་་་
སོ། ། ཆོས་ཀྱི་འཁོར་ལོ་བར་བ་བསྐོར་བའི་དུས་ལ་བཤད་ཚུལ་དུ་
མ་ཡོད་ཀྱང་། སྟོན་པ་ཡང་དག་པར་རྫོགས་པའི་སངས་རྒྱས་དགུང་
གྲངས་ལྔ་བཅུ་རྩ་གཅིག་པ་ལྕགས་ཕོ་ཁྱི་ཡི་ལོར་ཆོས་འཁོར་གཉིས་པ་
བསྐོར་བར་གངས་ཅན་གྱི་མི་དབང་ཆེན་པོ་སོགས་ཀྱིས་གསུངས་ལ།
འདིར་ནི་འཕགས་པ་ཀུན་དགའ་བོ་ངེས་པར་འབྱུང་བ་དང་།
འཕགས་པ་རབ་འབྱོར་གྱིས་དགྲ་བཅོམ་ཐོབ་པའི་དུས་སོགས་ཐུན་
མོང་བའི་མཛད་པ་ཉིད་གཙོ་བོར་བྱས་སོ། ། ཤེར་ཕྱིན་གྱི་མདོ་སྡེ་
རིན་པོ་ཆེ་གསུངས་པའི་ཚེ། ནམ་མཁའ་ནས་ལྷའི་བུ་རྣམས་ཀྱིས།
ཨ་ལ་ལ་འཛམ་བུའི་གླིང་དུ་ཆོས་ཀྱི་འཁོར་ལོ་གཉིས་པ་བསྐོར་བར་
མཐོང་ངོ་། ཞེས་ཆེད་དུ་བརྗོད་པའང་མཛད་དོ། ། ཆོས་འཁོར་
གཉིས་པ་གང་དུ་བསྐོར་བའི་གནས་དང་། ཚུལ་ཇི་ལྟར་བསྐོར་བ་
187

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སོགས་ནི། བརྒྱད་སྟོང་འགྲེལ་ཆེན་ལས། དེ་བཞིན་གཤེགས་པ་
རྣམས་ཀྱིས་རྒྱལ་བོའི་ཡུམ་སྟོན་པ་ལ། བྱང་ཆུབ་སེམས་དཔའི་་་
ཚོགས་ཆེན་པོའི་ཁུར་ཡུལ་གཞན་གྱིས་འདེགས་པར་མི་ནུས་པ་ཉིད་ཀྱི།
མངོན་པར་བྱང་ཆུབ་པའི་གནས་དང་འདྲ་བར་འདོད་པར་བྱ་བ།
རིན་པོ་ཆེ་སྣ་ཚོགས་ཀྱིས་ཕུང་བོར་གྱུར་པ་ཡོད་པ་གང་ཡིན་པ་དེ་ནི་བྱ་
རྒོད་ཀྱི་ཕུང་བོའོ། ། ལྷ་ལ་སོགས་པ་བསོད་ནམས་འདོད་པ་་་་་
རྣམས་ཚེས་བརྒྱད་ལ་སོགས་པའི་དུས་ཚུགས་རྣམས་སུ་འདུ་བ་རྒྱ་ཆེར་
བྱེད་པ་ཞེས་བྱ་བའི་ངེས་ཚིག་གི་ཚུལ་གྱིས་ན་རིའོ། ། ཞེས་དང་།
འདོད་པ་ཆུང་བ་ལ་དགྱེས་པའི་ཕྱིར་བཅོམ་ལྡན་འདས་ཉིད་ཀྱིས་ཆོས་
ཀྱི་གདན་བཤམས་ནས མདོ་སྡེ་རིན་པོ་ཆེ་འདི་ནི་མཉམ་པར་
བཞག་པ་ཉིད་ཀྱིས་རྟོགས་པར་བྱ་བ་ཡིན་ནོ་ཞེས་བསྟན་པར་བྱ་བའི་
ཕྱིར། ཤིན་ཏུ་རྐྱོང་བ་ལ་སོགས་པའི་ཉེས་པ་དང་བྲལ་བ་ཉིད་ཀྱིས་
རྡོ་རྗེའི་སྐྱིལ་མོ་ཀྲུང་དུ་སྐུ་དྲང་བར་བཞུགས་ནས། ཆོས་ཀྱི་འཁོར་
ལོས་ཕྱག་རྒྱ་བཅིངས་པ་སྔོན་དུ་འགྲོ་བས། ཤངས་ཀྱི་རྩེ་མོར་སྤྱན་
གཏད་དེ་དྲན་པ་རྩེ་གཅིག་ཏུ་མངོན་དུ་ཕྱོགས་པར་མཛད་ནས།
ཏིང་ངེ་འཛིན་ཐམས་ཅད་བསྡུས་པའི་ཕྱིར་ཏིང་ངེ་འཛིན་གྱི་རྒྱལ་བོ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་བཞེངས་སོ། །
དེ་ནས་བྱམས་པ་དང་སྙིང་རྗེའི་སྤྱན་དག་གིས་འཇིག་རྟེན་འདི་དག་
སྡུག་བསྔལ་གྱིས་གཟིར་བ་ལ་ཡང་དག་པར་གཟིགས་ཏེ། བསྟན་པ་
འདི་ནི་ཆུང་ངུ་དང་འབྲིང་དང་ཆེན་པོའི་དབྱེ་བའི་སྐལ་བ་ཇི་ལྟ་བ་
བཞིན་ཀུན་ཏུ་འགྲོ་ཞིང་སངས་རྒྱས་ཉིད་ཀྱི་མཐར་ཐུག་པར་བྱེད་པའི་
འབྲས་བུ་ཅན་ཡིན་ནོ་ཞེས་གདུལ་བྱ་རྣམས་ཀྱིས་རྟོགས་པར་མཛད་,
པས། ཇི་རིགས་པར་སྐུའི་ཡན་ལག་དང་ཉིང་ལག་རྣམས་དང་།
188

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བ་སྤུའི་བུ་ག་ཐམས་ཅད་ནས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་དྲུག་
ཅུ་དྲུག་ཅུ་དང་རང་བཞིན་གྱི་འོདའཕྲོས་པས། ཕྱོགས་བཅུའི་་་་་
འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་སྣང་བ་ཆེན་པོས་
ཁྱབ་པར་མཛད་ཅིང་། སེམས་ཅན་ཐམས་ཅད་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ངེས་པར་མཛད་ནས། སྟོང་་་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ལྗགས་ཀྱི་དབང་
བོས་ཁེབས་པར་མཛད་དེ། དེ་ལས་འོད་ཟེར་གྱི་ཚོགས་མང་བོ་སྤྲོས་
པ་ལ་གནས་པའི་པདྨའི་སྙིང་བོ་ལ་དེ་བཞིན་གཤེགས་པའི་སྐུ་མང་བོ་
བཞུགས་པ་སྔོན་དུ་འགྲོ་བས་ཕ་རོལ་ཏུ་ཕྱིན་པ་དྲུག་དང་ལྡན་པའི་
ཆོས་སྟོན་པར་མཛད་པར་སྔ་མ་བཞིན་དུ་སེམས་ཅན་གྱི་དོན་མཛད་
དེ། དེ་དོན་དུ་གཉེར་བའི་སྐྱེ་བོ་བསྡུ་བའི་ཕྱིར། ཡུམ་སྟོན་པའི་
ལྟས་ཐོགས་པ་མེད་པ་སྟོན་པར་མཛད་དོ། ། དེའི་འོག་ཏུ་དེ་་་
བཞིན་དུ་འཁོར་གྱི་འཇིགས་པ་ལ་སོགས་པ་འཇིགས་པ་ཐམས་ཅད་
དང་བྲལ་བས། སེང་གེ་རྣམ་པར་བསྒྱིངས་པ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས། གནས་མི་གཙང་བ་དང་།
ཉན་པ་པོ་ཀུན་རྫོབ་དང་། དོན་དམ་པའི་དབྱེ་བ་ལ་མི་མཁས་པ་ལ་
རྒྱལ་བོའི་ཡུམ་བསྟན་པར་མི་བྱའོ་ཞེས་ཆོས་སྨྲ་བ་རྣམས་ལ་གོ་བར་བྱ་
བའི་ཕྱིར། དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་
འདུ་བར་མཛད་དེ། གང་གིས་ལྟས་ཆེན་པོ་བཅོ་བརྒྱད་སྔོན་དུ་འགྲོ་
བ་དང་། དེ་བཞིན་དུ་འཇིག་རྟེན་གྱི་ཁམས་ཐམས་ཅད་ལ་བསྡུས་
པའི་མི་ཁོམ་པ་བརྒྱད་རྣམ་པར་བསལ་བས་གནས་ཡོངས་སུ་སྦྱངས་
པས། དེ་ན་གནས་པའི་སེམས་ཅན་རྣམས་ལྷ་དང་མི་དང་སྐལ་བ་
མཉམ་པར་སྐྱེས་ནས། སྐྱེ་བ་དྲན་ཏེ། དགའ་བ་དང་། རབ་ཏུ་
189

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དགའ་བའི་རང་རང་གི་སངས་རྒྱས་ཀྱི་ཞིང་དུ་སོང་བ་སྔོན་དུ་འགྲོ་
བས་སངས་རྒྱས་བཅོམ་ལྡན་འདས་ལ་ཕྱག་འཚལ་ཞིང་འདུད་པར་
གྱུར་ཏོ། ། སེམས་ཅན་ཐམས་ཅད་ཀྱང་ལོང་བར་གྱུར་པ་ལ་་་་་
སོགས་པའི་ཉེས་པ་དང་བྲལ་ཞིང་། དགེ་བ་བཅུའི་ལམ་ལ་གནས་
པ་དང་། ཚངས་པའི་གནས་པ་བཞི་ལ་མངོན་པར་དགའ་ཞིང་།
བསམ་གཏན་གསུམ་པ་ལ་སྙོམས་པར་ཞུགས་པ་ལྟ་བུའི་བདེ་བ་ཐོབ་
པས། རྒྱལ་བོའི་ཡུམ་མཉན་པའི་སྣོད་དུ་གྱུར་པས་འདི་ལྟ་བུའི་རང་
བཞིན་གྱི་ཤེས་རབ་དང་ཡང་དག་པར་ལྡན་པར་གྱུར་ཏེ། འདི་ལྟར་
སྦྱིན་པ་ནི་ལེགས་པའོ། ། དུལ་བ་ནི་ལེགས་པའོ། ། ཞི་བ་ནི་
ཚངས་ལེགས་པའོ། ། ཡང་དག་པར་སྡོམ་པ་ནི་ལེགས་པའོ། །
པར་སྤྱོད་པ་ནི་ལེགས་པའོ། ། སྲོག་ཆགས་སུ་གྱུར་པ་རྣམས་ལ་མི་
འཚེ་བ་ནི་ལེགས་པའོ། ། ཞེས་བྱ་བའི་ཆེད་དུ་བརྗོད་པ་གང་ཡིན་
པ་འདི་ཡང་ཆེད་དུ་བརྗོད་དོ། ། ཞེས་བྱ་བ་ནི་ཏིང་ངེ་འཛིན་གྱི་ཆོ་
འཕྲུལ་རྣམ་པ་གཉིས་སོ། ། དེའི་རྗེས་ལ་བཅོམ་ལྡན་འདས་ཤེས་
བྱ་མཐའ་དག་ལ་མངའ་བརྙེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་སྟོན་པར་སྤྱོད་དོ་ཞེས་སྟོན་པར་མཛད་པས། གདུལ་བྱ་རྣམས་
ལ་གུས་པ་བསྐྱེད་པར་བྱ་བའི་ཕྱིར་སྔ་མ་བཞིན་དུ་འོད་དང་སྐུ་མདོག་
དང་གཟི་བརྗིད་དང་དཔལ་གྱིས་འཇིག་རྟེན་ཐམས་ཅད་ཟིལ་གྱིས་
མནན་ནས། གོ་རིམ་བཞིན་དུ་མཛེས་ཤིང་ལྷམ་མེ་ལྷན་ནེ་ལྷང་ངེ་
སྟེ། དཔེར་ན། རིའི་རྒྱལ་བོའི་རི་རབ་ཀྱིས་རི་བོ་ཐམས་ཅད་ཟིལ་
གྱིས་མནན་པ་ལྟ་བུར་མཛད་པར་གྱུར་། ། དེ་བཞིན་དུ་འདི་ལྟ་
བུ་ཉིད་ཀྱིས་འདི་ཐུགས་སུ་ཆུད་པ་དང་སྟོན་པར་སྤྱོད་ཀྱིས། བདག་
ཅག་ལྟ་བུས་ནི་མ་ཡིན་ནོ་ཞེས་གདུལ་བྱ་རྣམས་འབད་པ་མི་བྱེད་པར་
190

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འགྱུར་དུ་འོང་བས། དེའི་ཕྱིར་མིར་གྱུར་པ་ཁོ་ནས་ཐམས་ཅད་
བསྒྲུབ་པར་ནུས་སོ་ཞེས་སྤྲོ་བ་ཡང་དག་པར་བསྐྱེད་པའི་དོན་དུ་་་་
འཇིག་རྟེན་གྱི་ཁམས་འདིའི་སེམས་ཅན་རྣམས་ཀྱི་ལས་དང་མཉམ་པ་
རང་བཞིན་གྱི་སྐུ་ཐ་མལ་བ་བསྟན་ཏོ། ། དེ་ནས་རབ་ཏུ་དང་བ་
ཁྱད་པར་ཅན་སྐྱེས་པར་གྱུར་པའི་ལྷ་དང་མི་ཡང་དག་པའི་དོན་སྒོམ་
པ་གོམས་པ་ལས་དུས་གཞན་དུ་འདི་ལྟ་བུའི་བདག་ཉིད་ཀྱི་ཆོས་་་་
རྟོགས་པར་མཐོང་བ་རྣམས་ཀྱིས་བཅོམ་ལྡན་འདས་ལ་མེ་ཏོག་ལ་
སོགས་པའི་མཆོད་པ་ནི། ཇི་ལྟར་ཕུལ་བ་ཡོངས་སུ་ལོངས་སྤྱད་པ་
དང་། དེ་བཞིན་དུ་ལེགས་པར་བསྔོས་པའི་དངོས་པོ་ཡོངས་སུ་་
ལོངས་སྤྱོད་པ་ལས་སེམས་དང་བས་བསོད་ནམས་མངོན་པར་སྤེལ་བ་
དང་། ལུས་ལ་སོགས་པ་ཤིན་ཏུ་སྦྱངས་པས་གདུལ་བྱ་རྣམས་ལ་ཡེ་
ཤེས་ཀྱི་ཚོགས་བདེ་བར་བསྐྱེད་པར་འགྱུར་རོ་སྙམ་ནས་རྗེས་སུ་བཟུང་
བའི་དོན་དུ། མེ་ཏོག་ལ་སོགས། དེ་དག་བཅོམ་ལྡན་འདས་ཀྱི་
བྱིན་གྱིས་བརླབས་ཀྱིས། ཉིད་ཀྱི་དབུའི་སྟེང་དུ་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ཀྱི་ཚད་ཙམ་པའི་ཁང་བ་བརྩེགས་པ་
རྒྱན་ཐམས་ཅད་ཀྱིས་མཛེས་ཤིང་འཇིག་རྟེན་གྱི་ཁམས་ཤིན་ཏུ་མཛེས་
པར་བྱེད་པའི་རང་བཞིན་དུ་བྱིན་གྱིས་བརླབས་ནས། བདག་ཏུ་
རློམ་པའི་བག་ཆགས་མ་སྤངས་པ་རྣམས་ལ། གཅིག་ལ་མངོན་པར་
དམིགས་ཏེ་ཆོས་སྟོན་པར་མཛད་ན། ཡིད་མི་བདེ་བ་ལ་སོགས་པས་
ཡང་དག་པར་འཇུག་པར་མི་འགྱུར་རོ་སྙམ་པས་སྔ་མ་བཞིན་དུ།
རྣམ་པ་ཐམས་ཅད་དུ་འཛིན་པ་ལ་སོགས་པའི་དོན་དང་། དེ་་་་
བཞིན་དུ་སེམས་ཅན་ཐམས་ཅད་ལ་མཉམ་པ་ཉིད་དུ་འཇུག་ཀྱང་།
ཕྱིས་བསྐལ་བ་ཇི་ལྟ་བ་བཞིན་དུ་མྱང་བ་དང་། རིང་ཞིག་ལོན་པའི་
191

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དབྱེ་བས་ལ་ལ་ཞིག་རྟོགས་པར་ལུང་བསྟན་པ་ལ་སོགས་པ་ལ་རྗེས་སུ་
ཆགས་པ་ལ་སོགས་པར་སྒྲོ་འདོགས་པ་སྔོན་དུ་འགྲོ་བ་ཅན་ངེད་ལ་
སེམས་གཞན་དུ་བྱ་བ་མ་ཡིན་ནོ་ཞེས་བསྟན་པར་བྱ་བའི་ཕྱིར།
འཇིག་རྟེན་གྱི་ཁམས་ན་གནས་པའི་སེམས་ཅན་ཐམས་ཅད་ཀྱི་མདུན་
དུ་བདེ་བར་གཤེགས་པའི་རྒྱལ་བོས་ཆོས་རྣམ་པ་ཐམས་ཅད་སྟོན་པ་
ལྷུར་མཛད་པའི་བདག་གི་སྐུ་མཉམ་པར་བསྟན་པ་ཞེས་བྱ་བ་ནི།
རྫུ་འཕྲུལ་གྱི་ཆོ་འཕྲུལ་རྣམ་པ་གཉིས་སོ། ། དེའི་འོག་ཏུ་ཀུན་ནས་
་ཉོན་མོངས་པའི་འཇིག་རྟེན་ཁམས་སུ་འཁྲུངས་པའི་ཕྱིར་དང་།
ཤེས་རབ་ལ་སོགས་པ་ཕུལ་དུ་བྱུང་བ་ཡང་སྲིད་པའི་ཕྱིར་བཅོམ་ལྡན་
འདས་འདི་ནི་སངས་རྒྱས་ཐམས་ཅད་དང་རྣམ་པ་ཐམས་ཅད་དུ་འགྲོ་
བའི་དོན་མཛད་པ་ལ་མཉམ་པ་མ་ཡིན་ནོ། ། ཞེས་སྐྱེ་བོ་བློ་དམན་
པ་རྣམས་ཀྱིས་དོགས་པ་སེལ་བས། འཇུག་པ་དང་ཚོགས་རྫོགས་པ་
མཚུངས་པའི་བྱང་ཆུབ་སེམས་དཔའ་རྣམས་སོ་སོའི་སངས་རྒྱས་ཀྱི་
ཞིང་དུ། བླ་ན་མེད་པར་ཡང་དག་པར་རྫོགས་པར་འཚང་རྒྱ་བ་
སྲིད་པས་སངས་རྒྱས་ཐམས་ཅད་དང་ལྷན་ཅིག་ཚོགས་དང་ཆོས་སྐུ་
དག་དང་ནི། །འགྲོ་བའི་དོན་དུ་སྤྱོད་པར་ནི སངས་རྒྱས་་་
ཐམས་ཅད་མཉམ་པ་སྟེ།།སྐུ་ཚེ་རིགས་དང་ཚད་ཀྱིས་མིན། །ཞེས་
བདག་ཉིད་མཚུངས་བར་བསྟན་པ་དང་། །དེ་བཞིན་དུ་འཇིག་རྟེན་
གྱི་ཁམས་སྣ་ཚོགས་སུ་སྐྱེ་བར་སྨོན་ལམ་བཏབ་པའི་རང་གི་གདུལ་
བྱའི་བྱང་ཆུབ་སེམས་དཔའ་རྣམས་ལ་གསུང་རབ་མདོ་སྡེ་རིན་པོ་ཆེ་
མ་ལུས་པར་ཕྱིན་ཅི་མ་ལོག་པར་བསྟན་པས། ཚོགས་ཡོངས་སུ་
རྫོགས་པར་བྱེད་པའི་ཐབས་བསྟན་པའི་ཕྱིར། བཅོམ་ལྡན་འདས་
ཀྱིས་དེ་ལྟ་བུའི་འཛུམ་པ་མཛད་དེ། གང་གི་འཇིག་རྟེན་གྱི་ཁམས་
192

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ན་གནས་པའི་སེམས་ཅན་མི་མཉམ་པ་ཉིད་ཀྱི་ཐེ་ཚོམ་གྱིས་ས་བོན་
རྣམ་པ་ཐམས་ཅད་དུ་དྲུངས་ཕྱུང་བར་གྱུར་པ་ཐམས་ཅད་ཀྱི་ཕན་
ཚུན་ནས་ཕན་ཚུན་གྱི་འཇིག་རྟེན་ཀྱི་ཁམས་ན་བཞུགས་པའི་སངས་
རྒྱས་བཅོམ་ལྡན་འདས་འཁོར་གྱི་དཀྱིལ་འཁོར་གྱི་ཚོགས་དང་བཅས་
པ་རྣམས་མཐོང་ནས་མཚུངས་པ་ཉིད་དུ་རྟོགས་པ་དང་། དེ་བཞིན་
དུ་སྣང་བ་ཆེན་པོ་ལ་སོགས་པའི་ལྟས་མཐོང་བ་སྔོན་དུ་འགྲོ་བས།
རང་གི་བླ་མ་ལ་མ་ཞུ་བར་བབ་ཆོལ་དུ་འགྲོ་བ་ནི་མི་རིགས་སོ་སྙམ་
ནས་དེའི་དོན་དུ་ཕྱོགས་བཅུའི་འཇིག་རྟེན་གྱི་ཁམས་ཀྱི་བྱང་ཆུབ་
སེམས་དཔའ་རྣམས་རང་རང་གི་དེ་བཞིན་གཤེགས་པ་རྣམས་ཀྱི་ཐད་
དུ་སོང་སྟེ། ཞབས་ལ་ཕྱག་འཚལ་བ་སྔོན་དུ་འགྲོ་བ་ཉིད་ཀྱིས།
བཅོམ་ལྡན་འདས་སྣང་བ་ཆེན་པོ་འཇིག་རྟེན་དུ་བྱུང་བ་འདི་དང་
ཞེས་བྱ་བ་ལ་སོགས་པ་ཞུས་པའི་ལན་གྱི་རྗེས་ཐོགས་ལ།. སྔགས་པ་
གསུང་བ་ཐོས་པས་རང་གི་བདག་པོའི་ཐུགས་དགོངས་བཟང་བོ་་་
རིགས་པ་རྣམས་ཀྱིས། བཅོམ་ལྡན་འདས། བདག་ཅག་བཅོམ་
ལྡན་འདས་འཁོར་དང་བཅས་པ་དེ་ལྟ་བུ་དེ་ལྟ་བ་ལ་སོགས་པའི་སླད་
དུ་འཇིག་རྟེན་གྱི་ཁམས་དེར་མཆིའོ། ། ཞེས་གསོལ་ཏེ་གནང་བ་
ཐོབ་ནས། རང་གི་བདག་པོས་གུས་པས་མཆོད་པའི་དོན་དུ་རིན་པོ་
ཆེ་སྣ་ཚོགས་ཀྱི་པདྨའི་སྐྱེས་བསྐུར་བ་དང་། གནོད་པ་ཆུང་ངམ་
ཞེས་བྱ་བ་ལ་སོགས་པ་སྙུན་གསོལ་བའི་ཚིག་དང་། འཇིག་རྟེན་གྱི་
ཁམས་འདི་སྙིགས་མ་ལྔ་དང་ལྡན་པ་ཡིན་པས་བག་ཡོད་པར་གནས་
པར་གྱིས་ཤིག་ཅེས་བྱ་བའི་རྗེས་སུ་བསྟན་པ་མནོད་ནས། འཁོར་
དཔག་ཏུ་མེད་པ་དང་བཅས་པས་དེ་བཞིན་གཤེགས་པ་རྣམས་ལ་
མཆོད་པ་བྱེད་ཅིང་འོངས་ནས། ཞབས་ལ་ཕྱག་འཚལ་བ་སྔོན་དུ་
- 193

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འགྲོ་བས་མཆོད་པའི་ཚོགས་བྱིན་གྱིས་བརླབས་ཏེ། རང་རང་གི་
གནས་སུ་འཁོད་ནས་རང་རང་གི་དེ་བཞིན་གཤེགས་པ་རྣམས་ཀྱི་སྙུན་
གསོལ་བའི་ཚིག་དང་པདྨ་ཕུལ་བར་གྱུར་ཏོ། ། ཞེས་བྱ་བ་ནི་ཆོས་
སྣང་བའི་ཆོ་འཕྲུལ་རྣམ་པ་གཉིས་ཡིན་ནོ། ། དེའི་རྗེས་ལ་བཅོམ་
ལྡན་འདས་ཡོངས་སུ་མ་དག་པའི་འཇིག་རྟེན་གྱི་ཁམས་སུ་འཁྲུངས་སུ་
ཟིན་ཀྱང་དེའི་ཉེས་པས་མ་གོས་པར་ཤེས་པར་བྱ་བའི་ཕྱིར་དང་།
དམ་པའི་ཆོས་ལ་མཆོད་པ་བྱ་བའི་ཕྱིར། པདྨ་དེ་རྣམས་རང་རང་
གི་ཕྱོགས་སུ་གཏོར་བ་ན། པདྨ་དེ་རྣམས་ལ་དེ་བཞིན་གཤེགས་པ་
བཞུགས་པ་སྔོན་དུ་འགྲོ་བ་ཅན་རྒྱལ་བའི་ཡུམ་སྟོན་པར་མཛད་པས།
སེམས་ཅན་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་ངེས་པར་མཛད་པའི་དོན་དུ་དམ་པའི་ཆོས་ལ་མཆོད་པ་ཕུལ་ནས།
སྐལ་བ་ཇི་ལྟ་བུའི་བྱང་ཆུབ་སེམས་དཔའ་ཆེན་པོ་ལ་སོགས་པའི་་་་
ཚོགས་ཆེན་པོ་འདས་པ་རྣམས་འོངས་པར་ཐུགས་སུ་ཆུད་ནས།
ཐོག་མ་དང་། བར་དང་། ཐ་མར་དགེ་བ་ལ་སོགས་པ་དང་ལྡན་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟོན་པར་མཛད་དོ། ། ཞེས་
གསུངས་སོ། ། གནས་གཞན་ཡང་། མཉན་ཡོད་དང་།
གཞན་འཕྲུལ་དབང་བྱེད་ཀྱི་ལྷའི་རྒྱལ་བོའི་གཞལ་མེད་ཁང་དང་བྱ་ཀ་
ལན་ཏ་ཀའི་ཚལ་དུའང་གསུངས་སོ། ། མདོ་སྡེ་དགོངས་འགྲེལ་
ལས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་
ཉིད་ལས་བརྩམས། སྐྱེ་བ་མ་མཆིས་པ་དང་། འགག་པ་མ་མཆིས་
པ་དང་། གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་
མྱ་ངན་ལས་འདས་པ་ཉིད་ལས་བརྩམས་ནས། ཐེག་པ་ཆེན་པོ་ལ་
ཡང་དག་པར་ཞུགས་པ་རྣམས་ལ། སྟོང་བ་ཉིད་སྨྲོས་པས་རྣམ་པས་
194

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར།
ཞེས་ཆེས་ངོ་མཚར་རྨད་དུ་བྱུང་བའི་ཆོས་འཁོར་ཡིན་པར་གསུངས་པ་
དང་། ·ཤེར་ཕྱིན་གྱི་མདོ་སྡེ་རིན་པོ་ཆེ་གསུང་བའི་ཚེ་བཅོམ་ལྡན་
འདས་རང་ཉིད་ཀྱིས་གདན་བཤམས་པར་གསུངས་པས་ན། འདི་
ནི་མདོ་སྡེ་ཀུན་གྱི་གཙོ་བོ་ཡིན་ནོ། །ཡོན་ཏན་རིན་པོ་ཆེ་སྡུད་པ་ལས་
ཀྱང་། མཁས་པ་གང་ཞིག་བསླབ་ཀུན་ཕ་རོལ་འགྲོ་འདོད་པས། །
སངས་རྒྱས་བསླབ་པ་ཤེས་རབ་ཕ་རོལ་ཕྱིན་འདིར་སློབས། །འདི་ནི་
ཆོས་གཏེར་མཆོག་དང་ཆོས་མཛད་དམ་པ་ཡིན། །སངས་རྒྱས་རིགས་
ཡིན་འགྲོ་བའི་བདེ་དང་སྐྱིད་པའི་མཛོད།།། ཅེས་གསུངས་སོ། །
ཡུམ་རྒྱས་པ་ནི་སྟོང་ཕྲག་བརྒྱ་བ་དང༌། འབྲིང་གི་རྒྱས་པ་ཉི་ཁྲི་ལྔ་
སྟོང་བ་དང་། འབྲིང་གི་འབྲིང་ཁྲི་བརྒྱད་སྟོང་བ་དང་། འབྲིང་གི་
བསྡུས་པ་ཤེས་རབ་ཁྲི་བའོ། ། བསྡུས་པའི་རྒྱས་པ་བརྒྱད་སྟོང་བ་
དང་། བསྡུས་པའི་བསྡུས་པ་ཡོན་ཏན་རིན་པོ་ཆེ་བསྡུད་པའོ། །
ཞེས་སློབ་དཔོན་ཆོས་ཀྱི་བཤེས་གཉེན་གསུངས་ལ། དེ་ལས་དང་བོ་
ལྔ་ཅིག་ཆར་གསུངས་པ་ཡིན་ཏེ། ཞུ་བ་བོ་ཐམས་ཅད་མཐུན་པར་
འབྱུང་ཞིང་། ཞིང་དག་སྦྱོར་བའི་ཐད་དུ་གང་གཱའི་ལྷ་མོ་ལུང་་་་
བསྟན་པར་མཚུངས་པས་སོ། ། ཁྱབ་པ་ཡོད་དེ། སངས་རྒྱས་
གཅིག་གིས་གང་ཟག་གཅིག་ཡང་ཡང་བྱང་ཆུབ་ཏུ་ལུང་སྟོན་པ་མི་
རིགས་པས་སོ། ། འོ་ན་གླིང་གཞིར་འཁོར་བརྒྱ་ཕྲག་ཕྱེད་དང་
བཅུ་གསུམ་ཞེས་པ་དང་ལྔ་སྟོང་ཞེས་གྲངས་མང་ཉུང་བྱུང་བ་དང་
འགལ་ཞེ་ན། དགེ་འདུན་བགྲངས་པ་དང་། གང་ཟག་བགྲངས་
པའི་ཁྱད་པར་རོ། ། གསུང་གཅིག་ཉིད་དུ་གསུངས་ན་ཡང་། །དུ་
མ་ཉིད་དུ་སོ་སོར་གོ ། ཞེས་པ་ལྟར། དབང་བོ་རྟུལ་འབྲིང་རྣོ་
195

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུམ་གྱིས་ཚིག་རྒྱས་འབྲིང་བསྡུས་གསུམ་དུ་གོ་བ་བཞིན་དུ།
འདུད་པ་པོས་ཀྱང་བསྡུས་པ་ཡིན་ནོ་ཞེས་བུ་སྟོན་རིན་པོ་ཆེས་
གསུངས་སོ། ། དེ་ཡང་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་་་
འགྲེལ་ཚུལ་དུ་མ་ཡོད་དེ། ཇི་སྐད་དུ། ལང་གར་གཤེགས་པ་ལས།
ལྷོ་ཕྱོགས་བེ་དེའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། །
དེའི་མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་
པ། །དེ་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཅད་
ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་་་་
འགྲོའོ། ། ཞེས་ལུང་བསྟན་པ་ལྟར་མགོན་པོ་ཀླུ་སྒྲུབ་ཀྱིས།
འཁོར་ལོ་བར་བའི་དགོངས་འགྲེལ་གྱི་བསྟན་བཅོས་ཆེན་པོ་རྩ་བ་ཤེས་
རབ། སྟོང་ཉིད་བདུན་ཅུ་བ། རིགས་པ་དྲུག་ཅུ་བ། ཞིབ་མོ་
རྣམ་འཐག རྩོད་བཟློག ཐ་སྙད་གྲུབ་པའམ།། རིན་ཆེན་ཕྲེང་
བ་སྟེ་དབུ་མ་རིགས་ཚོགས་དྲུག་མཛད་དེ། ཤེར་ཕྱིན་གྱི་མདོར་ཆོས་
རྣམས་ཀྱི་ངོ་བོ་ཉིད་མེད་པ་དང་། མ་སྐྱེ་བ་སོགས་སུ་གསུངས་པ་ནི།
ཆོས་རྣམས་བདེན་གྲུབ་ཀྱི་ངོ་བོ་ཉིད་དུ་མེད་པ་དང་མ་སྐྱེ་བ་སོགས་སུ་
དགོངས་པ་ཡིན་པས། གཟུགས་ལ་སོགས་པའི་ཆོས་རྣམས་བདེན་
གྲུབ་ཀྱིས་སྟོང་བ་ནི། ཟབ་མོ་སྟོང་བ་ཉིད་དང་། དོན་དམ་བདེན་
པ་ཡིན་ལ། དེ་དག་རྟོགས་པའི་བློ་ནི་དབུ་མའི་ལྟ་བའོ་ཞེས་བཞེད་
དོ། ། རྗེ་བཙུན་བྱམས་པས། རྒྱལ་བའི་ཡུམ་གྱི་སྦས་དོན་མངོན་
པར་རྟོགས་པའི་རིམ་པ་རྣམས་གདུལ་བྱས་བདེ་བླག་ཏུ་རྟོགས་པའི་
དོན་དུ། བསྟན་བཅོས་ཆེན་པོ་མངོན་པར་རྟོགས་པའི་རྒྱན་མཛད་
དེ། ཡུམ་གྱི་སྦས་དོན་རྣམས་དངོས་པོ་བརྒྱད་དང༌། དོན་བདུན་
ཅུར་དྲིལ་ནས་གསུངས་སོ། ། ཡུམ་རྒྱས་འབྲིང་གཉིས་དང་ཁྲི་་་
--- 196 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བརྒྱད་སྟོང་བ་གསུམ་གྱི་གཞུང་འགྲེལ་གནོད་འཇོམས་ལས། ཡུམ་
གསུམ་པོ་དེའི་དོན་ཐམས་ཅད། སྒོ་གསུམ་དང་། རྣམ་གྲངས་
བཅུ་གཅིག་ཏུ་བསྡུས་ནས་གསུངས་ཏེ། གླེང་གཞིའི་སྐབས་ཕྱེ་བའི་
རྗེས་སུ། ཤཱ་རིའི་བུ། འདི་ལ་བྱང་ཆུབ་སེམས་དཔའ་ཆེན་པོ་ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་
བར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །
ཞེས་པས་ཡུམ་གྱི་དོན་ཐམས་ཅད་བསྡུས་ནས་བསྟན་པས་བསྡུས་ཏེ་
བསྟན་པའི་སྒོ། དེ་ནས་རབ་འབྱོར་གྱི་ལེའུའི་བར་འབྲིང་དུ་བསྟན་
པའི་སྒོ། དེ་ནས་འཇུག་ཡོངས་སུ་རྫོགས་པའི་བར་རྒྱས་པར་བསྟན་
པའི་སྒོ་སྟེ་སྒོ་གསུམ་མོ། ། རྣམ་གྲངས་བཅུ་གཅིག་ནི། དང་བོ་
ཤཱ་རིའི་བུ་ལ་བཀའ་སྩལ་བ་གཅིག དེ་ནས་རབ་འབྱོར་གྱིས་བཤད་
པ་གཅིག བརྒྱ་བྱིན་ལ་བཀའ་སྩལ་བ་གཉིས རབ་འབྱོར་ལ་
བཀའ་སྩལ་བ་བཞི། བྱམས་པ་ལ་བཀའ་སྩལ་བ་གཉིས། དེ་ནས་
ཀུན་དགའ་བོ་ལ་བཀའ་བསྩལ་ནས་ཡོངས་སུ་གཏད་པ་རྣམས་སོ། །
སློབ་དཔོན་ཕྱོགས་ཀྱི་གླང་བོས། བརྒྱད་སྟོང་བའི་བརྗོད་ཕྱ་རྣམས་
དོན་ཚན་སུམ་ཅུ་རྩ་གཉིས་སུ་བསྡུས་ཤིང་། ཚུལ་འདི་ཡུམ་རྒྱས་
འབྲིང་དག་ལ་ཡང་འདྲ་བར་གསུངས་ཏེ། བརྒྱད་སྟོང་དོན་བསྡུས་
ལས། རྟེན་དང་དབང་དུ་བྱ་བ་དང་། ལས་ནི་སྒོམ་པ་དང་བཅས་
པ། །རབ་དབྱེ་རྟགས་དང་ལྟུང་བ་དང་། །ཕན་ཡོན་བཅས་པར་ཡང་
དག་བརྗོད། །ཅེས་སོ། ། དེ་ལ་རྟེན་ནི་སྟོན་པའོ།། དབང་དུ་
བྱ་བ་ནི་བྱང་སེམས་ལ་སོགས་པའི་འཁོར་རོ། ། ལས་ནི་བྱ་བ་དང་
བྱེད་པ་དང་སྤྱོད་པ་སྟེ། བྱང་སེམས་ཡུམ་ལ་ཇི་ལྟར་སྤྱོད་པའོ། །
སྒོམ་པ་ནི་རྣམ་གཡེང་གི་རྟོག་པ་བཅུའི་གཉེན་པོར་བསྒོམ་ཚུལ་་་་་
197 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བཅུའོ། ། རབ་དབྱེ་ནི་སྟོང་ཉིད་བཅུ་དྲུག་གོ ། རྟགས་ནི་
བདུད་ལས་ཀྱི་རྟགས་དང་ཕྱིར་མི་ལྡོག་པའི་རྟགས་སོ། ། ལྟུང་བ་
ནི་དམ་པའི་ཆོས་སྤོང་བའི་ལས་ཀྱིས་ངན་སོང་དུ་ལྟུང་བའོ། །
ཕན་ཡོན་ནི་སྟོང་གསུམ་རིན་ཆེན་བདུན་གྱིས་བཀང་སྟེ་སྦྱིན་པ་བྱིན་
པ་བས་ཡུམ་ལ་སྤྱོད་པ་བསོད་ནམས་ཆེ་བ་སོགས་སོ། ། རྣམ་་་
གཡེང་གི་རྟོགས་པ་བཅུ་ནི་ཐེག་བསྡུས་ལས བྱང་ཆུབ་སེམས་་
དཔའ་རྣམས་ཀྱི་རྣམ་པར་རྟོག་པ་རྣམ་པ་བཅུ་སྟེ། དངོས་པོ་མེད་
པའི་མཚན་མའི་རྣམ་པར་གཡེང་བ་དང་། དངོས་པོའི་མཚན་མའི་
རྣམ་པར་གཡེང་བ་དང་། སྒྲོ་འདོགས་པའི་རྣམ་པར་གཡེང་བ་་
དང་། སྐུར་བ་འདེབས་པའི་རྣམ་པར་གཡེང་བ་དང་། གཅིག་པ་
ཉིད་དུ་རྣམ་པར་གཡེང་བ་དང་། ཐ་དད་པ་ཉིད་དུ་རྣམ་པར་་་་
གཡེང་བ་དང་། ངོ་བོ་ཉིད་དུ་རྣམ་པར་གཡེང་བ་དང་།· ཁྱད་
པར་དུ་རྣམ་པར་གཡེང་བ་དང་། མིང་ཇི་ལྟ་བ་བཞིན་དུ་དོན་དུ་
རྣམ་པར་གཡེང་བ་དང་། དོན་ཇི་ལྟ་བ་བཞིན་དུ་མིང་དུ་རྣམ་པར་
གཡེང་བའོ། ། དེ་ལ་དངོས་པོ་མེད་པར་རྣམ་པར་རྟོག་པའི་་་་་
གཉེན་པོའི་དོན་དུ་བཀའ་སྩལ་བ། བྱང་ཆུབ་སེམས་དཔའ་ཉིད་དུ་
ཡོད་བཞིན་དུ་ཞེས་བྱ་བ་ལ་སོགས་པའོ། ། དངོས་པོར་རྣམ་པར་
རྟོག་པའི་གཉེན་པོའི་དོན་དུ་བཀའ་སྩལ་བ། བྱང་ཆུབ་སེམས་་་
དཔའ་ཡང་དག་པར་རྗེས་སུ་མི་མཐོང་ངོ་ཞེས་བྱ་བའོ། ། སྒྲོ་་་
འདོགས་པའི་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་བ།
བྱང་ཆུབ་སེམས་དཔའི་མིང་ཡང་དག་པར་རྗེས་སུ་མི་མཐོང་། ཤེས་
རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་། སྤྱོད་
ཅེས་བྱ་བར་ཡང་དག་པར་རྗེས་སུ་མི་མཐོང་། གཟུགས་ཡང་དག་
198

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
པར་རྗེས་སུ་མི་མཐོང་། ཚོར་བ་དང་འདུ་ཤེས་དང་འདུ་བྱེད་དང་
རྣམ་པར་ཤེས་པའི་བར་དུ་ཡང་དག་པར་རྗེས་སུ་མི་མཐོང་ངོ་། །
དེའི་ཅིའི་ཕྱིར་ཞེ་ན། འདི་ལྟར་མིང་ནི་ངོ་བོ་ཉིད་ཀྱིས་སྟོང་ངོ་ཞེས་
བྱ་བ་ལ་སོགས་པའོ། ། སྐུར་བ་འདེབས་པའི་རྣམ་པར་རྟོག་པའི་
གཉེན་པོའི་དོན་དུ་བཀའ་སྩལ་བ། སྟོང་བ་ཉིད་ཀྱིས་ནི་མ་ཡིན་ནོ་
ཞེས་བྱ་བའོ། ། གཅིག་པ་ཉིད་དུ་རྣམ་པར་རྟོག་པའི་གཉེན་པོའི་
དོན་དུ་བཀའ་སྩལ་བ། གཟུགས་ཀྱི་སྟོང་བ་ཉིད་གང་ཡིན་པ་དེ་
གཟུགས་མ་ཡིན་ནོ་ཞེས་བྱ་བ་ལ་སོགས་པའོ། ། ཐ་དད་པ་ཉིད་དུ་
རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་བ། གཟུགས་ནི་
སྟོང་བ་ཉིད་ལས་གཞན་པ་ཡང་མ་ཡིན་ཏེ། གཟུགས་ཉིད་སྟོང་བ་
ཉིད་དོ། ། སྟོང་བ་ཉིད་གཟུགས་སོ་ཞེས་བྱ་བའོ། ། ངོ་བོ་ཉིད་
དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་བ། རབ་
འབྱོར་འདི་ལྟ་སྟེ། གཟུགས་ཞེས་བྱ་བ་འདི་ནི་མིང་ཙམ་ཞེས་བྱ་བ་
ལ་སོགས་པའོ། ། ཁྱད་པར་དུ་རྣམ་པར་རྟོག་པའི་གཉེན་པོའི་
དོན་དུ་བཀའ་སྩལ་བ ངོ་བོ་ཉིད་ནི་མི་སྐྱེ་མི་འགག ཀུན་ནས་
ཉོན་མོངས་པ་མ་ཡིན། རྣམ་པར་བྱང་བ་མ་ཡིན་ནོ་ཞེས་བྱ་བའོ། །
མིང་ཇི་ལྟ་བ་བཞིན་དུ་དོན་དུ་རྣམ་པར་རྟོག་པའི་གཉེན་པོའི་དོན་དུ་
བཀའ་སྩལ་བ། མིང་བཅོས་མ་ལ་ཆོས་དེ་དག་སོ་སོར་རྟོགས་ནས་
མིང་གློ་བུར་གྱིས་རྗེས་སུ་ཐ་སྙད་འདོགས་ཏེ། ཇི་ལྟ་ཇི་ལྟར་རྗེས་སུ་
ཐ་སྙད་འདོགས་པ་དེ་ལྟ་དེ་ལྟར་མངོན་པར་ཞེན་ཏོ་ཞེས་བྱའོ། །
དོན་ཇི་ལྟ་བ་བཞིན་དུ་མིང་དུ་རྣམ་པར་རྟོག་པའི་གཉེན་པོའི་དོན་དུ་
བཀའ་སྩལ་བ། བྱང་ཆུབ་སེམས་དཔའ་མིང་དེ་དག་ཐམས་ཅད་
ཡང་དག་པར་རྗེས་སུ་མི་མཐོང་ངོ་། ། ཡང་དག་པར་རྗེས་སུ་མི་
199

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཐོང་བས་མངོན་པར་ཞེན་པ་མེད་དོ་ཞེས་བྱ་བ་སྟེ། དོན་ཇི་ལྟ་བ་
བཞིན་དུ་ཞེས་བྱ་བར་དགོངས་པའོ། ། གཟུགས་ལ་ཇི་ལྟ་བ་དེ་
བཞིན་དུ་རྣམ་པར་ཤེས་པའི་བར་དུ་ཡང་སྦྱར་བར་བྱའོ། ། རྣམ་
པར་གཡེང་བ་བཅུ་བོ་འདི་དག་གི་གཉེན་པོར་ཤེས་རབ་ཀྱི་ཕ་རོལ་ཏུ་
ཕྱིན་པ་ཐམས་ཅད་དུ་རྣམ་པར་མི་རྟོག་པའི་ཡེ་ཤེས་བསྟན་ཏེ། དེ་
ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་ནི་མི་མཐུན་
པའི་ཕྱོགས་དང་གཉེན་པོ་དང་བཅས་པར་རིགས་པར་བྱའོ། །
ཞེས་གསུངས་སོ། ། འཇམ་དཔལ་རྩ་རྒྱུད་ལས། ཐོགས་མེད་
ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་
ངེས་དོན་དྲང་བའི་དོན། །རྣམ་པ་མང་བོ་རབ་ཏུ་འབྱེད། །འཇིག་
རྟེན་རིག་པ་སྟོན་བདག་ཉིད།།གཞུང་འབྱེད་ངང་ཚུལ་ཅན་དུ་་་་
འགྱུར། །དེ་ཡིས་རིག་པ་གྲུབ་པ་ནི། །ས་ལའི་ཕོ་ཉ་མོ་ཞེས་བརྗོད། །
དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་བོ་སྐྱེ་བར་འགྱུར། །
་བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་ཉིད་དོན་བསྡུ་་་
བྱེད། །ལོ་ནི་བརྒྱ་དང་ལྔ་བཅུར་འཚོ། །ཞེས་ལུང་བསྟན་པའི་སློབ་
དཔོན་ཆེན་པོ་ཐོགས་མེད་ཀྱིས། ཤེར་ཕྱིན་གྱི་མདོ་ལས་ཆོས་རྣམས་
ཀྱི་ངོ་བོ་ཉིད་མེད་པར་གསུངས་པ་ནི། ཆོས་རྣམས་ལ་ཆ་གསུམ་དུ་
ཕྱེ་ནས་ཀུན་བཏགས་ཀྱི་ཆོས་རྣམས་མཚན་ཉིད་ངོ་བོ་ཉིད་མེད་པ་
དང་། གཞན་དབང་གི་ཆོས་རྣམས་སྐྱེ་བ་ངོ་བོ་ཉིད་མེད་པ་དང་།
ཡོངས་གྲུབ་ཀྱི་ཆོས་རྣམས་དོན་དམ་པ་ངོ་བོ་ཉིད་མེད་པ་ལ་དགོངས་
པར་བཞེད་དེ། སུམ་ཅུ་བ་ལས། ངོ་བོ་ཉིད་ནི་རྣམ་གསུམ་གྱི། །
ངོ་བོ་ཉིད་མེད་རྣམ་གསུམ་ལ། །དགོངས་ནས་ཆོས་རྣམས་ཐམས་
ཅད་ནི། །ངོ་བོ་ཉིད་མེད་བསྟན་པ་ཡིན། །ཞེས་གསུངས་པ་ལྟར་
200

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རོ། ། བུ་སྟོན་ཐམས་ཅད་མཁྱེན་པའི་ཆོས་འབྱུང་གསུང་རབ་རིན་
པོ་ཆེའི་མཛོད་ལས། བཀའ་བར་བའི་དགོངས་འགྲེལ་ལ་ལྟ་བའི་ཆ་
དང་སྤྱོད་པའི་ཆ་གསལ་བར་བྱེད་པ་གཉིས་སོ། ། དང་བོ་ལ་ཤིང་
རྟའི་སྲོལ་འབྱེད་བཞིར་གྲགས། ཞེས་དང་། གཉིས་པ་ནི།
བསླབ་བཏུས་དང་། མདོ་བཏུས་དང་། ལྟ་སྤྱོད་ཟུང་འབྲེལ་དུ་
སྟོན་པ་སྤྱོད་འཇུག་དང་། བསྒོམ་རིམ་གསུམ་ལ་སོགས་པའོ། །
ཞེས་གསུངས་སོ། ། ཡུམ་རྒྱས་འབྲིང་བསྡུས་པ་སོགས་དང་།
བསྟན་བཅོས་མངོན་པར་རྟོགས་པའི་རྒྱན་རྩ་འགྲེལ་ལྟ་བུར་མདོ་སྡེ་
རྒྱན་སྦྱར་ནས རྒྱལ་བའི་ཡུམ་དོན་ཐོག་མར་གསལ་བར་མཛད་པ་
པོ་ནི། སློབ་དཔོན་འཕགས་པ་རྣམ་པར་གྲོལ་བའི་སྡེ་ཡིན་ནོ། །
ཉི་ཁྲི་སྣང་བ་ལས། དེ་ལྟར་འཇིག་རྟེན་འདི་ནི་སོང་ཞིང་རྗེས་སོང་
ལམ་ལ་བརྟེན་པ་ཞེས་བྱ་དང༌། །གང་ཕྱིར་སངས་རྒྱས་ལམ་གང་ཡིན་
པར་བློས་བྱས་མིན་ཡང་མཐོང་བ་ལྐོག་གྱུར་པ། །དེས་ན་ཁོ་བོས་འགྲོ་
བ་རྣམས་ལ་ཕན་ཕྱིར་མི་ཡིས་སྔོན་ཆད་མ་མྱོང་འདི། །ཤེས་རབ་ཕ་
རོལ་ཕྱིན་ཚུལ་མཁས་པ་རྣམས་ལ་ཕྱོགས་ཙམ་གསལ་བར་བྱས་པ་
ཡིན། །ཞེས་དང་། ·སློབ་དཔོན་འཕགས་པ་དང་སློབ་དཔོན་སེང་
གེ་བཟང་བོ་གཉིས་ཀས་ཀྱང་། ཀྱེ་མ་གཞུང་ལུགས་སྣ་ཚོགས་་་་་་་
ཀྱིས། །དུབ་པ་དག་གི་ངལ་གསོའི་གནས། །ཤེས་རབ་ཕ་རོལ་ཕྱིན་
པའི་ལུགས། །རིང་མོ་ཞིག་ནས་མཐོང་བ་ཡིན། །ཞེས་གསུངས་སོ། །
གཞན་ཡང་བཙུན་པ་གྲོལ་སྡེ་དང༌། ཁ་ཆེའི་སློབ་དཔོན་ཆེ་བའི་སྡེ་
དང་། མཁས་གྲུབ་ཤནྟི་བ་ལ་སོགས་པའི་སློབ་དཔོན་ཆེན་པོ་རྣམས་
ཀྱིས། ཤེར་ཕྱིན་གྱི་མདོ་སྡེ་རིན་པོ་ཆེའི་འཆད་ཉན་འཕགས་པའི་
ཡུལ་གྲུ་ཀུན་ཏུ་རྒྱས་པར་བྱས་སོ། ། བོད་གངས་ཅན་གྱི་ལྗོངས་
201

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ
འདིར། བཙན་པོ་ཁྲི་སྲོང་སྡེ་བཙན་གྱི་དུས་སུ་ཤེཪ་ཕྱིན་གྱི་མདོ་
རྣམས། ལོ་ཙཱ་བ་སྐ་བ་དཔལ་བརྩེགས་ཀྱིས་བོད་སྐད་དུ་བསྒྱུར་བའི་
བཀའ་དྲིན་མཛད་ལ། འཇམ་དཔལ་རྩ་རྒྱུད་ལས། འདི་ནས་
བྱང་ཕྱོགས་གངས་འགྲམ་དུ་། །བློ་ལྡན་གང་ཞིག་འབྱུང་འགྱུར་བ། །
ཡི་གེ་སྒྲ་དང་བཤད་བྱ་ལ། །བློ་གྲོས་ཐོགས་པ་མེད་པ་འབྱུང༌། །ཞེས་
ལུང་བསྟན་པ་ལྟར། བདག་ཉིད་ཆེན་པོ་རྔོག་ལོ་ཙཱ་བ་བློ་ལྡན་ཤེས་
རབ་རྒྱ་གར་ཤར་ཕྱོགས་སུ་ཕེབས་ཏེ། པཎྚི་ཏ་བསྟན་སྐྱོང་གི་དྲུང་
དུ་ཤེར་ཕྱིན་གསན། ཉི་ཁྲི་སྣང་བ་དང་། བརྒྱད་སྟོང་འགྲེལ་ཆེན་
སོགས་གཞུང་འབུམ་ཕྲག་གསུམ་ཐུགས་ལ་མངའ་བས། པཎྚི་ཏ་དེ་
ལ་འབུམ་ཕྲག་གསུམ་པ་ཞེས་གྲགས་སོ། ། ལོ་ཙཱ་བས། བདག་
གིས་འབད་པས་དཀའ་བ་ཉམས་བླངས་ཏེ། ཆོས་སྨྲ་བསྟེན་དང་
རིག་པའི་རྗེས་འབྲང་ནས། །ཅུང་ཟད་རྟོགས་ལས་རང་ཉིད་དྲན་
ཕྱིར་དང་། །གཞན་རྟོགས་དོན་དུ་འགྲེལ་འདིའི་དོན་དབྱེ་བྱ། །ཞེས་
འགྲེལ་བ་དོན་གསལ་གྱི་བསྡུས་དོན་ཡང་མཛད་དོ། ། ཁ་ཆེར་
ཕེབས་ཏེ། པཎྚི་ཏ་སྐལ་ལྡན་རྒྱལ་བོ་ལ་ཚད་མ་རྣམ་འགྲེལ་སོགས་
གསན་ཞིང་། ཚད་མའི་སྐོར་སོགས་ཀྱི་འགྱུར་ཡང་མཛད་དོ།
དཔལ་ལྡན་ཁ་ཆེའི་རིག་པ་བའི། །གཙུག་གི་ནོར་བུ་སྐལ་ལྡན་གྱི། །
རྒྱལ་བོ་ཞེས་བྱ་ལ་ཐོས་ནས། །བློ་ལྡན་བཟང་བོས་འདི་འགྱུར་རོ། །
ཞེས་གསུངས། སླར་བོད་དུ་ཕེབས་ནས་ཆོས་ཀྱི་འཁོར་ལོ་རྒྱ་ཆེར་
བསྐོར་ཞིང་། ཤེར་ཕྱིན་འཆད་ཉན་གྱི་རྒྱུན་འཛིན་པའི་སྲས་ཀྱི་གཙོ་
བོ་ནི། འདྲེ་ཆེན་པོ་ཤེས་རབ་འབར་ཡིན་པར་གསུངས། དེ་ནས་
རིམ་གྱིས་བརྒྱུད་དེ། ཐམས་ཅད་མཁྱེན་པ་བུ་སྟོན་རིན་ཆེན་གྲུབ།
ཉ་དཔོན་ཀུན་དགའ་དཔལ་བ། རྗེ་བཙུན་རེད་འདའ་བ་གཞོན་ནུ་
202 -

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བློ་གྲོས་སོགས་ཀྱིས་གསན་ཞིང་། ཉ་དཔོན་གྱིས། མཁས་པས་
མཁས་ཞེས་བསྟོད་ན་མཁས་པ་ཡིན། །བླུན་པོས་མཁས་ཞེས་བཀུར་
བས་མཁས་པ་མིན། །མཁས་དང་མི་མཁས་འཆད་རྩོད་རྩོམ་ན་་་་་
ཤེས། །བདག་ནི་འཆད་རྩོད་རྩོམ་ལ་སྤོབས་པ་དགེ ། ཞེས་རང་གི་
རྟོགས་པའང་འདོམས་པར་མཛད་དོ། ། དེ་ལ་རྗེ་ཐམས་ཅད་་
མཁྱེན་པས་གསན་ཞིང་། མདོ་ལས། དེ་བཞིན་གཤེགས་པ་མྱ་
ངན་ལས་འདས་པའི་འོག་ཏུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི།
བྱང་ནས་བྱང་དུ་དར་བར་ལུང་བསྟན་པ་ལྟར། གཞུང་ཤེར་ཕྱིན་གྱི་
འཆད་ཉན་སོགས་ཀྱིས་མཚོན། ཕན་བདེ་ཀུན་གྱི་འབྱུང་གནས་
རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་
པའི་བཀའ་དྲིན་མཛད་དོ། ། ཤེར་ཕྱིན་གྱི་མདོ་སྡེ་རིན་པོ་ཆེ་ལ་
ཐོས་པ་སོགས་བྱས་པའི་ཕན་ཡོན་ནི། མདོ་ལས་མང་དུ་གསུངས་ལ།
ཉི་སྣང་ལས། གླེགས་བམ་དུ་བྲིས་པ་འཆང་བ་ཙམ་ཡང་དོན་ཆེ་བ་
དང་། ཕན་ཡོན་ཆེ་བ་དང༌། འབྲས་བུ་ཆེ་བ་དང་། རྣམ་པར་
སྨིན་པ་ཆེ་བར་འགྱུར་ཏེ། ཞེས་སོགས་དང་། དབུས་མཐའ་ལས།
དེ་ནི་ཆོས་སྤྱད་རྣམ་བཅུ་དང་། །ཡང་དག་ལྡན་པར་ཤེས་པར་བྱ། །
ཡི་གེ་འདྲི་མཆོད་སྦྱིན་པ་དང་། །ཉན་དང་ཀློག་དང་ལེན་པ་དང་། །
འཆད་དང་ཁ་ཏོན་བྱེད་པ་དང༌། ། དེ་བསམ་པ་དང་སྒོམ་པའོ།
སྤྱོད་པ་དེ་བཅུའི་བདག་ཉིད་ནི། །བསོད་ནམས་ཕུང་བོ་དཔག་ཏུ་
མེད། ། ཅེས་དང་། རྣམ་པར་གཏན་ལ་དབབ་པ་བསྡུ་བ་ལས།
ཐེག་པ་ཆེན་པོ་ལ་བྱང་ཆུབ་སེམས་དཔའ་རྣམས་ཀྱིས་ཆོས་སྤྱོད་པ་
བཅུ་བོ་འདི་དག་ནི། སེམས་ཅན་ཡོངས་སུ་སྨིན་པར་བྱེད་པར་
འགྱུར་བ་ཡིན་ཏེ། འདི་ལྟ་སྟེ། ཐེག་པ་ཆེན་པོ་དང་ལྡན་པའི་མདོ་
203

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྡེ་ལ་སོགས་པའི་ཆོས་བྱང་ཆུབ་སེམས་དཔའི་སྡེ་སྣོད་ཀྱིས་བསྡུས་པ་
དག་ཡི་གེར་འདྲིར་བཅུག་སྟེ་འཛིན་པ་དང་། དེ་བཞིན་དུ་མཆོད་
པ་དང་། གཞན་དག་ལ་སྦྱིན་པ་དང་། སྟོན་པ་ན་གུས་པར་བྱས་
ཏེ་ཉན་པ་དང་། བདག་ཉིད་ཀློག་པ་དང་། དེ་བཞིན་དུ་ཀུན་
ཆུད་པར་ལུང་ནོད་པ་དང་། ལུང་ཕོག་པ་རྣམས་རྒྱ་ཆེར་དབྱངས་
ཀྱིས་ཁ་ཏོན་བྱེད་པ་དང་། གཞན་དག་ལ་རྒྱ་ཆེར་ཡང་དག་པར་
སྟོན་པ་དང་། བདག་ཉིད་ཀློག་པ་དང་། གཅིག་པུ་དབེན་པར་
སོང་སྟེ་སེམས་པ་དང་།· མཇལ་བ་དང་ཉེ་བར་རྟོག་པར་བྱེད་པ་
དང་བསྒོམ་པའི་རྣམ་པས་རྗེས་སུ་འཇུག་པར་བྱེད་པའོ། ། ཆོས་
སྤྱོད་པ་བཅུ་བོ་དེ་དག་ལས། དུ་ཞིག་བསོད་ནམས་རྒྱ་ཆེན་པོ་སྐྱེ་
བའི་ལམ་ཡིན་ཞེ་ན། སྨྲས་པ་ཐམས་ཅད་དོ། ། ཞེས་གསུངས་
སོ། ། དེ་ལྟར་ཤེར་ཕྱིན་གྱི་མདོ་སྡེ་རིན་པོ་ཆེ་ལ་མཆོད་པ་སོགས་
བྱས་པའི་བསོད་ནམས་གཞན་ལས་ཆེ་བ་དང་། མདོ་སྡེ་ཀུན་གྱི་
གཙོ་བོ་ཡིན་པའི་རྒྱུ་མཚན་ཡང་གང་ཞེ་ན། ཚིག་གསལ་ལས།
སངས་རྒྱས་རྣམས་ཀྱི་མདོ་ཡི་སྡེ་སོགས་བདེན་པ་གཉིས་བརྟེན་བསྟན་
པ་རྣམ་པ་དགུ ། འཇིག་རྟེན་རྣམས་ཀྱི་སྤྱོད་ངོར་རྒྱ་ཆེ་གང་ཞིག་
འདིར་ནི་ཡང་དག་བསྒྲགས་གྱུར་བ། །དེར་ནི་འདོད་ཆགས་བསལ་
ཕྱིར་གསུངས་པས་ཞེ་སྡང་ཟད་པར་བྱེད་མི་འགྱུར། །ཞེ་སྡང་བསལ་
བར་བྱ་ཕྱིར་གསུངས་པས་ཀྱང་ནི་འདོད་ཆགས་ཟད་པར་བྱེད་འགྱུར་
མིན། །གང་ཞིག་ང་རྒྱལ་སོགས་ཟད་བྱ་ཕྱིར་གསུངས་པ་དེས་ཀྱང་དྲི་
མ་གཞན་མི་འཇོམས། །དེ་ཕྱིར་དེ་ནི་ཆེས་ཁྱབ་མ་ཡིན་གསུང་དེ་དག་
དང་དེ་དག་དོན་ཆེན་མིན། །གཏི་མུག་ཟད་པར་བྱ་ཕྱིར་གསུངས་པ་
གང་ཡིན་དེ་ནི་ཉོན་མོངས་མ་ལུས་འཇོམས། །ཉོན་མོངས་མཐའ་
204

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
དག་གཏི་མུག་ལ་ནི་ཡང་དག་བརྟེན་པར་རྒྱལ་བ་རྣམས་ཀྱིས་གསུངས།
ཞེས་གསུངས་པ་ལྟར་རོ། །
འདིར་སྨྲས་པ། འཛམ་གླིང་གནས་མཆོག་བྱ་རྒོད་ཕུང་བོའི་
རིར། །སྟོང་གསུམ་འཇིག་རྟེན་འོད་ཀྱིས་སྣང་བྱས་ཏེ། །མདོ་སྡེ་རིན་
ཆེན་རྒྱས་འབྲིང་བསྡུས་པ་སོགས། །དབྱངས་གཅིག་ཉིད་ཀྱིས་གདུལ་
བྱའི་ཁམས་བཞིན་གསུངས། །དེའི་ཚེ་ལྷ་ཡིས་ཤིས་བརྗོད་མེ་ཏོག་
འཐོར། །གླིང་འདིར་ཆོས་འཁོར་གཉིས་པ་སྐོར་རོ་ཞེས། །ལྷའི་བུ་
གནོད་སྦྱིན་རྣམས་ཀྱིས་བསྒྲགས་པའི་དབྱངས། །ཚངས་པའི་འཇིག་
རྟེན་བར་དུ་ཁྱབ་པར་གྱུར། །ཕྱོགས་བཅུའི་ཞིང་ནས་རྒྱལ་བ་སྲས་
བཅས་ཀྱིས། །མདོ་སྡེ་རིན་ཆེན་འདི་ལ་མཆོད་པ་དང༌། །ཤཱཀྱའི་རྒྱལ་
བོའི་ཞབས་ལ་བསྙེན་བཀུར་ཕྱིར། །རིན་ཆེན་བདུན་དང་པདྨ་སྐྱེས་
སུ་ཕུལ། །འདི་ནི་བརྒྱད་ཁྲི་བཞི་སྟོང་ཆོས་ཀྱི་མཛོད། །འགྲོ་བའི་
སྐྱབས་དང་དཔུང་གཉེན་གནས་དང་ནི། །ཉེར་འཚེ་མ་ལུས་ཞི་བའི་
རིགས་སྔགས་དང་།།སྲིད་ཞིའི་མཐའ་ལས་ཡོངས་སུ་འཛིན་པ་་་་་་་
ཡིན། །ཐུབ་པའི་གསུང་རབ་ཀུན་གྱི་གཙོ་བོ་སྟེ། །སྡུག་ཀུན་ནད་བརྒྱ་
སེལ་བའི་སྨན་གཅིག་པུ། །དགེ་ལེགས་འབྱུང་གནས་ཕན་བདེའི་རིན་
ཆེན་གཏེར། །དཀར་བོ་ཆོས་ཀྱི་རྒྱ་མཚོ་ཆེན་པོའང་ཡིན། །གང་ཞིག་
ཐོས་པའི་སྣོད་དུ་རུང་བར་ཡང་། །སྔོན་གྱི་རྒྱལ་བ་རྣམས་ལ་མཆོད་པ་
དང་། །དེ་ལ་དགེ་བའི་རྩ་བ་སྐྲུན་པ་སོགས། །བསོད་ནམས་ཆེན་
པོའི་ཚོགས་དང་ལྡན་དགོས་གསུངས། །འབུམ་ཕྲག་གཞུང་གི་ནམ་
མཁའ་མཛོད་ཀྱི་སྒོ། །ལེགས་པར་ཕྱེ་སྟེ་ཕན་བདེའི་དབྱིག་གི་ཆར། །
འབེབས་མཁས་ཤིང་རྟ་ཆེན་པོ་རྣམ་གཉིས་ཞེས། །སྙན་པའི་དབྱར་
རྔ་དུས་ཀྱི་མཐར་ཡང་གྲགས། །ཤིན་ཏུ་རྣམ་དག་སྟོང་བའི་མེ་ལོང་
205

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཆེར། །དཀར་ནག་ལས་འབྲས་རི་མོ་མ་འདྲེས་པར། །རྟེན་འབྱུང་
པིར་གྱིས་བྲིས་པའི་ངོ་མཚར་འཕྲུལ། །གསལ་བར་སྟོན་པ་ཀླུ་སྒྲུབ་
ཡབ་སྲས་ཞབས། །དྲི་མེད་མཁྱེན་པའི་དཀྱིལ་འཁོར་ལས་འོངས་་
པའི། །ལེགས་བཤད་འོད་ཀྱིས་སྙིང་གི་མུན་པ་སེལ། །ཐོགས་མེད་སྐུ་
མཆེད་སྲིད་པའི་ཉི་ཟླ་ཟུང་། །ཐུབ་བསྟན་ལྷ་ལམ་མཛེས་པའི་རྒྱན་དུ་
ཤར། །བདེ་གཤེགས་ཀུན་གྱི་ཐུགས་བཅུད་དམ་ཆོས་འདིར། །ཐོས་
བསམ་བྱེད་དང་མཆོད་བཀུར་བགྱི་བ་སོགས། །བསོད་ནམས་ཆེན་
མོའི་རྣམ་སྨིན་དཀར་བོ་ལ། །རང་རང་སྐལ་བ་ཇི་བཞིན་སྤྱོད་པར་
གསུངས། །དེ་ལྟར་ཟབ་དང་རྒྱ་ཆེའི་བྱང་ཆུབ་ལམ། །བརྒྱ་ཕྲག་རིག་
པས་སྟོན་པའི་མདོ་སྡེ་འདི། །ཚེ་རབས་ཀུན་ཏུ་གཙུག་གིས་མཆོད་པ་
དང་། །ཆོས་སྤྱོད་རྣམ་བཅུས་བྱ་བ་བྱེད་པར་སྨོན། །ཞེས་པ་ནི་བར་
སྐབས་ཀྱི་ཚིགས་སུ་བཅད་པའོ། །
ཡང་དུས་གཞན་ཞིག་ན་བཅོམ་ལྡན་འདས་རྒྱལ་བོའི་ཁབ་ན་
དབྱར་གནས་པར་མཛད་དོ། ། དེའི་ཚེ་མུ་གེ་ཉམ་ང་བ་ཞིག་བྱུང་
ངོ་། ། དགེ་སློང་རྫུ་འཕྲུལ་ཐོབ་པ་དག་ནི། ཤིང་འཛམ་བུའི་
འབྲས་བུ་དང་། སྒྲ་མི་སྙན་ནས་མ་རྨོས་པའི་འབྲས་ས་ལུ་དང་།
རྒྱལ་ཆེན་རིས་བཞི་དང་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་
སོང་སྟེ། ལྷའི་བདུད་རྩི་ལ་ལོངས་སུ་སྤྱོད་དོ། ། སོ་སོ་སྐྱེ་བོའི་
དགེ་སློང་ལྔ་བརྒྱ་ལ་ལྷས་བྱིན་གྱིས་ཡོ་བྱད་ཐམས་ཅད་ཀྱིས་བསྟབས་
སོ། ། དབྱར་ཟླ་བ་གསུམ་འདས་པ་ན་དགེ་སློང་དེ་རྣམས་ལ།
ལྷས་བྱིན་གྱིས་འདི་སྐད་ཅེས། དགེ་སློང་གོ་ཏ་མ་ནི། ཉན་ཐོས་
རྣམས་ལ་དགོན་པ་དང་། བསོད་སྙོམས་པ་དང་། ཕྱག་དར་ཁྲོད་
པ་དང་། ཆོས་གོས་གསུམ་པ་དང་། བླ་གབ་མེད་པ་ཉིད་རྣམས་
206

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གྲོལ་བ་ཐོབ་པར་འགྱུར་ཞེས་སྨྲ་ན། གང་སུ་དག་བརྟུལ་ཞུགས་ལྔ་
བོ་དེ་དག་མི་འདོད་པ་དེ་དག་ནི། དགེ་སྦྱོང་གོ་ཏ་མ་ལས་རིང་དུ་
འགྱུར་གྱི། ད་ཚུལ་ཤིང་ལོངས་ཤིག་བྱས་པས། དགེ་སློང་ལྔ་་
བརྒྱས་ཚུལ་ཤིང་བླང་ངོ་། ། དེ་ནས་ལྷས་བྱིན་རང་གི་བློས་བཅོས་
པའི་བརྟུལ་ཞུགས་ལྔ་བསྒྲགས་པས། དགེ་སློང་དེ་རྣམས་ཀྱིས་ཚུལ་
ཤིང་བླངས་སོ། ། གནས་ལྔ་ནི། འོ་མ་དང་། ཤ་དང་།
ལན་ཚྭ་སྤོང་བ་སྟེ་གསུམ་དང་། གོས་དྲས་ཤིང་དྲུབས་པ་མི་གྱོན་པ་
དང་། གྲོང་མཐའ་ན་གནས་པའོ། ། དེ་ལྟར་གནས་ལྔ་བཟུང་བ་
ནི་དགེ་འདུན་ཕྱེ་བའི་ཚད་དོ། དེའི་ཚེ་ས་གཡོས་པ་དང་།
སྐར་མདའ་ལྟུང་བ་སོགས་བྱུང་བས། མཆོག་ཟུང་ལྷོ་ཕྱོགས་ཀྱི་རི་ལ་
གནས་པར་མཛད་པས་མཁྱེན་ཏེ་སྟོན་པའི་སྤྱན་སྔར་འོངས་ནས།
བདག་ཅག་དགེ་འདུན་བསྡུམ་པར་བགྱི་བའི་དོན་དུ་འོངས་སོ་ཞེས་
ཞུས་པས། བཅོམ་ལྡན་འདས་ཀྱིས་ལེགས་སོ་སྩལ་ཏེ། གང་ཟག་
བཞིས་ཚང་བའི་བསོད་ནམས་བསྐྱེད་དེ། སྔོན་མེད་པའི་ས་ཕྱོགས་
སུ་མཆོད་རྟེན་བྱེད་པ་དང་། དེར་གཙུག་ལག་ཁང་བྱེད་པ་དང་།
དགེ་འདུན་ཕྱེ་བ་བསྡུམ་པ་དང༌། ཚད་མེད་པ་བཞི་བསྒོམ་པའོ། །
ཞེས་གསུངས་སོ། ། དེར་མཽ་འགལ་གྱི་བུ་ནམ་མཁའ་ལ་་་་་་་་་་་
འཕགས་ཏེ། རྫུ་འཕྲུལ་གྱི་ཆོ་འཕྲུལ་མང་བོ་བསྟན་པས། དགེ་
སློང་ལྔ་བརྒྱ་བོ་ལ་སོགས་པ་དད་ཅིང་འདུན་པར་བྱས། ཤཱ་རིའི་
བུས་ཆོས་བསྟན་པས་དེ་རྣམས་སྐྱོ་བ་སྐྱེས་ནས། སྔར་ཟས་ངོ་དང་
ནོར་ངོ་བརྟེན་ནས་དེ་བཞིན་གཤེགས་པ་སྤངས་ཏེ་ལྷས་བྱིན་གྱི་རྗེས་
སུ་ཞུགས་པས་རང་གི་སྤྱོད་པ་ལ་ངོ་ཚ་ཞིང་ཡིད་འབྱུང་། སངས་
རྒྱས་ལ་མཆོག་ཏུ་དད་པ་སྐྱེས་སོ། ། དེ་ལྟར་དགེ་སློང་ལྔ་བརྒྱ་བོ་
207

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྣམས་ཀྱིས་ལྷས་བྱིན་སྤོང་ཞིང་སྟོན་པ་ལ་འདུན་པའི་སེམས་བསྐྱེད་པ་
ན། དགེ་འདུན་བསྡུམས་པ་ཡིན་ནོ། ། དགེ་འདུན་ཕྱེ་བ་ནི་རིང་
དུ་མི་གནས་ཏེ། ཉིན་ཞག་གཅིག་གི་ནང་དུ་བསྡུམས་པ་ཡིན་ནོ། །
དེ་ནས་དགེ་འདུན་དབྱེན་གྱི་ལྷག་མའི་བཅས་པ་མཛད་དོ། །
ལྷས་བྱིན་གྱི་འཁོར་དགེ་སློང་ཀོ་ཀ་ལི་ཀ་དང་། ཁན་ཏ་ཊ་བ་བྱ་
དང་། ཀ་ཏི་མོ་ར་ཀ་ཏི་ཤྱ་དང་། རྒྱ་མཚོ་བྱིན་བཞི་ལ་རྟེན་ནས།
དབྱེན་གྱི་རྗེས་སུ་ཕྱོགས་པའི་དགེ་འདུན་ལྷག་མའི་བཅས་པ་མཛད་
དོ། ། སྐབས་འདིར་སྟོན་པས། ཆུ་ཤིང་འབྲས་བུས་གསོད་པར་
བྱེད། །འོ་མ་འདམ་བུ་འབྲས་བུས་གསོད། །དྲེའུ་མོ་རང་གི་མངལ་
གྱིས་ལྟར། །མི་ངན་བཀུར་བསྟིས་གསོད་པར་བྱེད། །བྱིས་པ་ཇི་ཙམ་
གྲགས་གྱུར་བ། །དོན་མེད་ཉིད་དུ་འགྱུར་བ་ཡིན། །བྱིས་པའི་དཀར་
ཆ་གསོད་བྱེད་ཅིང་། །རྩེ་མོ་ལས་ཀྱང་ལྟུང་བར་འགྱུར། །ཞེས་སོགས་
བསླབ་བྱའང་གསུངས་སོ། ། དེའི་རྗེས་སུ་མཆོད་རྟེན་གྱི་བང་རིམ་
བཞིའི་ཟུར་བཞི་མཉམ་པར་བཅད་པ་ལྟ་བུའི་དགེ་འདུན་དབྱེན་་
བསྡུམས་པའི་མཆོད་རྟེན་ནི། མ་ག་དྷ་བ་རྣམས་ཀྱིས་བཞེངས་་
སོ། ། གཞན་ཡང་ལྷས་བྱིན་སོགས་ཀྱིས། བཅོམ་ལྡན་འདས་བྱ་
རྒོད་ཕུང་བོའི་རི་ལ་བཞུགས་པའི་ཚེ། དྲང་ཐད་ཀྱི་ཕར་ངོས་ཀྱི་
རིའི་སྟེང་དུ་སྒྱོགས་རྡོ་ཆེན་པོ་མི་བཟད་པ་བཅས་ཏེ་འཕངས་པས།
གནོད་སྦྱིན་ལག་ན་རྡོ་རྗེས་སྒྱོགས་རྡོ་བསྣུན་པས་བྱེ་མར་བཞིག་གོ།
འོན་ཀྱང་རྡོའི་དུམ་བུ་ཆེ་བ་ཞིག་སྟོན་པའི་སྐུ་ལ་ཕོག་ཏུ་ཉེ་བའི་ཚེ།
རྒྱལ་བོའི་ཁབ་ཀྱི་གནོད་སྦྱིན་ཀུམྦི་ཪས་འཛིན་པཪ་བརྩམས་པས།
རྡོ་དེ་ནི་གནོད་སྦྱིན་ཀུམྦི་ར་ལ་ཕོག་སྟེ་དུས་ལས་འདས་ཏེ་སུམ་ཅུ་རྩ་
གསུམ་པའི་ལྷར་སྐྱེས་སོ། ། རྡོའི་དུམ་བུ་ཕྲ་མོ་ཡར་བ་ཞིག་བཅོམ་
208

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ལྡན་འདས་ཀྱི་ཞབས་ཀྱི་མཐེ་བོང་ལ་ཕོག་སྟེ་རྨ་བྱུང་ཞིང་། འཚོ་
བྱེད་གཞོན་ནུ་གསོས་ཀྱིས་སྨན་བཟང་བོ་ཡང་ཡང་ཕུལ་ཀྱང་མི་ཕན་
པ་ན། འོད་སྲུངས་སྟོབས་བཅུ་བས་བདེན་པ་གསོལ་བར་ཞུས་པས་
བཀས་གནང་ངོ་། ། འདི་སྐད་དུ། བཅོམ་ལྡན་ཁྱོད་ཀྱི་ཐུགས་ལ་
ནི། །སྲས་ཀྱི་དགྲ་བོ་མཚུངས་ཤེ་ན། །བདེན་པའི་ཚིག་ནི་འདི་ཡི་
མཐུས། །རྨ་ཡི་འཛག་པ་ཆད་པར་ཤོག ། ཅེས་བདེན་པ་གསོལ་མ་
ཐག་ཏུ་སྐུ་མཚལ་ཆོད་དོ། ། ལན་གཅིག་རྒྱལ་བོའི་ཁབ་ཀྱི་ཁྱིམ་
བདག་ཅིག་གིས། །སངས་རྒྱས་དགེ་འདུན་དང་བཅས་པ་གདུགས་
ཚོད་ལ་སྤྱན་དྲངས་ཏེ། བཅོམ་ལྡན་འདས་འཁོར་དགེ་སློང་ལྔ་བརྒྱ་
དང་ལྷན་ཅིག་རྒྱལ་བོའི་ཁབ་ཏུ་གཤེགས་པའི་དྲུང་དུ། ལྷས་བྱིན་
གྱིས་གླང་བོ་ཆེ་ནོར་སྐྱོང་རྦད་དོ། ། གླང་བོ་ཆེ་དེ་འགྱིང་ཞིང་སྐད་
བཏོན་ཏེ། ཤུགས་ཅི་ཡོད་པས་སངས་རྒྱས་ཀྱི་ཕྱོགས་སུ་རྒྱུགས་་་
སོ།། ལྷས་བྱིན་དང་མ་སྐྱེས་དགྲ་གཉིས་ཁང་བཟང་གི་སྟེང་ན་ལྟ་
ཞིང་འདུག་པ་ལ། ལྷས་བྱིན་དགའ་སྟེ། གླང་ཆེན་ཙ་ཡ་ལ་བལྟས་
ན། ཁྱོད་ནི་གླང་ཆེན་མཐུས་བརྫིས་པས། །ཤཱཀྱའི་བུ་ཁྱོད་དེ་རིང་
དུ། །ཉན་ཐོས་བཅས་ཏེ་རེ་སྙམ་མེད། ཅེས་ཟེར་བ་ལ། བཅོམ་
ལྡན་འདས་ཀྱིས། སྟོབས་བཅུའི་སྟོབས་ལྡན་རྨད་བྱུང་བའི། །
སྟོབས་ཀྱི་མཐུ་ལ་ད་ལྟོས་ཤིག། ཅེས་གསུངས་ཏེ། ཕྱག་གཡས་ཀྱི་
སོར་མོ་ལྔ་ལ་སེང་གེ་རལ་བ་ཅན་ལྔ་སྤྲུལ་བས། སེང་གེ་དེ་དག་གི་དྲི་
ཚོར་བ་ཙམ་གྱིས་ནོར་སྐྱོང་སྐྲག་ནས་ཀར་བབ་བབ་ཏུ་བྲོས་ཤིང་།
འགྲོ་ས་གཞན་མ་རྙེད་པར་དལ་བུས་སྟོན་པའི་དྲུང་དུ་འོངས་ནས་
འདུག་གོ། དགེ་སློང་གཞན་རྣམས་གླང་བོ་ཆེ་ཁྲོས་པ་མཐོང་བས་
ཕྱོགས་བཞིར་བྲོས་ཤིང་། འཕགས་པ་ཀུན་དགའ་བོ་གཅིག་པུ་སྟོན་
209

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པའི་དྲུང་ན་འདུག་གོ། མི་རིང་བར་གླང་བོ་ཆེ་དེ་ཤི་ནས་སངས་
རྒྱས་ཀྱི་བྱིན་རླབས་ཀྱིས་རྒྱལ་ཆེན་རིགས་བཞི་བའི་ལྷར་སྐྱེས་སོ། །
སླར་ཡང་སྟོན་པའི་དྲུང་དུ་མཆོད་པར་འོངས་ཏེ་ཆོས་བསྟན་པས་
བདེན་པ་མཐོང་ངོ་། ། དེ་ལྟར་རྒྱལ་བོ་མ་སྐྱེས་དགྲ་དང་ལྷས་བྱིན་
གྱིས། སྟོན་པ་བྱོན་པའི་མདུན་དུ་ཁྱི་གཏུམ་པོ་རྦད་པ་སོགས་ཀྱལ་
ཀ་དང་བཀུར་བསྟི་མ་ཡིན་པ་ཁོ་ན་རྟག་པར་བྱས་ཀྱང་། རྒྱལ་བོའི་
ཁབ་ན་གདུལ་བྱ་མང་པོའི་དོན་ཡོད་པས་བཅོམ་ལྡན་འདས་རེ་ཞིག་
དེར་བཞུགས་པ་ཡིན་ནོ་གསུངས། དེ་ནས་འཚོ་བྱེད་གཞོན་ནུས་
གསོས་བདེན་པ་ལ་བཀོད་པ་ནི། འཚོ་བྱེད་གཞོན་ནུས་གསོས་ལ་
སྔོན་རྒྱལ་བོ་གཟུགས་ཅན་སྙིང་བོས་ལན་གཉིས་དང་སྐབས་འདི་དག་
ཏུ་མ་སྐྱེས་དགྲས་ལན་གཅིག་སྟེ། སྨན་པའི་རྒྱལ་བོར་ལན་གསུམ་དུ་
དབང་བསྐྱུར་རོ། ། དེར་དྲགས་པ་སྐྱེས་ཏེ་བཅོམ་ལྡན་འདས་ནི་
ཆོས་ཀྱི་རྒྱལ་བོ་ཐམས་ཅད་མཁྱེན་པ་ཡིན་མོད། སྨན་གྱི་ལས་ལ་ནི་
བདག་ཀྱང་དེ་བཞིན་གཤེགས་པ་དང་འདྲའོ་སྙམ་སྟེ། དེའི་ཕྱིར་
བདེན་པ་མ་མཐོང་ངོ་། ། དེ་ནས་འདུལ་བའི་དུས་ལ་བབ་པར་
མཁྱེན་ནས། བཀའ་སྩལ་བ། འཚོ་བྱེད། རིའི་རྒྱལ་བོ་གངས་
ཅན་དང་སྤོས་ངད་ལྡན་དག་མཐོང་ངམ། གསོལ་བ། མ་མཐོང་
སྟེ་བལྟ་བར་འཚལ་ལགས། སྟོན་པའི་ཆོས་གོས་ཀྱི་གྲྭ་ལ་འཚོ་བྱེད་
གཞོན་ནུ་གསོས་ཀྱིས་འཇུས་ཏེ། སྟོན་པ་བར་སྣང་ལ་གཤེགས་པས་
ཡུད་ཙམ་ཅིག་གིས་རི་དེ་དག་ཏུ་ཕེབས་ཏེ། དེ་ན་སྨན་རྣམ་པ་སྣ་
ཚོགས་པ་སྒྲོན་མེ་བཞིན་དུ་འོད་འབར་བ་དག་གཟིགས་སོ། །
དེར་འཚོ་བྱེད་ལ་སྨན་ལོངས་ཤིག་པར་བཀའ་བསྩལ་བ་ན། དེ་མི་
མ་ཡིན་གྱི་གནོད་པས་འཇིགས་པ་ལས། གནོད་སྦྱིན་ལག་ན་རྡོ་རྗེ་
210

སངས་རྒྱས་ཤྰཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
ལ་འཚོ་བྱེད་གནོད་པ་ལས་སྲུངས་ཤིག་པར་བཀའ་བསྒོས་སོ། །
དེས་སྨན་རྣམ་པ་སྣ་ཚོགས་པ་དག་བླངས་ཏེ། སྔར་སྨན་གྱི་རྣམ་པ་
མི་ཤེས་པ་གང་ཡང་མེད་སྙམ་པ་ལ། སྔར་མ་མཐོང་ཞིང་མི་ཤེས་
པའི་སྨན་མང་བོ་ཞིག་མཐོང་སྟེ། དེ་ནས་སྟོན་པའི་སྤྱན་སྔར་སྨན་
དེ་རྣམས་ཁུར་ཏེ་འོངས་པ་ལ། སྟོན་པས་དྲི་རྨེད་མཛད་པས། ངོ་
ཤེས་པ་རྣམས་ཀྱི་བཀའ་མཆིད་རྒྱས་པར་གསོལ། དེ་ལས་གཞན་
རྣམས་མ་ཤེས་པ་ལ། སྟོན་པས་སྨན་དེ་རེ་རེ་བཞིན་འདིའི་མིང་ལ་
འདི་སྐད་ཅེས་མྱ། །ནད་འདི་ལ་ཆོ་ག་འདི་ལྟ་བུའི་ཕན་པར་འགྱུར་
རོ་ཞེས་བྱ་བ་ལ་སོགས་པ་རྒྱས་པར་གསུངས་པས། འཚོ་བྱེད་ང་
རྒྱལ་ཆག་སྟེ། དེ་བཞིན་གཤེགས་པ་ནི་ཡན་ལག་བཞི་དང་ལྡན་པའི་
སྨན་པའི་རྒྱལ་བོ་བླ་ན་མེད་པའོ་ཞེས་ཆེད་དུ་བརྗོད་ཅིང་། སྟོན་
པས་ཀྱང་ཆོས་བསྟན་པས་འཚོ་བྱེད་གཞོན་ནུས་གསོས་ཀྱིས་རྒྱུན་དུ་
ཞུགས་པའི་འབྲས་བུ་ཐོབ་བོ། ། དེ་ནས་སླར་རྒྱལ་བོའི་ཁབ་ཏུ་
ཕེབས་པ་ན། རི་སྤོས་ངད་ལྡན་དང་རི་ཁ་བ་ཅན་གྱི་གནས་ཤིན་ཏུ་
བསིལ་བ་དང་། སྨན་གྱི་ངད་དེས། དེ་བཞིན་གཤེགས་པ་གྲང་
ནད་ཀྱི་སེར་མས་བསྙུན་པར་གྱུར་པ་ན། འཚོ་བྱེད་ཀྱིས་ཨུཏྤ་ལ་སོ་
གཉིས་ཞེས་བྱ་བའི་བཀྲུ་སྨན་དྲི་མནམས་པས་ཆོག་པ་དག་ཕུལ་ཞིང་།
བུ་རམ་དང་ཨ་རུ་རའི་ཁུ་བ་རིམ་པས་བསྟུན་དྭངས་སོ་གསུངས།
དེ་ལྟར་མདོ་དག་ལས། བཅོམ་ལྡན་འདས་ཀྱི་སྐུ་བསྙུན་པར་་་་་་
གསུངས་པ་དང་། སྐུ་ལ་རྡོའི་ཆ་ཤས་ཕོག་སྟེ་མཚལ་བ་བྱུང་བ་དང་།
སྐུ་རྒྱབ་མི་བདེ་བ་དང་། ཞབས་ལ་སེང་ལྡེང་གི་ཚལ་བ་ཟུག་པར་
གསུངས་པ་སོགས་ནི། དྲང་དོན་ཁོ་ན་ཡིན་ཏེ། ཚུལ་བསྟན་གྱི་
མཛད་པ་དེ་དག་གིས་ཀྱང་འགྲོ་བ་མང་བོ་ཞིག་གི་རྒྱུད་སྨན་པར་བྱས་
211

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པ་མདོ་དེ་དག་ལས་གསལ་བའི་ཕྱིར་རོ། །
ཆོས་ཀྱི་འཁོར་ལོ་གསུམ་པ་བསྐོར་བ་ནི། བསྟོད་པ་ལས།
སླར་ཡང་གདུལ་བྱའི་ཁམས་དང་བསམ་པ་བཞིན། །དགོངས་པ་ངེས་
འགྲེལ་ལང་གར་གཤེགས་པ་སོགས། །མཚན་ཉིད་ངོ་བོ་ཡོད་མེད་
ལེགས་བྱས་ཀྱི། །འཁོར་ལོ་གསུམ་པ་བསྐོར་ལ་ཕྱག་འཚལ་ལོ། །
ཞེས་སྨྲས་སོ། ། དེ་ཡང་མདོ་སྡེ་དགོངས་འགྲེལ་ལས། བཅོམ་
ལྡན་འདས་ལ་བྱང་ཆུབ་སེམས་དཔའ་དོན་དམ་ཡང་དག་འཕགས་
ཀྱིས་འདི་སྐད་ཅེས་གསོལ་ཏོ། ། བཅོམ་ལྡན་འདས། འདི་ན་
བདག་གཅིག་པུ་དབེན་གནས་པ་ཞིག་ན་མཆི་བའི་ཚེ། སེམས་ཀྱི་
ཡོངས་སུ་རྟོགས་པ་འདི་ལྟ་བུ་སྐྱེས་ལགས་ཏེ། བཅོམ་ལྡན་འདས་
ཀྱིས་རྣམ་གྲངས་དུ་མར་ཕུང་བོ་རྣམས་ཀྱི་རང་གི་མཚན་ཉིད་ཀྱང་
བཀའ་སྩལ། སྐྱེ་བའི་མཚན་ཉིད་དང་འཇིག་པའི་མཚན་ཉིད་དང་།
སྤང་བ་དང་ཡོངས་སུ་ཤེས་པ་ཡང་བཀའ་སྩལ། ཕུང་བོ་རྣམས་ཀྱི་
ཇི་ལྟ་བ་བཞིན་དུ་སྐྱེས་མཆེད་རྣམས་དང་། རྟེན་ཅིང་འབྲེལ་བར་
འབྱུང་བ་དང་། ཟས་རྣམས་ཀྱི་བར་ཡང་བཀའ་སྩལ། བཅོམ་
ལྡན་འདས་ཀྱིས་རྣམ་གྲངས་དུ་མར་བདེན་པ་རྣམས་ཀྱི་རང་གི་མཚན་
ཉིད་ཀྱང་བཀའ་སྩལ། ཡོངས་སུ་ཤེས་པ་དང་། སྤང་བ་དང་།
མངོན་དུ་བགྱི་བ་དང་། སྒོམ་པ་ཡང་བཀའ་སྩལ། བཅོམ་ལྡན་
འདས་ཀྱིས་རྣམ་གྲངས་དུ་མར་ཁམས་རྣམས་ཀྱི་རང་གི་མཚན་ཉིད་
ཀྱང་བཀའ་སྩལ། ཁམས་སྣ་ཚོགས་པ་ཉིད་དང་། ཁམས་དུ་མ་
ཉིད་དང་། སྤངས་པ་དང་། ཡོངས་སུ་ཤེས་པ་ཡང་བཀའ་སྩལ།
བཅོམ་ལྡན་འདས་ཀྱིས་རྣམ་གྲངས་དུ་མར་དྲན་པ་ཉེ་བར་བཞག་པ་
རྣམས་ཀྱི་རང་གི་མཚན་ཉིད་ཀྱང་བཀའ་སྩལ། མི་མཐུན་པའི་་
212

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཕྱོགས་དང་། གཉེན་པོ་དང་། མ་སྐྱེ་བ་རྣམས་སྐྱེས་པ་དང་།
སྐྱེས་པ་རྣམས་གནས་པ་དང་། མི་བསྐྱུད་པ་དང་། སླར་ཞིང་
འབྱུང་བ་དང་། འཕེལ་ཞིང་ཡངས་པ་ཉིད་ཀྱང་བཀའ་སྩལ།
དྲན་པ་ཉེ་བར་བཞག་པ་རྣམས་ཀྱི་ཇི་ལྟ་བ་བཞིན་དུ་ཡང་དག་པར་
སྤོང་བ་རྣམས་དང་། རྫུ་འཕྲུལ་གྱི་རྐང་བ་རྣམས་དང༌། དབང་བོ་
རྣམས་དང༌། སྟོབས་རྣམས་དང་། བྱང་ཆུབ་ཀྱི་ཡན་ལག་རྣམས་
ཀྱི་ཡང་བཀའ་སྩལ། བཅོམ་ལྡན་འདས་ཀྱི་རྣམ་གྲངས་དུ་མར་་
འཕགས་པའི་ལམ་ཡན་ལག་བརྒྱད་ལྡན་པའི་རང་གི་མཚན་ཉིད་ཀྱང་
བཀའ་སྩལ། མི་མཐུན་པའི་ཕྱོགས་དང་། གཉེན་པོ་དང་།
བསྒོམ་པ་དང་། མ་སྐྱེ་བ་རྣམས་སྐྱེ་བ་དང་། སྐྱེས་པ་རྣམས་་་་
གནས་པ་དང་། མི་བསྐྱུད་པ་དང་། སླར་ཞིང་འབྱུང་བ་དང་།
འཕེལ་ཞིང་ཡངས་པ་ཉིད་ཀྱང་བཀའ་སྩལ། བཅོམ་ལྡན་འདས་
ཀྱིས་ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་ཐམས་ཅད་མ་
སྐྱེས་པ། མ་འགག་པ། གཟོད་མ་ནས་ཞི་བ། རང་བཞིན་གྱིས་
ཡོངས་སུ་མྱ་ངན་ལས་འདས་པ་ཞེས་ཀྱང་བཀའ་བསྩལ་ལགས་ན།
བཅོམ་ལྡན་འདས་ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་
རྨ་མཆིས་པ། ཆོས་ཐམས་ཅད་མ་སྐྱེས་པ། མ་འགགས་པ།
གཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་ལས་འདས་
པ་ཞེས་བཀའ་བསྩལ་སྙམ་བགྱིད་ལགས་ཏེ། བཅོམ་ལྡན་འདས་
ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་མ་མཆིས་པ།
ཚོས་ཐམས་ཅད་མ་སྐྱེས་པ། མ་འགགས་པ། གཟོད་མ་ནས་ཞི་བ་
རང་བཞིན་གྱིས་ཡོངས་སུ་མྱ་ངན་ལས་འདས་པ་ཞེས་བཀའ་བསྩལ་
བའི་དོན་དེ་ཉིད། བཅོམ་ལྡན་འདས་ལ་བདག་ཡོངས་སུ་ཞུ་ལགས་
213

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སོ། ། ཞེས་པ་ནས། དེ་ནས་བཅོམ་ལྡན་འདས་ཀྱིས་ཚིགས་སུ་
བཅད་པ་འདི་དག་བཀའ་བསྩལ་ཏོ། ། ཆོས་རྣམས་ངོ་བོ་ཉིད་
མེད་ཆོས་རྣམས་མ་སྐྱེས་དང༌། །ཆོས་རྣམས་མ་འགགས་ཆོས་རྣམས་
གཟོད་ནས་ཞི་བ་དང་། །ཆོས་རྣམས་ཐམས་ཅད་རང་བཞིན་མྱ་ངན་
འདས་པར་ནི། །དགོངས་པ་མེད་པར་མཁས་པ་སུ་ཞིག་སྨྲ་བར་་་
བྱེད། །མཚན་ཉིད་ངོ་བོ་ཉིད་མེད་སྐྱེ་བ་ངོ་བོ་མེད། །དོན་དམ་ངོ་བོ་
ཉིད་མེད་ཅེས་ནི་ངས་བཤད་དོ། །འདི་ལ་མཁས་པ་གང་ཞིག་་་་་་
དགོངས་པ་ཤེས་པ་ནི། །རབ་ཏུ་ཉམས་པར་འགྱུར་བའི་ལམ་དུ་དེ་མི་
འགྲོ ། ཀུན་གྱི་རྣམ་དག་ལམ་ནི་གཅིག་པུ་འདི་ཡིན་ཏེ། །རྣམ་པར་
དག་པའང་གཅིག་སྟེ་གཉིས་པ་གང་ཡང་མེད། །དེ་ཕྱིར་ཐེག་པ་་་
གཅིག་པ་འདི་ནི་འདོགས་བྱེད་ཀྱང་། །སེམས་ཅན་རིགས་ནི་རྣམ་པ་
སྣ་ཚོགས་མེད་མ་ཡིན། །སེམས་ཅན་ཁམས་འདི་ན་ནི་གང་དག་་
བདག་གཅིག་པུ། །མྱ་ངན་འདའ་བར་བྱེད་པའི་སེམས་ཅན་དཔག་
ཏུ་མེད། །གང་དག་མྱ་ངན་འདས་ཀྱང་སེམས་ཅན་མི་གཏོང་བའི། །
བསྟན་པ་སྙིང་རྗེ་ལྡན་པ་དེ་དག་ཤིན་ཏུ་དཀོན། །གང་གྲོལ་དེ་དག་
རྣམས་ཀྱི་ཟག་པ་མེད་པའི་དབྱིངས། །ཕྲ་ཞིང་བསམ་གྱིས་མི་ཁྱབ་
མཉམ་ཞིང་བྱེ་བྲག་མེད། ། ཐམས་ཅད་དོན་གྲུབ་སྡུག་བསྔལ་ཉོན་
མོངས་སྤངས་པ་སྟེ། །གཉིས་སུ་བརྗོད་པ་མ་ཡིན་བདེ་ཞིང་བརྟན་པ་
ཡིན། །ཞེས་སོ། ། ཡང་དེ་ཉིད་ལས། བཅོམ་ལྡན་འདས་ཀྱིས་
དང་བོར་ཡུལ་ཝ་ར་ན་སི་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་
ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ། འཕགས་པའི་
བདེན་པ་བཞི་རྣམ་པར་བསྟན་པས་ཆོས་ཀྱི་འཁོར་ལོ་ངོ་མཚར་རྨད་
དུ་བྱུང་བ། སྔོན་ལྷར་གྱུར་བའམ། མིར་གྱུར་པ་སུས་ཀྱང་ཆོས་
214

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དང་མཐུན་པར་འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་ཏེ།
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་་་་
མཆིས་པ། སྐབས་མཆིས་པ། དྲང་བའི་དོན། རྩོད་པའི་གཞིའི་
གནས་སུ་གྱུར་པ་ལགས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་
བོ་ཉིད་མ་མཆིས་པ་ཉིད་ལས་བརྩམས་ཏེ། སྐྱེ་བ་མ་མཆིས་པ་དང་།
འགགས་པ་མ་མཆིས་པ་དང་། གཟོད་མ་ནས་ཞི་བ་དང་། རང་
བཞིན་གྱིས་ཡོངས་སུ་མྱ་ངན་ལས་འདས་པ་ལས་བརྩམས་ནས།
ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ། སྟོང་བ་ཉིད་
སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་
གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་་་
བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་
དོན་རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་་་
འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས་
ཏེ། སྐྱེ་བ་མ་མཆིས་པ་དང༌། འགགས་པ་མ་མཆིས་པ་ཉིད་དང་།
གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་
འདས་པ་ཉིད་ལས་བརྩམས་ནས། ཐེག་པ་ཐམས་ཅད་ལ་ཡང་དག་
པར་ཞུགས་པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པ་ངོ་
མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ།
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་
གཆིས་པ། སྐབས་མ་མཆིས་པ། ངེས་པའི་དོན་ལགས་ཏེ།
རྩོད་པའི་གཞིའི་གནས་སུ་གྱུར་པ་མ་ལགས་སོ། ། ཞེས་བདེན་
བཞིའི་ཆོས་འཁོར་སོགས་ཀྱི་སྐབས་སུ། གཟུགས་ནས་བྱང་ཕྱོགས་
ཨོ་བདུན་གྱི་བར་དུ་ཆོས་རྣམས་རང་གི་མཚན་ཉིད་ཀྱིས་གྲུབ་པར་
215

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུངས་པས་དྲང་དོན་དང༌། འཁོར་ལོ་བར་བའི་སྐབས་སུ་
གཟིགས་ནས་རྣམ་མཁྱེན་བར་གྱི་ཆོས་ཐམས་ཅད་རང་གི་མཚན་ཉིད་
ཀྱི་ངོ་བོ་ཉིད་མེད་པར་གསུངས་པས་དྲང་དོན་དང་། འཁོར་ལོ་ཐ་
མའི་སྐབས་སུ་ཆོས་རྣམས་ལས་ཀུན་བཏགས་རང་གི་མཚན་ཉིད་ཀྱིས་
མ་གྲུབ་པ་དང་། གཞན་དབང་དང་ཡོངས་གྲུབ་གཉིས་རང་གི་་
མཚན་ཉིད་ཀྱིས་གྲུབ་པོ་ཞེས། རང་གི་མཚན་ཉིད་ཀྱིས་གྲུབ་པ་དང་
མ་གྲུབ་པའི་ཆ་ལེགས་པར་བྱས་ནས་བསྟན་པའི་ངེས་དོན་གྱི་མདོ་
ཡིན་པར་གསུངས་སོ། ། ཡང་དེ་ཉིད་ལས། བཅོམ་ལྡན་འདས་
ཀྱི་དགོངས་པ་ངེས་པར་འགྲེལ་བས་ཆོས་ཀྱི་རྣམ་གྲངས་འདིར་བསྟན་
པ་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་
ལྡན་འདས་ཀྱིས་བཀའ་སྩལ་བ། དོན་དམ་ཡང་དག་འཕགས།
འདི་ནི་དོན་དམ་པ་ངེས་པའི་དོན་བསྟན་པ་ཡིན་ཏེ། འདི་ནི་དོན་
དམ་པ་ངེས་པའི་དོན་བསྟན་པ་ཞེས་བྱ་བར་ཟུངས་ཤིག ཅེས་་
གསུངས་ལ། དོན་དམ་པ་ནི། རྣམ་པར་གཏན་ལ་དབབ་པ་བསྡུ་
བ་ལས།། དོན་དམ་པ་ནི་མཚན་ཉིད་ལྔ་དང་ལྡན་པ་ཡིན་ཏེ།
བརྗོད་དུ་མེད་པའི་མཚན་ཉིད་དང་། གཉིས་སུ་མེད་པའི་མཚན་
ཉིད་དང་། རྟོག་གེའི་སྤྱོད་ཡུལ་ལས་ཡང་དག་པར་འདས་པའི་་
མཚན་ཉིད་དང་།། ཐ་དད་པ་དང་ཐ་དད་པ་མ་ཡིན་པ་ཉིད་ལས་
ཡང་དག་པར་འདས་པའི་མཚན་ཉིད་དང་། ཐམས་ཅད་དུ་རོ་་
གཅིག་པའི་མཚན་ཉིད་དོ། ། ཞེས་སོ། ། དེ་ལ་དང་བོ་གཉིས་
ནི། བྱང་ཆུབ་སེམས་དཔའ་ཚུལ་བཞིན་ཀུན་ཏུ་འདྲིས་པ་དང་།
བྱང་ཆུབ་སེམས་དཔའ་དོན་ཟབ་དགོངས་པ་ངེས་པར་འགྲེལ་བ་་
གཉིས་ཀྱི་དྲིས་ལན་གྱི་ལེའུ་ལས། ཟབ་མོ་བྱིས་པའི་སྤྱོད་ཡུལ་མ་
216

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡིན་པ། །བརྗོད་མེད་གཉིས་མིན་རྒྱལ་བས་བསྟན་མཛད་ཀྱང་། །
བྱིས་པ་གཏི་མུག་རྨོངས་པ་འདི་དག་ནི། །སྨྲ་བའི་སྤྲོས་ལ་དགའ་ཞིང་
གཉིས་ལ་གནས། །མ་རྟོགས་པའམ་ལོག་པར་རྟོག་པ་དག ། ལུག་
དང་བ་ལང་དག་ཏུ་ཡང་སྐྱེ་ཞིང་། །དེ་དག་ཤེས་པའི་སྨྲ་བ་དེ་བོར་
ནས། །ཤིན་ཏུ་ཡུན་རིང་འཁོར་བ་འདིར་འཁོར་འགྱུར། །ཞེས་དང་།
གསུམ་པ་ནི། བྱང་ཆུབ་སེམས་དཔའ་ཆོས་འཕགས་ཀྱིས་ཞུས་པ་
ལས། སོ་སོ་རང་རིག་མཚན་མེད་སྤྱོད་ཡུལ་ཏེ། །བརྗོད་དུ་མེད་
ཅིང་ཐ་སྙད་ཡོངས་ཆད་པ། །རྩོད་དང་བྲལ་བ་དོན་དམ་ཆོས་ཡིན་
ཏེ། དེ་ནི་རྟོག་གེ་ཀུན་ལས་འདས་མཚན་ཉིད། །ཅེས་དང་། བཞི་
བ་ནི། བྱང་ཆུབ་སེམས་དཔའ་བློ་གྲོས་ཤིན་ཏུ་རྣམ་དག་གིས་ཞུས་
པ་ལས། འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་
དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་དད་ཉིད་དུ་
གང་རྟོག་པ། ། དེ་དག་ཚུལ་བཞིན་མ་ཡིན་ཞུགས་པ་ཡིན། །ཞེས་
དང་། ལྔ་བ་ཐམས་ཅད་དུ་རོ་གཅིག་པའི་མཚན་ཉིད་ནི།
འཕགས་པ་རབ་འབྱོར་གྱིས་ཞུས་པ་ལས། དོན་དམ་དེ་ནི་ཐ་དད་
མ་ཡིན་ཏེ། །ཀུན་ཏུ་རོ་གཅིག་མཚན་ཉིད་སངས་རྒྱས་གསུངས། །དེ་
ལ་གང་དག་ཐ་དད་ཀུན་རྟོག་པ། །དེ་དག་ང་རྒྱལ་གནས་པ་རྨོངས་པ་
ཡིན། །ཞེས་སོ། ། དེ་ལ་སེམས་ཀྱི་མཚན་ཉིད་ནི། བྱང་ཆུབ་
སེམས་དཔའ་བློ་གྲོས་ཡངས་པས་ཞུས་པ་ལས། ལེན་པའི་རྣམ་པར་
ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་ཀླུང་ལྟར་འབབ། །
བདག་ཏུ་རྟོག་པར་གྱུར་ན་མི་རུང་ཞེས། །འདི་ནི་བྱིས་པ་རྣམས་ལ་
ངས་མ་བསྟན། །ཞེས་དང་། ཆོས་རྣམས་ཀྱི་མཚན་ཉིད་ནི། བྱང་
ཆུབ་སེམས་དཔའ་ཡོན་ཏན་འབྱུང་གནས་ཀྱིས་ཞུས་པ་ལས།
217

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཚན་ཉིད་མེད་པའི་ཆོས་ནི་རབ་ཤེས་ན། །ཀུན་ནས་ཉོན་མོངས་
མཚན་ཉིད་ཆོས་སྤོང་འགྱུར། །ཀུན་ནས་ཉོན་མོངས་ཆོས་ནི་རབ་
སྤངས་ན། །ཤིན་ཏུ་རྣམ་དག་མཚན་ཉིད་ཆོས་ཐོབ་འགྱུར། །སྐྱེ་བོ་
བག་མེད་ཉེས་རྩོམ་ལེ་ལོ་ཅན། །འདུ་བྱེད་སྐྱོན་ལ་རྟོག་པར་མི་བྱེད་
པ། །བརྟན་མེད་གཡོ་བ་མེད་པའི་ཆོས་རྣམས་ལ། །རབ་ཏུ་ཉམས་
པས་སྙིང་བརྩེར་བྱས་པ་ཡིན། །ཞེས་ཚིགས་བཅད་དང་བོ་མཚན་
ཉིད་གསུམ་ལ་སྦྱར་ནས་གསུངས་ཤིང་། ལང་གར་གཤེགས་པ་ལས་
ཀྱང་། བརྟགས་པའི་དངོས་པོ་མེད་པ་ཉིད། །གཞན་གྱི་དབང་ནི་
ཡོད་པ་ཡིན། །སྒྲོ་འདོགས་པ་དང་བསྐུར་འདེབས་པའི། །མཐའ་ལ་
རྟོག་པ་རྣམ་པར་བརླག ། ཅེས་ངོ་བོ་ཉིད་མེད་པ་གསུམ་ལ་བདེན་
པར་ཡོད་མེད་ཀྱི་ཆ་ཕྱེ་ནས་གསུངས་སོ། ། ཞི་གནས་དང་ལྷག་
མཐོང་གི་རབ་ཏུ་དབྱེ་བ་ནི། དགོངས་འགྲེལ་ལས། བཅོམ་ལྡན་
འདས་ལ། བྱང་ཆུབ་སེམས་དཔའ་བྱམས་པས་ཞུ་བ་ཞུས་པས།
ཞེས་པ་ནས། རིགས་ཀྱི་བུ་རྣམས་དང་། རིགས་ཀྱི་བུ་མོ་དག་གིས་
འདི་ལ་ཤིན་ཏུ་བརྩོན་པར་བྱ་བའི་རིགས་སོ། ། དེ་ནས་བཅོམ་
ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་
ཏོ། ། ཆོས་རྣམས་གདགས་པ་རྣམ་བཞག་གང་ཡིན་པ། །དེ་ནི་
རྣལ་འབྱོར་བག་ཡོད་དོན་ཆེད་ཡིན། །གང་དག་ཆོས་དེར་བརྟེན་
ནས་རྣལ་འབྱོར་འདིར། །ཡང་དག་བརྩོན་པ་དེ་དག་བྱང་ཆུབ་་་་་
འཐོབ། །གང་དག་གླགས་ལྟ་དེ་སྐད་རྒོལ་བ་ལས། །ཐར་བར་ལྟ་བས་
ཆོས་ཀུན་ཆུབ་བྱེད་པ། །བྱམས་པ་དེ་དག་རྣལ་འབྱོར་འདི་ལས་ནི། །
ཐག་རིང་གནམ་ས་རིང་བ་དེ་བཞིན་ནོ། །བློ་ལྡན་སེམས་ཅན་དོན་
ཅེས་དེ་དག་གིས། །ལན་བྱེད་རིག་ནས་སེམས་ཅན་དོན་བརྩོན་་་
218

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མིན། །ལན་དེར་རྟོགས་ན་ཀུན་གྱི་དམ་པ་དང་། །ཟང་ཟིང་མེད་
པའི་དགའ་བ་འཐོབ་མི་འགྱུར། །གང་དག་འདོད་ཕྱིར་ཆོས་ཀྱི་ལུང་
འབོགས་པ། །དེ་དག་འདོད་པ་སྤངས་པ་ཕྱིར་ལེན་ཏེ། །རྨོངས་པ་དེ་
དག་ཆོས་ཀྱི་རིན་པོ་ཆེ། །རིན་ཐང་མེད་པ་རྙེད་ཀྱང་སྤོང་ཞིང་རྒྱུ། །
དེའི་ཕྱིར་རྩོད་དང་འདུ་འཛི་སྤྲོས་ལྡན་པ། །རྣམ་པར་སྤོང་ལ་བརྩོན་
འགྲུས་མཆོག་བྱས་ཏེ། །ལྷར་བཅས་འཇིག་རྟེན་བསྒྲལ་བར་བྱ་བའི་
ཕྱིར། །རྣལ་འབྱོར་འདི་ལ་རབ་ཏུ་བརྩོན་པར་གྱིས། །ཞེས་གསུངས་
སོ། ། དེ་ཡང་འཁོར་ལོ་གསུམ་པ་དགོངས་པ་ངེས་པར་འགྲེལ་
བའི་མདོ་ནི། གྲོང་ཁྱེར་ཡངས་པ་ཅན་གྱི་ཁམས་གསུམ་ལས་རྣམ་
པར་རྒྱལ་བའི་གཞལ་མེད་ཁང་ཆེན་པོར་གསུངས་ལ། ལང་གར་
གཤེགས་པ་ནི། རྒྱ་གར་ཤར་ལྷོའི་ཕྱོགས་ཀྱི་གླིང་ཕྲན་སྔོན་སྲིན་པོས་
བཟུང་བས་ལང་གའི་ཡུལ་ཞེས་གྲགས་ཤིང༌། ཕྱིས་དེ་དཔོན་སེང་གེ་
ཞེས་བྱ་བས་བཟུང་བས་སེང་གྷ་ལའི་གླིང་དུ་གྲགས་པར་རི་པདྨ་་་་
འདབ་བཞིའི་རྣམ་པའི་དབུས་ཀྱི་རི་མ་ལ་ཡ་ཞེས་པ་དབྱིབས་ཟླུམ་པོ་
བང་རིམ་དྲུག་དང་ལྡན་པའི་རྩེ་མོར། བྱང་ཆུབ་སེམས་དཔའ་བློ་
གྲོས་ཆེན་པོ་ལ་གསུངས་པར་བཤད་དོ། ། དེ་ལྟར་འཁོར་ལོ་་་་་
གསུམ་པ་ལེགས་ཕྱེ་ཆོས་འཁོར་གྱི་སྐབས་སུ། གཞན་དབང་དང་།
ཡོངས་གྲུབ་གཉིས་བདེན་གྲུབ་ཏུ་གསུངས་ཀྱང་། འཁོར་ལོ་གསུམ་
པ་དེ་བཞིན་གཤེགས་པའི་སྙིང་བོའི་མདོ་ལས། སེམས་ཅན་རྣམས་
ཀྱི་སེམས་བདེན་གྲུབ་ཀྱིས་སྟོང་བའི་སྟོང་ཉིད་དེ་ལ། རང་བཞིན་དུ་
གནས་པའི་རིགས་དང་། ཁམས་བདེ་བར་གཤེགས་པའི་སྙིང་བོ་
ཞེས་གསུངས་ཏེ། རྒྱུད་བླ་མ་ལས སྤྲིན་དང་རྨི་ལམ་རྒྱུ་བཞིན་དེ་
དང་དེར། །ཤེས་བྱ་ཐམས་ཅད་རྣམ་ཀུན་སྟོང་བ་ཞེས། །གསུངས་
219 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནས་ཡང་འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་བོ་
ཡོད་ཅེས་ཅི་སྟེ་གསུངས། །སེམས་ཞུམ་སེམས་ཅན་དམན་ལ་བརྙས་
པ་དང་། །ཡང་དག་མི་འཛིན་ཡང་དག་ཆོས་ལ་སྐུར། །བདག་ཅག་
ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་་་་
གསུངས། །ཡང་དག་མཐའ་ནི་འདུས་བྱས་ཀྱིས། །རྣམ་པ་ཐམས་
ཅད་དབེན་པ་སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་
སོགས་པ་བཞིན་དུ་བརྗོད། །ཉོན་མོངས་སྤྲིན་འདྲ་བྱ་བ་ཡིན། །ལས་
ནི་རྨི་ལམ་ལོངས་སྤྱོད་བཞིན། །ཉོན་མོངས་ལས་ཀྱི་རྣམ་པར་སྨིན། །
ཕུང་བོ་སྒྱུ་མ་སྤྲུལ་བ་བཞིན། །སྔར་ནི་དེ་ལྟར་རྣམ་བཞག་ནས། །
སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤོང་བའི་ཕྱིར། །
ཁམས་ཡོད་ཉིད་ཅེས་བསྟན་པ་ཡིན། །ཞེས་དང་། དེའི་ཊཱིཀ་ལས།
ཤེར་ཕྱིན་གྱི་མདོར་ཆོས་ཐམས་ཅད་རང་བཞིན་གྱིས་སྟོང་བ་གློ་བུར་
བ་ལྟར་གསུངས་པ་དང་། འཁོར་ལོ་ཐ་མ་འདིར་སེམས་ཀྱི་རང་
བཞིན་ལ་ཞུགས་པའི་རང་བཞིན་ཡོད་པར་གསུངས་པ་ལ་འགལ་བ་
མེད་དེ། ཡང་དག་པའི་མཐའ་སེམས་ཅན་གྱི་སེམས་རང་བཞིན་
གྱིས་རྣམ་པར་དག་པ་ནི། འདིར་གསུངས་པའི་དེ་བཞིན་གཤེགས་
པའི་སྙིང་བོ་ཡིན་ལ། དེ་ཉིད་སྡུག་ཀུན་གྱིས་བསྡུས་པའི་འདུས་བྱས་
ཀྱི་རྣམ་པ་ཐམས་ནད་ཀྱིས་དབྱེན་པ་སྟེ། སེམས་ཀྱི་རང་བཞིན་ལ་
མ་ཞུགས་པའི་གློ་བུར་བ་ཡིན་པ་ཤེར་ཕྱིན་གྱི་མདོའི་དོན་ཡིན་པའི་
ཕྱིར། །ཞེས་དང་། དེ་ལྟར་འཁོར་ལོ་བར་བར་ཆོས་ཐམས་ཅད་
རང་བཞིན་གྱིས་སྟོང་བར་རྣམ་པར་བཞག་ནས། སླར་ཡང་བླ་མའི་
རྒྱུད་དེ་རྒྱུད་ཕྱི་མ་འཁོར་ལོ་ཐ་མ་འདིར་ནི། སེམས་ཅན་ཐམས་
ཅད་ལ་སངས་རྒྱས་ཀྱི་ཁམས་ཡོད་པ་ཉིད་ཅེས་བསྟན་པ་དགོས་པ་
220

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དང་བཅས་པ་ཡིན་ཏེ། ཉེས་པ་ལྔ་སྤངས་ནས་ཡོན་ཏན་ལྔ་བསྐྱེད་
པའི་ཆེད་དུ་ཡིན་པའི་ཕྱིར། ཞེས་གསུངས་སོ། ། དེ་ནས་དུས་
གཞན་ཞིག་ན་བཅོམ་ལྡན་འདས་རྒྱལ་བྱེད་ཀྱི་ཚལ་དུ་བཞུགས་པའི་
དྲུང་དུ། ཁྱིམ་བདག་མགོན་མེད་ཟས་སྦྱིན་གྱིས་གསོལ་བ།
བདག་གི་བུ་མོ་མ་ག་དྷ་བཟང་མོ་འདི། ན་སོ་དར་ལ་བབ་ཅིང་།
བུ་རམ་ཤིང་འཕེལ་གྱི་ཁྱིམ་བདག་ཚོང་དཔོན་གྱི་བུ་ཁྱུ་མཆོག་སྦྱིན་གྱི་
ཁྱིམ་འཛིན་དུ་བསླང་ཟེར་བ། བདག་གི་སྲོག་དང་ལོངས་སྤྱོད་་་
ཐམས་ཅད་ཀྱི་བདག་པོ་ནི་བཅོམ་ལྡན་འདས་ལགས་ན། བཀའ་
གྲོལ་ན་བུ་མོ་སྟེར་རམ་སྙམ་ཇི་ལྟར་ལགས་ཞུས་པས། བཅོམ་ལྡན་
འདས་ཀྱིས་གནང་བ་འཐོབ་སྟེ་སྟེར་བར་ཁས་བླངས། དེ་ནས་མ་ག་
དྷ་བཟང་མོ་དཪ་ཟབ་མང་བོས་བརྒྱན་ཏེ་བུ་རམ་ཤིང་འཕེལ་དུ་་་་
མནའ་མར་བརྫངས་པས། ཐག་རིང་ཞིང་བཅོམ་ལྡན་འདས་ཀྱི་
ཞལ་མི་མཇལ་སྙམ་པས་སྐྱོ་ནས་ངུ་བཞིན་དུ་སོང་། སྐབས་ཤིག་
ཁྱིམ་དེར་ཕྱི་བའི་མཆོད་གནས་ཡོན་ཏན་མེད་ཅིང་གཅེར་བུ་བ་སྐྲ་
འབལ་བ་སོགས་བསྡམས་པ་མང་བོ་བོས་ནས་བསྙེན་བཀུར་བྱེད་པ་ལ།
བཟང་མོ་ཡིད་མ་མགུ་སྟེ། སྒྱུག་མོ་ལ་སྨྲས་པ། ཁྱེད་རྣམས་བ་གླང་
ཕྱུགས་དང་འདྲ་བའི་མཆོད་ཡུལ་འདི་རྣམས་མཆོད་པར་ཞེ་རེ་ཁྲེལ་
བྱས་པས། སྨྱུག་མོ་ན་རེ། འོ་ན་ཁྱོད་ཀྱི་ཡུལ་ན་མཆོད་འོས་ཅི་
འདྲ་ཡོད་ཟེར་བར། བཟང་མོས་སྨྲས་པ། བདག་གི་ཁྱིམ་དུ་་་
མཆོད་འོས་ནི་སངས་རྒྱས་བཅོམ་ལྡན་འདས་ཞེས་བྱ་བ་མཛེས་ཤིང་ལྟ་
བས་མི་ངོམས་པ་མཚན་བཟང་བོ་འདི་དང་འདི་ལྟ་བུ་ཞེས་མཚན་
བཟང་བོ་སུམ་ཅུ་རྩ་གཉིས་པོ་རེ་རེ་ནས་བཤད་དེ། དེ་ལྟར་མཚན་
དང་དཔེ་བྱད་ལྡན་པ་ཞི་ཞིང་དུལ་བ་མངོན་ཤེས་དང་རྫུ་འཕྲུལ་ལ་
221

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཐོགས་པ་མེད་པ། འགྲོ་བ་སེམས་ཅན་ཐམས་ཅད་ལ་བྱམས་དང་
སྙིང་རྗེ་ཕ་མ་ལྟར་ཐུགས་ལྷག་པར་བརྩེ་བ་སོགས་ངོ་མཚར་དཔག་ཏུ་
མེད་པའི་ཡོན་ཏན་ཡོད་ཚུལ་རྒྱས་པར་བཤད་པས། དེ་དག་དད་
པར་གྱུར་ནས་ཁྱོད་ཀྱི་མཆོད་ཡུལ་དེ་བདག་ཅག་གིས་མཐོང་བའི་
སྐབས་ཡོད་དམ་མེད། འདིར་སྤྱན་འདྲེན་པར་འདྲོང་ངམ་མི་་་་་
འདྲོང་ཞེས་དྲིས་པས། ངའི་སྟོན་པ་ལ་ཐག་ཉེ་རིང་དང་ཐུགས་རྗེ་
ལ་ཕྱི་ནང་མེད། གསོལ་བ་བཏབ་ན་སྤྱན་འདྲོང་ཞིང་ཞལ་མཐོང་
ཐུབ་ཟེར། དེ་ནས་ཁང་ཁྱིམ་ཕྱི་དོར་དང་མཆོད་པའི་ཡོ་བྱད་ཁྱད་
པར་དུ་འཕགས་པ་བཤམས་ཏེ། བཟང་མོས་སྤོས་དང་མེ་ཏོག་ཁྱེར་
ཏེ་ཁང་བཟང་གི་རྩེ་མོར་སོང་ནས། བཅོམ་ལྡན་འདས་བཞུགས་
པའི་ཕྱོགས་སུ་ཁ་བལྟས་ཏེ་ཐལ་མོ་སྦྱར་ནས་འདི་སྐད་ཅེས། མ་
ལུས་སེམས་ཅན་ཀུན་གྱི་མགོན་གྱུར་ཅིང༌། །བདུད་སྡེ་དཔུང་བཅས་
མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་
གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་་་་་
གསོལ། །ཞེས་སོགས་ལྟར་གསོལ་བ་བཏབ་ཅིང་ལག་པའི་སྙིམ་པས་
མེ་ཏོག་གཏོར་བས། མེ་ཏོག་དཀར་སེར་དམར་སྔོ་རྣམས་བདུག་
སྤོས་ཀྱི་དུད་སྤྲིན་དང་དྲི་བཟང་འཐུལ་བཞིན་ནམ་མཁའ་ནས་དལ་
གྱིས་སོང་བས། བཅོམ་ལྡན་འདས་ཀྱི་ཞབས་དྲུང་དུ་མེ་ཏོག་རྣམས་
སྤོས་དྲི་དང་བཅས་གུས་པའི་ཚུལ་གྱིས་བབ་ཅིང༌། ཞུ་བའི་ཚིག་
དབྱངས་བཅས་བྱུང་བའི།། ཀུན་དགའ་བོ་ལ་བཀའ་སྩལ་བ།
ནངས་པར་མ་ག་དྷ་བཟང་མོས་བསྙེན་བཀུར་གྱི་མགྲོན་དུ་བོས་པས།
དེ་མ་ཐག་རིང་བ་དཔག་ཚད་བརྒྱ་དང་དྲུག་ཅུ་ཡོད་པ་དེར་ཉིན་ཕྱེད་
ལ་སླེབས་པར་བྱ་དགོས་པས། དགེ་སློང་རྫུ་འཕྲུལ་དང་ལྡན་པ་གང་
222

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡོད་ལ་ཚུལ་ཤིང་བྲིམས་ཤིག་གསུངས། ཀུན་དགའ་བོས་སྲོད་ལ་
ཚུལ་ཤིང་བྲིམས་པས། གང་བོ་བགྲེས་པོ་ལག་པ་བརྐྱངས་པ་ན།
ཀུན་དགའ་བོས། གང་བོ། ནངས་པར་མ་ག་དྷ་བཟང་མོ་གནས་
ས་དཔག་ཚད་བརྒྱ་དང་དྲུག་ཅུའི་ཉིན་ཕྱེད་ལ་བགྲོད་ནས་བུ་ཪམ་
ཤིང་འཕེལ་དུ་འབྱོན་དགོས་པས་རྫུ་འཕྲུལ་གྱིས་ནམ་མཁའ་ནས་་་
གཤེགས་པ་ཡིན་ཞེས་བརྗོད་པས། དེས་བསམ་པ་བདག་གིས་དགྲ་
བཅོམ་ཐོབ་ཀྱང་རྫུ་འཕྲུལ་མ་ཐོབ་པ་འདི་དགེ་སློང་རང་སྡེའི་མདུན་
དུ་ཉམས་རེ་དམའ་སྙམ་སྟེ་བསྒོམས་པས་དེའི་ནུབ་རྫུ་འཕྲུལ་ཐོབ་
བོ། ། ནངས་སྔ་བར་དགྲ་བཅོམ་ཐོབ་ཀྱང་རྫུ་འཕྲུལ་རྣམས་གཙུག་
ལག་ཁང་དུ་འཛོམས་ནས་ཐམས་ཅད་ནམ་མཁའ་ལ་བྱོན། དེའི་ཚེ་
བུ་རམ་ཤིང་འཕེལ་དུ་མ་ག་དྷ་བཟང་མོ་སོགས་ཀྱིས་ཁང་བཟང་གི་
རྩེར་མེ་ཏོག་དང་གདུག་སྤོས་ཐོགས་ནས་ནམ་མཁའ་ལ་བལྟ་ཞིང་
གསོལ་བ་འདེབས་པར། ནམ་མཁའ་ནས་གསེར་གྱི་ཤིང་རྟ་ལ་་་
ཆིབས་པའི་དགེ་སློང་གཟི་བརྗིད་ཉི་མ་ལྟར་འོད་འབར་བ་ཞིག་བྱོན་
པ། དེར་ཚོགས་པའི་སྐྱེ་བོ་ཀུན་གྱིས་མཐོང་ནས་བཅོམ་ལྡན་འདས་
ཡ་གི་ཡིན་ནམ་ཟེར། བཟང་མོས་འདི་དགེ་སློང་ཀུན་ཤེས་ཀོ་དི་ནྱ་
བྱ་བ་ཡིན་ཟེར། ཡང་རིའི་རྩེ་མོ་ལ་བཞུགས་པའི་དགེ་སློང་ཞིག་
བྱོན་པས། སྟོན་པ་ཡ་གི་ཡིན་ནམ་ཟེར། ༑༑ མིན་ཏེ་འདི་ནི་དཀའ་
ཐུབ་ལ་ཞི་བར་གནས་པའི་ཉན་ཐོས་ཀྱི་མཆོག་གསེར་གྱི་ལྗོན་པ་ལྟར་
འོད་འཕྲོ་བ་འོད་སྲུངས་ཆེན་པོ་ཡིན་ཟེར། ཡང་འབྲུག་གྲགས་ཤིང་
གློག་འཁྱུག་པའི་སྤྲིན་གྱི་གསེབ་ནས་སེང་གེ་ལ་ཆིབས་པ་གཅིག་བྱོན།
འདིའམ་ཟེར། མིན་ཏེ། འདི་ནི་ས་སྟེང་གྲགས་པས་ཁྱབ་པ་ཤཱ་
རིའི་བུ་ཞེས་བྱ་བ་ཡིན། ཡང་གླང་ཆེན་གངས་རི་ལྟར་དཀར་བ་
223

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཆེ་བ་བཞི་དང་ལྡན་པ་ལ་ཆིབས་པ་གཅིག་བྱོན། འདིའམ་ཟེར།
མིན་ཏེ། འདི་ནི་བསོད་ནམས་ཆེན་པོ་ཕུལ་དུ་བྱུང་བ་མོ་འགལ་གྱི་
བུ་ཞེས་བྱ་བ་ཡིན། ཡང་གསེར་གྱི་པདྨ་བཻཌཱུརྻའི་འདབ་མ་དང་ལྡན་
པ་ནམ་མཁའ་དྲི་བཟང་གིས་འགེངས་པའི་པདྨའི་སྙིང་བོར་བཞུགས་
པ་གཅིག་བྱོན། འདིའམ་ཟེར། མིན་ཏེ། འདི་ནི་དགེ་སློང་མ་
འགག་པ་ཞེས་བྱ་བ་ཡིན། ཡང་བྱ་ཁྱུང་ལ་ཆིབས་ཏེ་གཤོག་རྩལ་
དང་ལྡན་པས་སྤྲིན་རྣམས་འཐོར་ཞིང་མགྱོགས་པར་འབྱོན་པ་ཞིག་
བྱུང༌། འདིའམ་ཟེར། མིན་ཏེ་འདི་ནི་བྱམས་མའི་བུ་གང་བོ་ཞེས་
བྱ་བ་ཡིན། ཡང་ཆུའི་རྫིང་བུའི་སྟེང་དུ་བཞུགས་ཏེ་ཤིན་ཏུ་ཞི་ཞིང་
དུལ་བའི་དགེ་སློང་གཅིག་བྱོན། འདིའམ་ཟེར། མིན་ཏེ་འདི་ནི་
དུལ་བའི་མཆོག་འཕགས་པ་རྟ་ཐུལ་ཞེས་བྱ་བ་ཡིན། ཡང་གསེར་གྱི་
ཏཱ་ལའི་འཁྲི་ཤིང་ཆུ་སྐྱེས་གཡོ་བ་ལ་བཞུགས་པ་གཅིག་བྱོན། འདི་
ནི་བསོད་ནམས་མངོན་པར་གསལ་ཞིང་རྫོགས་པ་འཕགས་པ་ཉེ་བར་
འཁོར་ཞེས་བྱ་བ་ཡིན་ཟེར། ཡང་ཁྱུ་མཆོག་མ་ཧེ་ལ་ཆིབས་ཏེ་ཤིན་
ཏུ་བརྟན་པས་ལྡིང་ཞིང་འབྱོན་པ་ཞིག་བྱོན། འདི་ནི་བློ་རབ་ཏུ་
བརྟན་པས་དགེ་སློང་ཀོ་ཤི་ལ་ཞེས་བྱ་བ་ཡིན་ཟེར། ཡང་བཻདཱུརྻའི་
ཁང་བཟང་གསེར་དང་ནོར་བུའི་པ་ཏྲ་རིས་ཀྱིས་བརྒྱན་ཅིང་འོད་ཀྱིས་
བྱུགས་པའི་ནང་དུ་བཞུགས་པ་ཞིག་བྱོན། འདི་ནི་འཕགས་པ་ཀཱ་ཏྱ་
ཡ་ན་བྱ་བ་ཡིན་ཟེར། ཡང་ངང་བ་རླབས་ཀྱིས་འཕུར་ཡང་འོད་
ཟེར་འགྱེད་པ་ལ་ཆིབས་པ་ཞིག་བྱོན། འདི་དཀའ་ཐུབ་ཀྱི་མཆོག་ཏུ་
གྱུར་པ་དགེ་སློང་པི་ལིན་ད་བད་སཱ་བྱ་བ་ཡིན་ཟེར། ཡང་ལྗོན་ཤིང་
དང་གསེར་གྱི་པད་ཚལ་རྒྱས་པ་ལ་བཞུགས་པ་གཅིག་བྱོན འདི་ནི་
འཇིག་རྟེན་གྱི་འདོད་ཡོན་ལ་ཆགས་པ་མེད་པ་རྣ་བ་བྱེ་བར་གྲགས་པ་
224

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡིན། ཡང་ཁོར་ཡུག་ཐམས་ཅད་གསེར་འོད་ཀྱིས་འགེངས་ཤིང་
ཆོས་ཀྱི་འཁོར་ལོར་བསྒྱུར་ཞིང་འབྱོན་པ་གཅིག་བྱོན། འདི་ནི་སྟོན་
པའི་སྲས་སྒྲ་གཅན་འཛིན་ཞེས་བྱ་བ་ཡིན་ཟེར། དེ་ནས་ས་གཞི་རི་
བྲག་ནམ་མཁའ་སོགས་འོད་དང་འོད་ཟེར་གྱིས་གང་ཞིང་དགེ་འདུན་
མང་བོའི་ཚོགས་བཅས་བྱོན་པའི་མཐར། སངས་རྒྱས་ནི་ཉི་མ་སྟོང་
གི་གཟི་འོད་ལྟར་འབར་ཞིང་། ཟླ་བ་བརྒྱ་ཕྲག་ཚོགས་པ་ལྟར་གྱི་
དཀར་བའི་བསིལ་འོད་ཅན། འཁོར་དུ་རྒྱལ་ཆེན་བཞི་སོགས་ནོར་
ལྷའི་ཚོགས་དང༌། ཚངས་པ་དང་བརྒྱ་བྱིན་དང་དྲི་ཟ་ཟུར་ཕུད་ལྔ་
བ་སོགས་ཀྱིས་བསྐོར་ནས་མཆོད་རྫས་དུ་མ་དང་བཅས་ལྷ་མོ་ནམ་
མཁའ་གང་བས་མེ་ཏོག་གཏོར་ཞིང་མཆོད་པ། དེ་ལྟ་བུའི་བཅོམ་
ལྡན་འདས་འཁོར་དང་བཅས་པ་ནམ་མཁའ་ནས་མར་བྱོན། གྲོང་
ཁྱེར་དེ་ལ་སྒོ་ལམ་བཅོ་བརྒྱད་དུ་སྤྲུལ་བ་བཀྱེ་ནས་སྒོ་རེ་རེ་ནས་བཅོམ་
ལྡན་འདས་རེ་རེ་བྱོན་ཏེ་གཅིག་ཏུ་གྱུར་ནས་ཁང་བཟང་དུ་རིན་པོ་
ཆེའི་སེང་གེའི་ཁྲི་ལ་བཞུགས་སོ། ། མ་ག་དྷ་བཟང་མོ་གཉེན་རྩ་
ལག་དང་བཅས་པས་དཔག་ཏུ་མེད་པའི་འདོད་ཡོན་ཆེན་པོས་རབ་ཏུ་
མཆོད་ཅིང་ཞབས་ལ་ཕྱག་འཚལ་ཏེ་མགོས་གཏུགས། གྲོང་ཁྱེར་གྱི་
སྐྱེ་བོ་ནང་དུ་མ་ཆུད་པ་རྣམས་ཀྱིས་ཕྱི་ནས་ཕྱག་འཚལ་ཞིང་མཆོད་
པའི་ཚེ། ཁང་བཟང་དེ་ཉིད་རིན་པོ་ཆེ་ཟླ་ཤེལ་ལས་གྲུབ་པའི་ཁང་
བཟང་དུ་སྤྲུལ་ནས། ཕོ་བྲང་ཕྱི་གསལ་ནང་གསལ་རྩིག་པར་རི་མོ་
བྲིས་པ་བཞིན་དུ་མཐོང་ངོ་། ། དེ་དག་གི་མཆོད་པ་རྣམས་ཀྱང་
བཅོམ་ལྡན་འཁོར་བཅས་ཀྱིས་བཞེས་ནས། མ་ག་དྷ་བཟང་མོ་་་
གཉེན་བཤེས་འཁོར་དང་བཅས་པ་རྣམས་དང་། གྲོང་ཁྱེར་གྱི་སྐྱེ་
བོའི་ཚོགས་ཐམས་ཅད་ལ་ཆོས་རྒྱ་ཆེར་བསྟན་པས། ལུས་ཅན་་་
225

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བགྲང་བར་དཀའ་བ་ཞིག་གིས་བདེན་པ་མཐོང་བར་གྱུར་ནས།
ཡུལ་ཁམས་དེ་དག་ཐམས་ཅད་སངས་རྒྱས་ཀྱིས་བསྟན་པའི་གདུལ་
བྱའི་ཞིང་དུ་གྱུར་ཏོ། །
དེ་ནས་དུས་གཞན་ཞིག་ན། བཅོམ་ལྡན་འདས་གནོད་སྦྱིན་
ལག་ན་རྡོ་རྗེ་དང་ལྷན་ཅིག་བྱང་ཕྱོགས་ཀྱི་ནམ་མཁའ་ལ་གཤེགས་ཏེ།
ནགས་ཚལ་སྔོ་ཞིང་བསྒྲེང་བ་ཞིག་གཟིགས་པས། འདི་ནི་ཨུ་ཤི་རིའི་
རི་ཡིན་ཏེ། ང་མྱ་ངན་ལས་འདས་ནས་ལོ་བརྒྱད་ལོན་པ་ན། ཞི་
གནས་དང་རྗེས་སུ་མཐུན་པའི་གནས་རཱ་མ་ས་ལའི་ཚལ་ཞེས་བྱ་བར་
འགྱུར་རོ། ། ཞེས་ལུང་བསྟན་ཏོ། ། ཀླུའི་རྒྱལ་བོ་སོག་མ་མེད་
པའི་གནས་སུ་བྱོན་ཏེ། དེའི་འཁོར་ཀླུ་དྲུག་ཁྲི་སོགས་ཆོས་ལ་བ
དོ། ། དེ་ནས་ཡང་བཅོམ་ལྡན་འདས་དང་ལག་ན་རྡོ་རྗེ་གཉིས་
ནམ་མཁའ་ལ་གཤེགས་པ་ན། ནགས་ཚལ་སྔོན་པོ་མཚོ་དང་བཅས་
པ་ཞིག་གཟིགས་ནས། འདི་ནི་ཁ་ཆེའི་ཡུལ་ཡིན་ཏེ། ང་འདས་
ནས་ལོ་བརྒྱ་ལོན་པ་ན། དགེ་སློང་ཉི་མའི་གུང་བ་ཞེས་བྱ་བ་འབྱུང་
དེས་བསྟན་པ་རྒྱས་པར་བྱེད་ལ། ལྷག་མཐོང་དང་རྗེས་སུ་
མཐུན་པའི་གནས་མལ་གྱི་མཆོག་ཏུ་འགྱུར་ཞིང་གྲོང་རྡལ་དྲུག་ཁྲི་སྟོང་
དྲུག་ཅུ་རྩ་གསུམ་མོ། ། ཞེས་ལུང་བསྟན་ཏོ། ། དེ་ནས་བཅོམ་
ལྡན་འདས། ཡུལ་བཅོམ་བརླག་གི་ལྗོངས་རྒྱུ་ཞིང་གཤེགས་པ་ན།
རི་བོ་ནགས་ཚལ་སྔོན་པོས་བརྒྱན་པ་ཞིག་གཟིགས་ནས། རི་འདི་ནི་
རི་རྩེ་མཐོ་ཞེས་བྱ་བ་སྟེ། ང་འདས་ནས་ལོ་བརྒྱ་ལོན་པ་ན། གར་
མཁན་དང་དཔའ་བོ་ཞེས་བྱ་བས་འདིར་གཙུག་ལག་ཁང་བརྩིགས་ཏེ།
ཞི་ལྷག་གཉིས་ཀ་དང་མཐུན་པའི་གནས་མལ་གྱི་མཆོག་ཏུ་འགྱུར་ལ།
ཡུལ་འདིར་སྤོས་ཚོང་སྦས་པའི་བུ་ཉེཪ་སྦས་ཞེས་བྱ་བ་འབྱུང་སྟེ།
226

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེ་ནི་མཚན་མེད་པའི་སངས་རྒྱས་སུ་འགྱུར་རོ། ། ཞེས་ལུང་་་་་
བསྟན་ཏོ། ། དེ་ནས་བཅོམ་ལྡན་འདས་ལྷོ་ཕྱོགས་ལྔ་ལེན་གྱི་་་་་
ལྗོངས་རྒྱུ་ཞིང་ཆུ་ཀླུང་གང་གཱའི་འགྲམ་ནས་མར་གཤེགས་པ་ན
དགེ་སློང་ཞིག་གིས། བདག་ལ་མདོར་བསྡུས་པའི་ཆོས་ཀྱིས་དགྲ་
བཅོམ་ཐོབ་པ་ཞིག་གསུང་དུ་གསོལ་ཞེས་ཞུས་པས། གང་གཱའི་ཆུ་ལ་
ཤིང་སྡོང་ཞིག་ཁྱེར་བ་གཟིགས་ནས། ཤིང་འདི་ཕར་འགྲམ་དང་
མི་
ཚུར་འགྲམ་དང་། དབུས་སུ་མ་ཆགས། སྐམས་ལ་མ་བྱུང་།
དང་མི་མ་ཡིན་པས་མ་བྱུང་། ཀླུང་དུ་མ་རུལ་ན་རྒྱ་མཚོར་གཞོམ་
པར་འགྱུར་རོ།། དེ་བཞིན་དུ་ཁྱོད་ཀྱང་ཕ་རོལ་དང་ཚུ་རོལ་ལ་མ་
ཆགས། ཞེས་པ་ནས། མྱ་ངན་ལས་འདས་པ་ལ་གཞོལ་བར་་
འགྱུར་རོ་ཞེས་ཆོས་མདོར་བསྡུས་པ་བསྟན་པའི་དོན་དགེ་སློང་གིས་
བསམ་པས་དགྲ་བཅོམ་ཐོབ་བོ། ། དེ་ནས་རིམ་གྱིས་གྲོང་ཁྱེར་ཆུ་
མངས་སུ་གཤེགས་ཏེ། ཀུན་དགའ་བོས། བླ་གོས་བཞི་ལྟེ་བ་བྱས་
པའི་སྟེང་དུ་བཅོམ་ལྡན་འདས་བཞུགས་སོ། ། བཀའ་སྩལ་བ།
ཕྱོགས་འདི་ན་བཅོམ་ལྡན་འདས་འོད་སྲུངས་ཀྱི་རིང་བསྲེལ་མ་ཉམས་
པར་ཡོད་ཀྱི། བལྟ་བར་འདོད་དམ་གསུངས། འཁོར་རྣམས་་
ས་འཚལ་ལགས། ཞེས་ཞུས་པས། ས་འོག་གི་ཀླུ་རྣམས་ཀྱིས་
རིན་པོ་ཆེའི་སྒྲོམ་བུ་བླངས་ཏེ་ཕུལ་བ་ཁ་ཕྱེ་བ་ན། བཅོམ་ལྡན་་
འདས་འོད་སྲུངས་ཀྱི་རིང་སྲེལ་མ་ཉམས་པར་བྱུང་ངོ༌། ། དེ་ལ་སྐྱེ་
བོ་ཐམས་ཅད་ཀྱིས་བལྟས་ཤིང་མཆོད་དོ། ། དེ་ནས་མི་རིང་བར་
ས་འོག་ཏུ་ནུབ་བོ། ། དགེ་བསྙེན་ཞིག་གིས་ས་ཕྱོགས་དེ་ལ་སྐོར་བ་
བྱས་པས། བཅོམ་ལྡན་འདས་ཀྱིས་སྐྱེ་བོ་རྣམས་ལ་བཀའ་སྩལ་བ།
མཁས་པ་གང་ཞིག་རབ་ཏུ་སེམས་དང་བས། །སངས་རྒྱས་མཆོད་
227

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྟེན་དག་ལ་གོམ་འདོར་ན། །འཛམ་བུ་ཆུ་བོའི་གསེར་གྱི་སྲང་ཚད་
ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །ཞེས་དང་། དེ་
བཞིན་དུ་འཇིམ་གོང་འཇོག་པ་དང༌། མེ་ཏོག་དང་མར་མེ་དང་
བྱུག་པ་སོགས་འབུལ་བ་རྣམས་ཀྱི་ཕན་ཡོན་གསུངས་ནས། དེ་་་
བཞིན་གཤེགས་པ་བཞུགས་པ་དང་། མྱ་ངན་ལས་འདས་པ་ལ་
མཆོད་པ་དག་གི་ཕན་ཡོན་མཉམ་པར་གསུངས་སོ། ། དེ་ནས་
བཅོམ་ལྡན་འདས་བྱ་རྒོད་ཕུང་བོའི་རི་ལ་བཞུགས་པའི་སྐབས་ཤིག
རྒྱལ་བོ་མ་སྐྱེས་དགྲས། བྲམ་ཟེ་དབྱེར་བྱེད་ལ་ཁྱོད་སྟོན་པའི་དྲུང་
དུ་སོང་ལ། ངས་སྤོང་བྱེད་པ་རྣམས་རྨེག་མེད་པར་བྱ་ན། བཀའ་
ཅི་སྩོལ་ཞེས་ཞུས་ཤིག་དང་། བཅོམ་ལྡན་འདས་ཀྱིས་ཇི་སྐད་ལུང་
བསྟན་པ་དེ་ཟུངས་ཤིག་ཟེར་རོ། ། དབྱར་བྱེད་ཀྱིས་ཀྱང་དེ་ལྟར་
ཞུས་པ་ན། བཀའ་སྩལ་བ། ངས་སྤོང་བྱེད་པ་ལ་ཉམས་པར་མི་
འགྱུར་བའི་རྒྱུ་བདུན་བཤད་དོ། ། བདུན་ནི། ཡང་དང་ཡང་དུ་
འདུ་ཞིང་འདུ་བ་ལ་རིང་དུ་གནས་པ་དང་། འགྲོ་འདུག་དང་་་་
དགོས་པ་དང་བྱ་བ་མཐུན་པར་གནས་པ་དང་། སྨོན་པར་བྱ་བ་མ་
ཡིན་པ་ལ་སྨོན་པ་མི་འདོར་ཞིང་ཁྲིམས་བཅས་པ་བཞིན་དུ་སྤྱོད་པ་
དང་། བུད་མེད་བགྲོད་བྱ་མ་ཡིན་པ་ལ་མི་བགྲོད་པ་དང་། རྒན་
རབས་ལ་བཀུར་སྟི་བྱེད་ཅིང་ཚིག་ཉན་པ་དང་། མཆོད་རྟེན་ལ་
མཆོད་ཅིང་སྔོན་གྱི་མཚན་མ་མི་འདོར་བ་དང་། ཡུལ་གྱི་དགྲ་་་་
བཅོམ་པ་རྣམས་ལ་དད་པས་བསྙེན་བཀུར་བྱེད་པའོ། །
གསུངས། དེ་ནས་དགེ་སློང་ཐམས་ཅད་བསྡུས་པ་ལ། དགེ་་་་་
་འདུན་ཉམས་པར་མི་འགྱུར་བའི་རྒྱུ་བདུན་ཡང་གསུངས་ཏེ། དང་
བོ་གསུམ་སྤོང་བྱེད་པའི་སྐབས་དང་འདྲ་ལ། བཞི་བ་ནི། འདོད་
228

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཆགས་ཀྱི་དབང་དུ་མ་གྱུར་པ་དང་། ལྔ་བ་ནི། གནས་བརྟན་རྒན་
རིམ་ལ་བསྙེན་བཀུར་བྱེད་པ་དང་། དྲུག་པ་དབེན་པར་གནས་་
བདུན་པ་ཚངས་པ་མཚུངས་པར་སྤྱོད་པ་རྣམས་ལ་འཆང་བ་དང་།
དད་པས་ཆོས་གོས་ལ་སོགས་པས་བསྙེན་བཀུར་བྱེད་པའོ་གསུངས།
དེ་ནས་རིམ་གྱིས་བཅོམ་ལྡན་འདས་འོད་མ་ཅན་ཀྱི་གྲོང་ཁྱེར་དུ་བྱོན་
ནས་ཤིང་ཤ་བའི་ཚལ་དུ་བཞུགས་སོ། ། དེའི་ཚེ་སྐུ་བསྙུན་ཚབས་
ཆེན་པོ་བྱུང་བའི་ཚུལ་བསྟན་ཏོ། ། ཀུན་དགའ་བོས་གསོལ་བ།
བཅོམ་ལྡན་འདས་བསྙུན་ཚབས་ཆེན་པོས་ཐེབས་པས། བདག་ནི་
དུག་འཚལ་བ་བཞིན་ཕྱོགས་ཀྱང་བསླད། ཆོས་རྣམས་ཀྱང་བསྐྱུད་
པར་གྱུར་མོད། བདག་གི་རེ་བ་ནི། དགེ་འདུན་གྱི་སླད་དུ་ཞལ་
ཆེམས་ཅུང་ཟད་ཅིག་བཀའ་མ་སྩལ་གྱི་བར་དུ་མྱ་ངན་ལས་མི་འདའོ་
》སྙམ་མོ། ། བཀའ་སྩལ་བ། ཀུན་དགའ་བོ། གང་དགེ་འདུན་
ནི་བདག་གི་ཡིན་ཏེ། བདག་གིས་དགེ་འདུན་ལ་བརྟེན་པར་བྱའོ་་
》སྙམ་པ་དེ་ནི་ཁ་ཆེམས་ཅུང་ཟད་སྨྲ་བར་འགྱུར་མོད། ང་ལ་ནི་དེ་
་འདྲའི་དགོངས་པ་མི་མངའ་བས། ཁ་ཆེམས་བསྟན་དུ་ཅི་ཡོད།
ྋངོས་རྟག་ཏུ་གོམས་པར་བྱས་པའི་བྱང་ཕྱོགས་སོ་བདུན་ནི་ཡང་དང་
》《༽ཡང་དུ་བཤད་ཟིན་ཏོ། ། ཀུན་དགའ་བོ། ང་ནི་རྒ་འཁོགས་ཏེ་
ཉེས་ལ་བརྟེན་ནས་འཚོའོ། ། ཁྱོད་མྱ་ངན་མ་བྱེད་ཅིག
འདུས་བྱས་ལ་མི་འཇིག་པ་ག་ལ་ཡོད་དེ་གནས་མེད་དོ། ། ཀུན་
དགའ་བོ། དེ་ལྟ་བས་ན་བདག་ཉིད་སྐྱབས་དང་། བདག་ཉིད་
གནས་དང་། བདག་ཉིད་གླིང་དང་། ཆོས་སྐྱབས་སུ་བཙལ་བར་
་ཡི། གཞན་མ་ཡིན་ནོ་གསུངས། དེ་ནས་བཅོམ་ལྡན་འདས་
Jངས་པ་ཅན་གྱི་སྤྲེ་བུའི་རྫིང་འགྲམ་གྱི་ཁང་བ་བརྩེགས་པ་ན་
229

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བཞུགས་པའི་ཚེ། ཁྱིམ་བདག་ནོར་ཅན་དང་། ནོར་ཅན་གྱི་ཆུང་
མ་དང་། ནོར་ཅན་གྱི་བུ་དང༌། ནོར་ཅན་གྱི་མནའ་མ་བཞིས་ཉི་
མ་རེ་རེ་ལ་སྤྱན་དྲངས་ནས་མཆོད་པ་ཁྱད་པར་ཅན་རྣམས་ཀྱིས་་་་
མཆོད་དོ། ། དེའི་རྗེས་སུ་ལི་ཙ་བྱི་རྣམས་ཀྱིས་ཀྱང་ཡང་དག་པར་
མཆོད་དེ། སྐྱེ་བོ་དཔག་ཏུ་མེད་པ་བྱང་ཆུབ་གསུམ་དུ་ངེས་པར་
མཛད་དོ།དུས་ལན་གཅིག་བསོད་སྙོམས་མཛད་དེ་ཤིང་ཅིག་གི་དྲུང་དུ་
བཞུགས་ནས། བཀའ་སྩལ་བ། ཀུན་དགའ་བོ། མི་རྣམས་ལ་
ཚེ་གཅེས་ཏེ། གང་སུ་ཡང་རུང་རྫུ་འཕྲུལ་གྱི་རྐང་བ་བཞི་ལ་བརྟེན་
ཅིང་སྒོམ་པ་ལན་མང་དུ་བྱས་པ་དེ་ནི། འདོད་ན་བསྐལ་བའམ་
བསྐལ་བ་ལས་ལྷག་པའི་བར་དུ་ཡང་འདུག་གོ། དེ་བཞིན་གཤེགས་
པས་ཀྱང་རྫུ་འཕྲུལ་གྱི་རྐང་བ་བཞི་ལ་བརྟེན་ཅིང་སྒོམ་པ་ལན་མང་དུ་
བྱས་པས་ན། བཞེད་ན་བསྐལ་བའམ་བསྐལ་བ་ལས་ལྷག་པའི་བར་
ཏུ་ཡང་བཞུགས་སོ། ། ཞེས་བཀའ་སྩལ་ན། ཀུན་དགའ་བོས་
ཙང་མི་ཞུའོ། ། དེ་ལྟར་ལན་གཉིས་ལན་གསུམ་དུ་གསུངས་ཀྱང་
ཅང་མི་ཞུ་སྟེ། འདི་བདུད་ཀྱིས་ཁེབས་སོ་སྙམ་དུ་དགོངས་ནས།
ཀུན་དགའ་བོ་ལ་བཀའ་སྩལ་བ། འོ་སྐོལ་གཉིས་འཁྲུགས་པོར་མི་
འགྱུར་བའི་ཕྱིར། ང་ནི་འདིར་འདུག་ན། ཁྱོད་ཤིང་གཞན་གྱི་
དྲུང་དུ་སོངས་ཤིག་བྱས་པས། ཀུན་དགའ་བོ་ཤིང་གཞན་ཞིག་གི་
དྲུང་དུ་སོང་། བཅོམ་ལྡན་འདས་ཤིང་དྲུང་དེར་བཞུགས་པའི་ཚེ་
དྲུང་དུ་བདུད་སྡིག་ཅན་འོངས་ནས། བཙུན་པ་ཁྱེད་སྔོན་སངས་
རྒྱས་པའི་ཚེ། བདག་གིས་མྱ་ངན་འདའ་བར་མཛོད་ཅིག་ཅེས་ཞུས་
པས། ངས་འཁོར་རྣམ་བཞི་ལ་ཚངས་པར་སྤྱོད་པ་བསྟན་ཏེ། ལྷ་
དང་མིའི་སྐྱེ་བོ་མང་བོ་ལ་རྒྱས་པར་མ་གྱུར་གྱི་བར་དུ་མྱ་ངན་ལས་མི་
230

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འདའོ་ཞེས་གསུངས་ན། ད་དེ་ལྟར་གྱུར་ལགས་ཀྱི། མྱ་ངན་ལས་
འདས་པའི་དུས་ལ་བབ་བོ། ། ཞེས་ཞུས་པས། བཀའ་སྩལ་བ།
སྡིག་ཅན་ཁྱོད་རྩོམ་པ་མ་ཆེ་ཞིག དེ་བཞིན་གཤེགས་པ་ཟླ་བ་གསུམ་
ནས་འདའོ་ཞེས་བཀའ་སྩལ་ཏོ། ། དེར་བདུད་དེ་དགའ་ནས་མི་
སྣང་བར་གྱུར་ཏོ། ། དེ་ནས་བཅོམ་ལྡན་འདས་ཀྱིས་ཚེའི་འདུ་
བྱེད་ནི་བཏང་། འཚོ་བའི་འདུ་བྱེད་ནི་བྱིན་གྱིས་བརླབས་སོ། །
དེའི་ཚེ་ས་གཡོས། སྐར་མདའ་ལྟུང་། ཕྱོགས་རྣམས་ནི་མེས་ཚིག་
ལྷའི་རྔ་བརྡུང་ངོ་། ། དེ་ནས་ཀུན་དགའ་བོས། བཅོམ་ལྡན་
འདས་ལ་ས་གཡོ་བའི་རྒྱུ་ཞུས་པས། རླུང་གི་ཁམས་འཁྲུགས་པ་
དང་། རྫུ་འཕྲུལ་ཅན་གྱིས་ས་ཆུང་ཞིང་ཆུ་ཆེ་བར་བསྒོམས་པ་དང་།
བྱང་ཆུབ་སེམས་དཔའ་ཡུམ་གྱི་ལྷུམས་སུ་ཞུགས་པ་དང་། སྐུ་་་་་་
བལྟམས་པ་དང་། སངས་རྒྱས་པ་དང༌། ཆོས་འཁོར་བསྐོར་བ་
དང་། སྐུ་ཚེའི་འདུ་བྱེད་བཏང་བ་དང་། མྱ་ངན་ལས་འདས་པ་
ནའོ། ། ཞེས་ས་གཡོ་བའི་རྒྱུ་བརྒྱད་གསུངས་པས། ཀུན་དགའ་
བོ་དོགས་པ་སྐྱེས་ཏེ། བཅོམ་ལྡན་འདས་ཀྱིས་སྐུ་ཚེའི་འདུ་བྱེད་
བཏང་བར་མ་གྱུར་ཏམ་ཞེས་ཞུས་པ་ན། དེ་བཞིན་ནོ་ཞེས་བཀའ་
སྩལ་ཏོ།། དེ་ནས་ཀུན་དགའ་བོས། བཅོམ་ལྡན་འདས་བསྐལ་
བའམ། བསྐལ་བ་ལས་ལྷག་པར་བཞུགས་པར་གསོལ་ཞེས་ཞུས་པ་
ན། ཀུན་དགའ་བོ་ཁྱོད་ཀྱིས་ཉེས་ཏེ། ངས་ལན་གསུམ་གྱི་བར་དུ་
སྨྲས་ཀྱང་ཁྱོད་བདུད་ཀྱིས་ནོན་ཏེ་ཅང་མི་སྨྲའོ། ། ད་ནི་འདོད་
པའི་བདག་པོ་ལ་ཁས་བླངས་ཟིན་ཏེ། དེ་བཞིན་གཤེགས་པ་ནི་
གཉིས་སུ་གསུངས་པའི་གནས་མེད་དོ་གསུངས། དེའི་ཚེ། སྒོང་
སྐྱེས་སྒོ་ངའི་སྦུབས་གྲོལ་ལྟར། །ནང་གི་བདག་ཉིད་མཉམ་བཞག་
231

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པས། །ཡང་དག་ཡང་དག་མ་ཡིན་པའི། །ཐུབ་པས་འདུ་བྱེད་ཡོངས་
སུ་བཏང་། །ཞེས་བཀའ་སྩལ་ཏོ། ། དེ་ནས་དགེ་སློང་ཐམས་ཅད་
བསྡུ་བར་མཛད་དེ། འདུས་བྱས་ཐམས་ཅད་མི་རྟག་པ་ཡིན་ན།
ཚེ་འདི་དང་ཕྱི་མ་ལ་གང་ཕན་པ་དང་བདེ་བ་དེ་བཟུང་བར་བྱ་སྟེ
དེ་གང་ཞེ་ན། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནོ། །
ཞེས་བཀའ་སྩལ་ཏོ། ། དེ་ཡང་ཉན་ཐོས་ཀྱི་ས་ལས། དེ་ལ་བྱང་
ཆུབ་ཀྱི་ཕྱོགས་བསྒོམ་པ་གང་ཞེ་ན། བྱང་ཆུབ་ཀྱི་ཕྱོགས་སུམ་ཅུ་རྩ་
བདུན་འདི་ལྟ་སྟེ། དྲན་པ་ཉེ་བར་བཞག་པ་བཞི་དང་ཡང་དག་
པར་སྤོང་བ་བཞི་དང་། རྫུ་འཕྲུལ་གྱི་རྐང་བ་བཞི་དང་། དབང་
བོ་ལྔ་དང༌། སྟོབས་ལྔ་དང༌། བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་ལ་སྟེ། ལུས་དྲན་པ་ཉེ་བར་
བཞག་པ་དང་། ཚོར་བ་དང་། སེམས་དང་། ཆོས་དྲན་པ་ཉེ་
བར་བཞག་པ་དང་། ཡང་དག་པའི་སྤོང་བའི་སྡིག་པ་མི་དགེ་བའི་
ཆོས་མ་སྐྱེས་པ་རྣམས་མི་སྐྱེས་པ་དང་། སྡིག་པ་མི་དགེ་བའི་ཆོས་
སྐྱེས་པ་རྣམས་སྤོང་པའི་ཕྱིར་འདུན་པ་སྐྱེད་པར་བྱེད། འབད་པར་
བྱེད། བརྩོན་འགྲུས་རྩོམ་པར་བྱེད་ཅིང་། སེམས་རབ་ཏུ་འཛིན་
པར་བྱེད། རབ་ཏུ་འཇོག་པར་བྱེད་པ་དང་། ཡང་དག་པའི་སྤོང་
བ་དགེ་བའི་ཆོས་མ་སྐྱེས་པ་རྣམས་སྐྱེད་པ་དང་། དགེ་བའི་ཆོས་
སྐྱེས་པ་རྣམས་གནས་པ་དང་། མི་བརྗེད་པ་དང་། བསྒོམ་པ་
ཡོངས་སུ་རྫོགས་པ་དང་། ཕྱིར་ཞིང་འབྱུང་བ་དང་། འཕེལ་བ་
དང་། རྒྱས་པར་བྱ་བའི་ཕྱིར་འདུན་པ་སྐྱེད་པར་བྱེད།། འབད་
པར་བྱེད། བརྩོན་འགྲུས་རྩོམ་པར་བྱེད་ཅིང་། སེམས་རབ་ཏུ་
འཛིན་པར་བྱེད། རབ་ཏུ་འཇོག་པར་བྱེད་པ་དང་། འདུན་པའི་
232

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་བ་
དང་། བརྩོན་འགྲུས་དང་། སེམས་དང་། དཔྱོད་པའི་ཏིང་ངེ་
འཛིན་སྤང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་བ་དང་།
དད་པ་དང་། བརྩོན་འགྲུས་དང་། དྲན་པ་དང་། ཏིང་ངེ་་
འཛིན་དང་། ཤེས་རབ་ཀྱི་དབང་བོ་དང་། དད་པ་དང་།
བརྩོན་འགྲུས་དང་། དྲན་པ་དང་། ཏིང་ངེ་འཛིན་དང༌། ཤེས་
རབ་ཀྱི་སྟོབས་དང་། དྲན་པ་ཡང་དག་བྱང་ཆུབ་ཀྱི་ཡན་ལག་དང་།
ཆོས་རྣམ་པར་འབྱེད་པ་དང་། བརྩོན་འགྲུས་དང་། དགའ་བ་
དང་། ཤིན་ཏུ་སྦྱངས་པ་དང༌། ཏིང་ངེ་འཛིན་དང་། བཏང་
སྙོམས་ཡང་དག་བྱང་ཆུབ་ཀྱི་ཡན་ལག་དང་། ཡང་དག་པའི་ལྟ་བ་
དང་། ཡང་དག་པའི་རྟོག་པ་དང་། ཡང་དག་པའི་ངག་དང་།
ཡང་དག་པའི་ལས་ཀྱི་མཐའ་དང་། ཡང་དག་པའི་འཚོ་བ་དང་།
ཡང་དག་པའི་རྩོལ་བ་དང་། ཡང་དག་པའི་དྲན་པ་དང་། ཡང་
དག་པའི་ཏིང་ངེ་འཛིན་ལ་གོམས་པ་དང་། ཡོངས་སུ་འདྲིས་པ་
དང་། ཀུན་ཏུ་བསྟེན་པ་དང་། སྒོམ་པ་དང་། ལན་མང་དུ་
བྱེད་པ་གང་ཡིན་པ་དེ་ནི་བྱང་ཆུབ་ཀྱི་ཕྱོགས་བསྒོམ་པ་ཞེས་བྱ་བའོ། །
ཞེས་དང༌། དེ་ལ་བཅོམ་ལྡན་འདས་ཀྱིས་དྲན་པ་ཉེ་བར་བཞག་པ་
བཞི་ནི་ཕྱིན་ཅི་ལོག་བཞིའི་གཉེན་པོར་རྣམ་པར་གཞག་པ་ཡིན་ནོ། །
དེ་ལ་ལུས་དྲན་པ་ཉེ་བར་གཞག་པ་ནི་མི་གཙང་བ་ལ་གཙང་བར་ཕྱིན་
ཅི་ལོག་པའི་གཉེན་པོར་རྣམ་པར་གཞག་པ་ཡིན་ཏེ། འདི་ལྟར་
བཅོམ་ལྡན་འདས་ཀྱིས་ལུས་དྲན་པ་ཉེ་བར་གཞག་པ་བསྒོམ་པ་ལ་མི་
སྡུག་པ་དང་། ལྗང་བའི་དུར་ཁྲོད་རྣམ་པ་བཞི་བསྟན་པ་དེས་དེ་
དག་ལན་མང་དུ་ཡིད་ལ་བྱེད་པ་ན་མི་གཙང་བ་ལ་གཙང་བར་ཕྱིན་ཅི་
233

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལོག་པ་གང་ཡིན་པ་དེ་སྤོང་བར་འགྱུར་བའི་ཕྱིར་རོ། ། དེ་ལ་ཚོར་
བ་དྲན་པ་ཉེ་བར་གཞག་པ་ནི། སྡུག་བསྔལ་ལ་བདེ་བར་ཕྱིན་ཅི་
ལོག་པའི་གཉེན་པོར་རྣམ་པར་གཞག་པ་ཡིན་ཏེ། འདི་ལྟར་ཚོར་བ་
དག་ལ་ཚོར་བའི་རྗེས་སུ་ལྟ་ཞིང་གནས་པ་ནི་གང་ཅུང་ཟད་ཅི་ཚོར་
ཡང་རུང་སྟེ། དེ་དག་དེ་ལ་སྡུག་བསྔལ་བ་ཡིན་ནོ་ཞེས་ཡང་དག་པ་
ཇི་ལྟ་བ་བཞིན་དུ་རབ་ཏུ་ཤེས་པས་ན་དེའི་ཕྱིར་དེའི་སྡུག་བསྔལ་ལ་
བདེ་བར་ཕྱིན་ཅི་ལོག་པ་གང་ཡིན་པ་དེ་སྤོང་བར་འགྱུར་བའི་ཕྱིར་
རོ། ། དེ་ལ་སེམས་དྲན་པ་ཉེ་བར་གཞག་པ་ནི། མི་རྟག་པ་ལ་
རྟག་པར་ཕྱིན་ཅི་ལོག་པའི་གཉེན་པོར་རྣམ་པར་གཞག་པ་ཡིན་ཏེ།
འདི་ལྟར་དེའི་སེམས་འདོད་ཆགས་དང་བཅས་པ་ལ་སོགས་པའི་རབ་
ཏུ་དབྱེ་བས་ཉིན་མོ་དང་མཚན་མོ་དང་སྐད་ཅིག་དང་ཐང་ཅིག་དང་།
ཡུད་ཙམ་དེ་དང་དེ་དག་འདས་པར་གྱུར་པའི་ཕྱིར་སེམས་རྣམ་པ་དུ་
མ་རྣམ་པ་མང་བོ་སྣ་ཚོགས་མཐོང་ནས་མི་རྟག་པ་ལ་རྟག་པར་ཕྱིན་ཅི་
ལོག་པ་གང་ཡིན་པ་དེ་སྤོང་བར་འགྱུར་བའི་ཕྱིར་རོ། ། དེ་ལ་ཆོས་
དྲན་པ་ཉེ་བར་གཞག་པ་ནི། བདག་མེད་པ་ལ་བདག་ཏུ་ཕྱིན་ཅི་
ལོག་པའི་གཉེན་པོར་རྣམ་པར་གཞག་པ་ཡིན་ཏེ། འདི་ལྟར་དེ་ལ་
བདག་ཏུ་ལྟ་བ་ལ་སོགས་པའི་ཉོན་མོངས་གང་དག་ཡིན་པ་རྣམས་ནི་
ཡོད་ལ། བདག་མེད་པར་ལྟ་བ་ལ་སོགས་པ་དགེ་བའི་ཆོས་དེ་དག་
ནི་མེད་པའི་ཕྱིར། ཕུང་བོ་རྣམས་ལ་བདག་ཏུ་ལྟ་བར་འགྱུར་བས་
དེས་དེ་ལྟར་རང་གི་མཚན་ཉིད་དང་སྤྱིའི་མཚན་ཉིད་ཀྱི་སྒོ་ནས་ཆོས་
ལ་ཆོས་ཀྱི་རྗེས་སུ་བལྟས་ཤིང་། ཡང་དག་པ་ཇི་ལྟ་བ་བཞིན་དུ་
མཐོང་ན་བདག་མེད་པ་ལ་བདག་ཏུ་ཕྱིན་ཅི་ལོག་པ་གང་ཡིན་པ་དེ་
སྤོང་བར་འགྱུར་བའི་ཕྱིར་རོ། ། ཞེས་སོགས་དང་། དེ་ལ་སྡིག་
234

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པ་མི་དགེ་བའི་ཆོས་རྣམས་གང་ཞེ་ན། འདོད་པ་ན་སྤྱོད་པའི་ལུས་
ཀྱི་ལས་དང་ངག་གི་ལས་དང༌། ཡིད་ཀྱི་ལས་ཉོན་མོངས་པ་ཅན་
རྣམས་ཏེ། ལུས་དང་ངག་དང་ཡིད་ཀྱི་ཉེས་པར་སྤྱད་པར་བསྡུས་པ་
གང་དག་ཡིན་པ་དང་། དེ་དག་ཀུན་ནས་སློང་བར་བྱེད་པའི་ཉོན་
ཡོངས་པ་རྣམས་གང་དག་ཡིན་པའོ། ། དེ་དག་ཀྱང་གང་དག་
ཕྲད་པར་མ་གྱུར་ཅིང་མངོན་དུ་མ་གྱུར་པ་དེ་དག་ནི་མ་སྐྱེས་པ་ཡིན་
། གང་དག་ཕྲད་པར་གྱུར་ཅིང་མངོན་དུ་གྱུར་པ་དེ་དག་ནི་
སྐྱེས་པ་ཡིན་ནོ། ། དེ་ལ་དགེ་བའི་ཆོས་རྣམས་ཞེས་བྱ་བ་ནི་གང་
དག་དེ་དག་གིས་གཉེན་པོར་གྱུར་པའི་ཆོས་རྣམས་ཏེ། ཉེས་པར་
སྤྱད་པའི་གཉེན་པོར་གྱུར་པ་དང༌། སྒྲིབ་པའི་གཉེན་པོར་གྱུར་པ་
༼དང་། ཀུན་ཏུ་སྦྱོར་བའི་གཉེན་པོར་གྱུར་པ་རྣམས་སོ། ། དེ་
རྣག་མ་སྐྱེས་པ་དང་། སྐྱེས་པ་ཡང་སྡིག་པ་མི་དགེ་བའི་ཆོས་རྣམས་
པ་ལྷ་བ་དེ་ཁོ་ན་བཞིན་དུ་རིག་པར་བྱའོ། ། དེ་ལ་གང་གི་ཚེ་སྡིག་
ཟམི་དགེ་བའི་ཆོས་མ་སྐྱེས་པ་རྣམས་མི་སྐྱེད་པ་དང་། རྣམ་པ་
མས་ཅད་ཀྱི་ཐམས་ཅད་དུ་སྐྱེད་པར་མི་བྱ་བ་དང་། སྐྱེས་ཤིང་
་པ་རྣམས་རྣམ་པ་ཐམས་ཅད་ཀྱི་ཐམས་ཅད་དུ་དང་དུ་མི་བླང་
བསྤང་པ་དང་བསལ་བར་བྱའོ་ཞེས་སྤྲོ་བ་སྐྱེད་པར་བྱེད་ཅིང་སྨོན་
མ་འདེབས་པར་བྱེད་པ་དེ་ནི་འདུན་པ་བསྐྱེད་པར་བྱེད་པ་ཡིན་
། སྡིག་པ་མི་དགེ་བའི་ཆོས་མ་སྐྱེས་པ་རྣམས་དང་བོ་ཉིད་ནས་
སྐྱེད་པའི་ཕྱིར་སྤྲོ་བ་སྐྱེད་པར་བྱེད། སྨོན་ལམ་འདེབས་པར་བྱེད་
ེང་དང་དུ་ལེན་པར་མི་འདོད་པ་གང་ཡིན་པ་དེ་ནི་མ་སྐྱེས་པ་རྣམས་
སྐྱེད་པའི་ཕྱིར་འདུན་པ་ཡིན་ནོ། ། སྐྱེས་པ་རྣམས་དང་དུ་མི་
་་སྤང་བར་བྱེད་པ་གང་ཡིན་པ་དེ་ནི་སྤང་བའི་ཕྱིར་འདུན་པ་
235

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡིན་ནོ། ། ཞེས་དང་། འཕགས་པའི་ལམ་ཡན་ལག་བརྒྱད་ཀྱི་
སྐབས་སུའང་དེ་ཉིད་ལས། ངེས་པར་འབྱུང་བའི་རྟོག་པ་དང་།
གནོད་སེམས་མེད་པའི་རྟོག་པ་དང་། རྣམ་པར་འཚེ་བ་མེད་པའི་
རྟོགས་པ་ལ་ཡང་དག་པར་རྟོགས་པར་བྱེད་པ་གང་ཡིན་པ་དེ་ནི་ཡང་
དག་པའི་རྟོགས་པ་ཡིན་ཏེ། གལ་ཏེ་རེ་ཞིག་རྣམ་པར་རྟོག་པ་དག་
ལ་སེམས་འཇུག་པར་གྱུར་ན་ནི་དེ་ལྟ་བུའི་རྣམ་པར་རྟོག་པ་དག་ལ་
རྟོགས་པར་བྱེད་དོ། ། གལ་ཏེ་གཏམ་ལ་སེམས་འཇུག་པར་འགྱུར་
ན། དེ་ལྟ་བ་དེ་ཉིད་ཀྱི་དབང་དུ་བྱས་ཏེ། དགེ་བའི་རྟོག་པ་དེ་
དག་ཉིད་ཀྱིས་ཆོས་དང་ལྡན་པའི་གཏམ་ཟེར་བ་དེ་ནི་དེའི་ཡང་དག་
པའི་ངག་ཡིན་ནོ། ། དེ་གལ་ཏེ་ཆོས་གོས་དང༌། བསོད་སྙོམས་
དང་། མལ་ཆ་དང་།། སྟན་དང༌། ནད་ཀྱི་གསོས་སྨན་དང་།
ཡོ་བྱད་དག་འདོད་ཅིང་། དེ་དག་ལ་ཡོངས་སུ་ཚོལ་བར་བྱེད་པ་
དང་། དེ་འགྲོ་བ་དང་ལྡོག་པ་དག་ལ་ཤེས་བཞིན་དུ་སྤྱོད་པར་བྱེད་
པ་དང་། ཅུང་ཟད་བལྟས་པ་དང་། རྣམ་པར་བལྟས་པ་དང་།
བསྐུམ་པ་དང་། བརྒྱང་བ་དང་། སྣམ་སྦྱར་དང་། ཆོས་གོས་
དང་། ལྷུང་བཟེད་བཅངས་པ་དང་། ཟོས་པ་དང་། འཐུངས་
པ་དང་། འཆོས་པ་དང་། མྱངས་པ་དང་། གཙུག་ལག་ཁང་དུ་
འགྲོ་བའམ། ཆོས་གོས་ལ་སོགས་པ་ཡོངས་སུ་འཚོལ་བའམ།
འགྲོ་བའམ། སྡོད་པ་དང་། འདུག་པ་དང་། ཉལ་བ་དང་།
གཉིད་ཀྱི་སྙོམ་པ་བསྲང་བའི་བར་དག་ལ་ཡང་ཤེས་བཞིན་དུ་སྤྱོད་
པར་བྱེད་པ་གང་ཡིན་པ་དེ་ནི་དེའི་ཡང་དག་པའི་ལས་ཀྱི་མཐའ་ཞེས་
བྱ་བའོ། ། དེ་ཆོས་གོས་དང་། ནད་ཀྱི་གསོས་སྨན་དང༌། ཡོ་
བྱད་ཀྱི་བར་དག་ཆོས་ཀྱིས་ཡོངས་སུ་འཚོལ་བར་བྱེད་པ་དེ་དང་།
-- 236

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ལོག་པར་འཚོ་བར་བྱེད་པའི་ཆོས་རྣམས་རྣམ་པར་སྤངས་པའི་བར་
གང་ཡིན་པ་དེ་ནི་དེའི་ཡང་དག་པའི་འཚོ་བ་ཞེས་བྱ་བའོ། ། སྤོང་
བས་ཡང་དག་པར་བསྡུས་པ་ཡང་དག་པའི་ངག་དང་། ལས་ཀྱི་
མཐའ་དང་། འཚོ་བ་གང་དག་ཡིན་པ་དེ་ནི། དེས་དང་བོ་ཁོ་
ནར་ཟག་པ་མེད་པའི་ཡིད་ལ་བྱེད་པ་ཐོབ་པ་ན། བྱང་ཆུབ་ཀྱི་ཡན་
ལག་རྣམས་དང༌། ལྷན་ཅིག་ཁོ་ནར་ཐོབ་པ་ཡིན་ཏེ། དེ་དག་ནི་
དེའི་འཕགས་པ་དགྱེས་པའི་ཚུལ་ཁྲིམས་ཞེས་བྱ་བའོ། ། དེའི་ཅིའི་
ཕྱིར་ཞེ་ན། འདི་ལྟར་དེ་ནི་འཕགས་པ་དམ་པ་ཡང་དག་པར་སོང་
བ་རྣམས་ཀྱིས་ཅི་ནས་ཀྱང་བདག་གི་ངག་གིས་ཉེས་པར་བྱས་པ་དང་།
ལུས་ཀྱིས་ཉེས་པར་སྤྱད་པ་དང༌། ལོག་པའི་འཚོ་བ་དག་མི་བྱ་བས་
བསྡམས་པ་དེ་ཐོབ་པར་བྱའོ་ཞེས་ཡུན་རིང་བོ་ནས་དགྱེས་པ་དང་།
སྡུག་པ་དང་། ཕངས་པ་དང་། ཐུགས་སུ་འཐད་པར་མཛད་པ་
ཡིན་ཏེ། དེ་དག་གི་ཡུན་རིང་བོ་ནས་དགྱེས་པ་དང་། སྡུག་པ་
དང་། ཕངས་པ་དང་། ཐུགས་སུ་འཐད་པར་མཛད་པ་གང་ཡིན་
པ་དེས་དེའི་ཚེ་ན་ཐོབ་པས་ན། དེའི་ཕྱིར་འཕགས་པ་དགྱེས་པ་
ཞེས་བྱའོ། ། འདི་ལྟར་འཕགས་པ་དགྱེས་པའི་ཚུལ་ཁྲིམས་དག་
ཐོབ་ན། ཤེས་བཞིན་དུ་རྫུན་གྱི་ཚིག་སྨྲ་བར་མི་བྱེད། བསམས་
བཞིན་དུ་སྲོག་ཆགས་ཀྱི་སྲོག་གཅོད་པར་མི་བྱེད། མ་བྱིན་པར་ལེན་
པར་མི་བྱེད། འདོད་པས་ལོག་པར་གཡེམ་པར་མི་བྱེད་ཅིང་།
ཆོས་མ་ཡིན་པས་ཆོས་གོས་ལ་སོགས་པ་ཡོངས་སུ་ཚོལ་བར་ཡང་མི་
བྱེད་པས་ན། དེ་ལྟར་འཕགས་པ་དགྱེས་པའི་ཚུལ་ཁྲིམས་དེ་དག་
ཉིད་ཀྱི་དབང་དུ་བྱས་ཏེ། ལམ་བསྒོམ་པའི་ཚེ་ན་ངག་འཇིག་པ་
གང་ཡིན་པ་དང་། ལུས་ཀྱི་ལས་གང་ཡིན་པ་དང་། འཚོ་བ་གང་
237

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡིན་པ་དེ་དག་ཀྱང་ཡང་དག་པའི་ངག་དང་། ལས་ཀྱི་མཐའ་དང་།
འཚོ་བ་དག་ཅེས་བྱའོ། ། ཞེས་སོགས་གསུང་བ་ལྟར་རོ། །
ལུང་ཕྲན་ཚེགས་ལས། བཅོམ་ལྡན་འདས་ཀྱིས་སྲོག་གི་འདུ་བྱེད་
དག་བྱིན་གྱིས་བརླབས་ནས། ཚེའི་འདུ་བྱེད་དག་བཏང་ངོ་། །
ཞེས་གསུངས་ལ། དགོས་པ་ནི། སྐུ་ཚེ་ལ་མངའ་བརྙེས་པ་ཉིད་དུ་
བསྟན་པའི་ཕྱིར་དང་། གང་ཡང་རྫུ་འཕྲུལ་གྱི་རྐང་བ་བཞི་བོ་དེ་
ལྟར་བསྒོམས་པ་དག་གིས་འདོད་ན་བསྐལ་བའམ་བསྐལ་བ་ལས་ལྷག་
པར་བཞུགས་པར་བྱའོ། ། ཞེས་དམ་བཅས་པ་དེ་ཡང་བསྒྲུབ་པའི་
ཕྱིར་ཡངས་པ་ཅན་དུ་ཟླ་བ་གསུམ་དུ་སྲོག་གི་འདུ་བྱེད་བྱིན་གྱིས་་
བརླབས་ཏེ་བཞུགས་སོ། ། དེའི་ཚེ་དབྱིབས་ཟླུམ་པོ་བང་རིམ་་་
གསུམ་པ་ཅན་གྱི་རྣམ་རྒྱལ་མཆོད་རྟེན་ནི། ཡངས་པའི་གྲོང་ཁྱེར་བ་
རྣམས་ཀྱིས་བཞེངས་སོ། ། དེ་ནས་ཡངས་པ་ཅན་གྱི་གྲོང་ཁྱེར་ལ་
གཡས་ཕྱོགས་ནས་གཟིགས་ཏེ་ཕྱི་ལྟོས་མཛད་ནས། འདི་ཡངས་པ་
ཅན་ལ་གཟིགས་པའི་ཐ་མ་ཡིན་ནོ་གསུངས་སོ། ། དེ་ནས་རུ་ཏའི་
གྲོང་དང་། དུམ་པའི་གྲོང་དང་། ཨ་མྲའི་གྲོང་དང་། ཛམྦུའི་
གྲོང་དང་། རྫི་གྲོང་དང་། ཤུར་བའི་གྲོང་དང་། ལོངས་སྤྱོད་ཀྱི་
གྲོང་དང་། མལ་ལེའི་གྲོང་སྟེ། གྲོང་བརྒྱད་པོ་དེ་དག་ཏུ་རིམ་གྱིས་
བྱོན་ནས། ལོངས་སྤྱོད་ཀྱི་གྲོང་གི་བྱང་ཕྱོགས་ཤིང་ཤ་བའི་ཚལ་དུ་
བཞུགས་ནས། དགེ་སློང་རྣམས་ལ་བཀའ་སྩལ་བ། མདོ་སྡེ་ལ་
འཇུག འདུལ་བ་ལ་སྣང་། ཆོས་ཉིད་དང་མི་འགལ་ན་ཆོས་ཡིན་
ཀྱི། དེ་ལས་ལྡོག་ན་མ་ཡིན་ནོ། ། དགེ་སློང་དག་མདོ་སྡེ་མཐའ་
ལ་བརྟེན་གྱི། གང་ཟག་ལ་མ་ཡིན་ནོ་གསུངས། དེ་ལྟར་འདུལ་བ་
ལུང་གཞི་དང་། ལུང་རྣམ་འབྱེད་དང་། ལུང་དམ་པ་དང་།
238

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ལུང་ཕྲན་ཚེགས་ཏེ། འདུལ་བ་ལུང་སྡེ་བཞིར་གྲགས་པ་དེ་ཡང་
སྐབས་སྐབས་སུ་གསུངས་སོ། ། ཇི་སྐད་དུ་ལུང་ལས། སངས་
རྒྱས་བསྟན་པ་དྲན་བྱེད་ན། །ལུས་ཀྱི་ལས་དང་ངག་གི་ལས། །ཡིད་
ཀྱི་ལས་ལ་མང་དུ་ནི། །སོ་སོར་རྟོག་ཅིག་སྒྲ་གཅན་ཟིན། །འདི་ནི་
དགེ་སྦྱོང་ལས་ཡིན་ཏེ། །འདི་ལ་སློབས་ཤིག་སྒྲ་གཅན་ཟིན། །འདི་ལ་
ཁྱོད་ནི་སློབ་བྱེད་ན། །དགེ་བར་འགྱུར་ཞིང་སྡིག་མེད་ཡིན། །ཞེས་
དང་། ལུས་ངག་ཡིད་ཀྱིས་སྡིག་པ་མི་བྱ་ཞིང༌། །འཇིག་རྟེན་ཀུན་ལ་
ཡོངས་འཛིན་འདོད་བྲལ་བ། །དྲན་དང་ལྡན་ཞིང་ཤེས་བཞིན་ཅན་
གྱིས་ནི། །གནོད་ལྡན་སྡུག་བསྔལ་གང་ཡིན་བསྙེན་མི་བྱ། །ཞེས་དང༌།
གང་ཞིག་ངུར་སྨྲིག་བགོས་ཀྱང་སེམས་ཀྱི་སྐྱོན་མ་སྤངས། །སྐྲ་དང་ཁ་
སྤུ་བྲེགས་ཀྱང་དགེ་སྦྱོང་ཚུལ་མ་ཞུགས། །ལག་ཏུ་ལྷུང་བཟེད་ཐོགས་
ཀྱང་ཡོན་ཏན་སྣོད་མ་གྱུར། །རབ་ཏུ་བྱུང་ཡང་དངོས་པོ་ཀུན་ལས་
ངེས་མ་བྱུང་། །དགེ་སློང་དེ་ནི་དགེ་སྦྱོང་མ་ཡིན་ཁྱིམ་པའང་མིན།
ཆུ་མེད་ཁྲོན་པ་རི་མོའི་མར་མེ་འདྲ། །ཞེས་དང༌། །གང་ཞིག་སྟོན་པ་
ཐུགས་རྗེའི་བསྟན་པ་ལ།།ཡང་བར་སེམས་ཤིང་ཅུང་ཟད་འདའ་
བྱེད་པ། །དེ་ནི་དེ་ལས་སྡུག་བསྔལ་གཞན་དབང་ཐོབ། །སྨྱིག་ཚལ་
བྲེགས་པས་ཨ་མྲའི་ཚལ་ཉམས་བཞིན།།ཞེས་དང་། ལུས་ཅན་་
རྫུན་དུ་སྨྲ་བ་ཡིས། །ཆོས་གཅིག་ལས་ནི་འདས་གྱུར་ཅིང་། །འཇིག་
རྟེན་ཕ་རོལ་བྲལ་བ་ཡིས །འདི་ལ་སྡིག་པ་མི་བྱ་མེད། །ལྕགས་གོང་
མེ་ལྕེ་འདྲ་བ་དག །ཟོས་པར་གྱུར་པ་མཆོག་ཡིན་གྱི། །ཚུལ་འཆལ་
ཡང་དག་མི་སྡོམ་པས། །ཡུལ་འཁོར་བསོད་སྙོམས་ཟ་བ་མིན། །ཞེས་
དང་། གང་ལས་སྡུག་བསྔལ་སྐྱེ་འགྱུར་བའི། །བདེ་བ་དེ་ལ་བདེར་
མི་སེམས། །གང་ལས་བདེ་བ་སྐྱེ་འགྱུར་བའི། །སྡུག་བསྔལ་དེ་ལ་བདེ་
239

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བར་སོམས། །ཞེས་དང་། བསགས་པ་ཀུན་གྱི་མཐའ་མཛད་་་་་་་་
ཅིང༌། །མཐོན་པོ་རྣམས་ཀྱི་མཐར་ལྟུང་འགྱུར། །ཕྲད་པའི་མཐའ་ནི་
འབྲལ་བ་སྟེ། ། གསོན་པའི་མཐའ་ནི་འཆི་བ་ཡིན། ། ཞེས་དང་།
ལུས་ཅན་རྣམས་ཀྱི་ལས་རྣམས་ནི། །བསྐལ་བ་བརྒྱར་ཡང་ཆུད་མི་
ཟ། །ཚོགས་ཤིང་དུས་ལ་བབ་པ་ན། ། འབྲས་བུ་སྨིན་པ་ཉིད་དུ་
འགྱུར། །ཞེས་དང་། གང་དུ་གནས་ཀྱང་ལས་ཀྱིས་མི་ཚུགས་་་་་་
པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་་
མཚོའི་ནང་ན་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མིན།
ཞེས་དང༌། ཇི་ལྟར་གྲིབ་མ་མི་ཡི་རྗེས་འབྲང་བ། །འདུག་ན་འདུག་
ལ་འགྲོ་ན་འགུལ་བ་ལྟར། །དེ་བཞིན་དགེ་དང་མི་དགེ་གྲིབ་མ་་་་་
ལྟར། །སངས་རྒྱས་སྨྲ་བ་བླ་ན་མེད་པས་གསུངས། ། ཞེས་དང་།
ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་འགྱུར་སྲིད་
ཀྱི། །སངས་རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་
འགྱུར་རོ། །ཇི་ལྟར་མ་ནི་བུ་སྡུག་གཅིག་པུ་ལ། །རྟོག་ཅིང་དེ་སྲོག་
སྲུང་བར་བྱེད་པ་ལྟར། །དེ་བཞིན་གཤེགས་པའང་གདུལ་བའི་སྐྱེ་བོ་
ལ། །རྟོག་པར་མཛད་ཅིང་དེ་སྲོག་སྲུང་བར་མཛད། །ཅེས་དང་།
ཟླ་བ་སྐར་མའི་ཚོགས་བཅས་ས་ལ་ལྷུང་ཡང་སྲིད། །ས་འདི་རི་དང་
ནགས་བཙས་མཁའ་ལ་འགྲོ་ཡང་སྲིད། །རྒྱ་མཚོ་ཆེན་པོའི་ཆུ་ནི་་་
སྐམས་པར་འགྱུར་སྲིད་ཀྱི། །དྲང་སྲོང་ཆེན་པོས་རྫུན་གསུང་འགྱུར་
བ་སྲིད་མ་ཡིན། །ཞེས་སོགས་གསུངས་སོ། །
དེ་ནས་གསང་སྔགས་ཀྱི་རྒྱུད་གསུང་བ་ནི། བསྟོད་པ་ལས།
ལྷོ་ཕྱོགས་དཔལ་ལྡན་འབྲས་སྤུངས་མཆོད་རྟེན་དང༌། །ནུབ་ཕྱོགས་
ཨོ་ཊྚི་ཡཱ་ནའི་གླིང་སོགས་སུ། །འབྲས་བུ་གསང་སྔགས་རྡོ་རྗེ་ཐེག་པ་
240

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡི། །རྒྱུད་ཆེན་རྣམ་བཞི་གསུང་ལ་ཕྱག་འཚལ་ལོ། ། ཞེས་སྨྲས་
སོ། ། དེ་ཡང་འགྲེལ་ཆེན་དྲི་མེད་འོད་ལས། ས་ག་ཟླ་བའི་ཚེས་
བཅོ་ལྔའི་ཉིན་བཅོམ་ལྡན་འདས་ཤཱཀྱ་ཐུབ་པ་མངོན་པར་རྫོགས་པར་
སངས་རྒྱས་ནས་ཆོས་ཀྱི་འཁོར་ལོ་བསྐོར་ཞིང་ཐེག་པ་གསུམ་སྟོན་པར་
མཛད་དེ། བཅུ་གཉིས་པ་ནག་པའི་ཉ་ལ་དྷཱ་ནྱཱ་ཀ་ཏ་ཀར་ཆོས་་
དབྱིངས་གསུང་གི་དབང་ཕྱུག་གི་དཀྱིལ་འཁོར་གསུངས་སོ། །
ཞེས་པ་ལྟར། སྔོན་སངས་རྒྱས་གསེར་ཐུབ་ཀྱི་བསྟན་པ་ལ་དྲང་སྲོང་
གྲུབ་པ་ཐོབ་པའི་རྣལ་འབྱོར་བ་ཞིག་གིས་ཉིན་ལམ་བཅུ་གཉིས་ཀྱི་
སར་འབྲས་སོ་བའི་ཆར་བ་བང་རིམ་གསུམ་ཙམ་ཕབ་པས། དེའི་
ཕུད་ལྟ་བུར་རྫུ་འཕྲུལ་ཐོབ་པ་རྣམས་ཀྱིས་རྫུ་འཕྲུལ་གྱིས་བཞེངས་པའི་
འབྲས་དཀར་སྤུངས་པའི་མཆོད་རྟེན་གྱི་བུམ་པའི་ནང་དུ་རྨང་རིམ་པ་
གཉིས་ཡོད་པས་འོག་མར་ཆོས་དབྱིངས་གསུང་གི་དབང་ཕྱུག་དང་།
སྟེང་དུ་དཔལ་ལྡན་རྒྱུ་སྐཪ་གྱི་དཀྱིལ་འཁོར་ཏེ། དཔལ་དུས་ཀྱི་
འཁོར་ལོའི་དཀྱིལ་འཁོར་ཡོངས་སུ་རྫོགས་པར་བཞུགས་པའི་བུམ་
པའི་ཕྱོགས་བཞིའི་ལོགས་ལ་ཁྱབ་འཇུག་གིས་ཕུལ་བའི་བཻཌཱུརྻའི་བུམ་
པ་སྟོང་དང་བརྒྱད་བརྒྱ། རྨང་གོང་མའི་འགྲམ་ལ་གཙང་རིས་ཀྱི་
དཔལ་མགོན་བདུན་ཅུ་རྩ་ལྔས་བཞེངས་པའི་གྲ་མ་ཤཱིཪྵའི་རྡོ་ལས་གྲུབ་
པའི་མཆོད་རྟེན་ཉི་ཤུ་རྩ་བརྒྱད། དེ་དག་གི་བར་དུ་རྒྱུ་སྐར་ཉི་ཤུ་རྩ་
བརྒྱད་ཀྱིས་བཟོས་ཤིང་བཙུགས་པའི་ཀ་བ་ཉི་ཤུ་རྩ་བརྒྱད། ཀ་བ་
དེ་རྣམས་ཀྱིས་རྒྱུ་སྐར་གྱི་དཀྱིལ་འཁོར་མཚོན་པར་ཡང་གསུངས།
རྨང་གི་འོག་མ་ལ་རྒྱལ་ཆེན་རིགས་བཞིའི་ལྷས་ཕུལ་བའི་རིན་པོ་ཆེའི་
ཕྲ་སོ་བདུན་གྱིས་བརྒྱན་པ། མཆོད་རྟེན་གྱི་ངོ་བོ་ད་ལྟ་སྣང་དུས་ས་
ཡང་མ་ཡིན་རྡོ་ཡང་མ་ཡིན། ཆུ་ལ་སོགས་པས་མི་ཚུགས་ཤིང་་་་
241

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཕང་དུ་དཔག་ཚད་དྲུག་དང་རྒྱང་གྲགས་གཅིག་ཡོད་པ། རྒྱང་
ཙམ་ནས་བལྟས་ན་བྱ་འདབ་ཀྱི་འོག་ཏུ་ཤམ་བུ་དྲ་བ་དྲ་ཕྱེད་སོགས་ཀྱི་
རི་མོ་མཐོང་བར་གསུངས། དེའི་ཕྱི་རོལ་ཏུ་རྒྱ་མཚོ་ན་གནས་པའི་
ཀླུ་རྣམས་ཀྱིས་ཕུལ་བའི་མན་ཤེལ་ལས་གྲུབ་པའི་མཎྜལ་པདྨ་འདབ་
བརྒྱད་རྣམ་པ་ཅན། རྒྱཪ་འདོམ་ལྔ་བཅུ་ཪེ་ཡོད་པ་སུམ་ཅུ་རྩ་་་་་
བདུན་ཡོད་ཅིང་། མཆོད་རྟེན་གྱི་འཁོཪ་ཡུག་གི་ཕྱི་རོལ་ཏུ་རྒྱང་
གྲགས་བཞི་དང་ལྕགས་རིའི་རྒྱ་ལ་དཔག་ཚད་བརྒྱ་ཡོད་པར་བཤད།
དེའི་ཕྱི་རོལ་ཏུ་བསྟན་པ་འདིར་རྒྱལ་བོ་པཱ་ལ་མི་ཏྲིས་བཞེངས་པའི་
ལྕགས་རིའི་རྒྱཪ་ཉིན་ལམ་བཅུ་གཉིས་ཡོད་པའི་སྟེང་མཆོད་རྟེན་་་
དཀར་བོ་མཐོ་ཚད་ཁྲུ་བརྒྱད་ཙམ་གྱིས་བསྐོར་བ། དེའི་ཕྱི་རོལ་ཏུ་
མཆོད་རྟེན་བརྒྱ་རྩས་བསྐོར་བ་ལ་རིམ་པ་གསུམ་དང་སྒོ་བཞི་དང་
ལྡན་པ། ཤར་སྒོ་ན་མགོན་པོའི་སྐུ་དང༌། ལྷོ་ནུབ་ཀྱི་ལྷ་ཁང་ན་,
སྤྱན་རས་གཟིགས་ཀྱི་རྡོ་སྐུ་དཀར་པོ་སོགས་དང༌། ལྕགས་རིའི་ནང་
དུ་ཛོ་ཀིའི་ཁྱིམ་དང་སྐྱེད་ཚལ་གྲོང་ལ་སོགས་པ་དང་། སྒོའི་བར་
ཁྱམས་རྣམས་སུ་གྲོང་ཁྱེར་དཔལ་ཡོན་ཅན་སོགས་ཡོད་པར་བཤད།
དེ་ལྟར་རྒྱང་ནས་བལྟས་ན་ཆུ་ནང་དུ་ཕྱེད་ནུབ་ཅིང་ཕྱེད་འཕགས་པ་
ལྟ་བུའི་དྷ་དྷཱ་ནྱ་ཀ་ཊ་ཀ་ཞེས་གྲགས་པའི་དཔལ་ལྡན་འབྲས་སྤུངས་
མཆོད་རྟེན་དུ་དཔའ་བོ་ཞེས་པ་ལྕགས་ཕོ་འབྲུག་གི་ལོ་ལ་བཅོམ་ལྡན་
འདས་དེར་བྱོན་ཏེ། རྡོ་རྗེ་སེང་གེའི་ཁྲི་ལ་ཞལ་ཤར་དུ་མངོན་པར་
ཕྱོགས་ནས་བཞུགས་སོ། ། དེ་ནས་ཀཻ་ལ་ཤ་ཞེས་གྲགས་པར་ལྷས་
བཀོད་པའི་གྲོང་ཁྱེར་ཀ་ལ་བའི་ཕོ་བྲང་དཔག་ཚད་བཅུ་གཉིས་པ་ན།
བགེགས་མཐར་བྱེད་ཀྱི་སྤྲུལ་བ་རྒྱལ་བོ་ཉི་མའི་འོད་ཀྱི་བཙུན་མོ་རྣམ་
པར་རྒྱལ་མའི་སྲས་ཕྱག་ན་རྡོ་རྗེའི་སྤྲུལ་བ་རྡོ་རྗེ་ཟླ་བ་དྲི་མ་མེད་པའི་
242

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
འོད་དང་ལྡན་པས། རྒྱལ་བོ་ཟླ་བ་བཟང་བོ་ཞེས་བྱ་བ་སེང་གེའི་ཁྲི་
ལ་བཞུགས་ཏེ། རྒྱལ་སྲིད་བསྐྱངས་ནས་ལོ་དགུ་བཅུ་རྩ་དགུ་ལོན་པ་
ན། ཆོས་ཀྱི་འཁོར་ལོས་བསྒྱུར་བའི་རྒྱལ་བོ་དེ་ཉིད་ནོར་བུ་རིན་པོ་
ཆེའི་ཅོད་པན་བཅིངས་པའི་སྤྲུལ་བའི་རྒྱལ་ཕྲན་དགུ་བཅུ་རྩ་དྲུག་གིས་
བསྐོར་ཞིང་། ལྷ་དང་ལྷ་མ་ཡིན་དང་མཁའ་འགྲོ་དང་མཁའ་འགྲོ་
མ་ལ་སོགས་པའི་འཁོར་དཔག་ཏུ་མེད་པ་དང་བཅས་པ་རྫུ་འཕྲུལ་
གྱིས་ཕེབས་ཏེ། བཅོམ་ལྡན་འདས་ལ་བསྐོར་བ་དང་མཎྜལ་སྔོན་དུ་
འགྲོ་བས་ཞབས་ཀྱི་པདྨོ་ཟུང་ལ་རིན་པོ་ཆེའི་མེ་ཏོག་གིས་མཆོད་ཅིང་
ཡང་དང་ཡང་དུ་ཕྱག་འཚལ་ནས། འཇིག་རྟེན་དང་འཇིག་རྟེན་
ལས་འདས་པའི་དངོས་གྲུབ་བསྒྲུབས་པའི་དོན་དུ་རྡོ་རྗེའི་ཐེག་པ་
བསྟན་དུ་གསོལ་ཞེས་གསོལ་བ་བཏབ་བོ། ། དེ་ནས་སྲིད་གསུམ་
རྣམ་པར་རྒྱལ་བའི་དུས་སུ་འོག་ཏུ་ཆོས་དབྱིངས་གསུང་གི་དབང་ཕྱུག་
གི་དཀྱིལ་འཁོར་བདེན་དོན་རྣམ་པ་བཅུ་གཉིས་དང་། དེའི་སྟེང་དུ་
དཔལ་ལྡན་རྒྱུ་སྐར་གྱི་དཀྱིལ་འཁོར་དེ་ཉིད་རྣམ་པ་བཅུ་དྲུག་གི་་་་
བདག་ཉིད་སྤྲོས་ཏེ། བདེ་བ་ཆེན་པོའི་གནས་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོར། སངས་རྒྱས་དང་། བྱང་ཆུབ་སེམས་་
དཔའ་དང་། མཁའ་འགྲོ་དང་མཁའ་འགྲོ་མ་ཞིང་གི་རྡུལ་དང་་
མཉམ་པ་རྣམས་ལ། འཇིག་རྟེན་དང་འཇིག་རྟེན་ལས་འདས་པའི་
དབང་བསྐུར་ཏེ། འཁོར་རྣམས་སངས་རྒྱས་ཉིད་དུ་ལུང་བསྟན་པ་
ན། རྒྱལ་བོ་ཟླ་བ་བཟང་བོས་ཕྱག་བྱས་ནས་པུས་མོ་གཡས་པའི་ལྷ་
ང་ས་ལ་བཙུགས་ཏེ་དཔྲལ་བར་ཐལ་མོ་སྦྱར་ནས། རྒྱུད་ཐམས་ཅད་
ཀྱི་རྡོ་རྗེའི་ཚིག་མ་ལུས་པར་གསལ་བ་སངས་རྒྱས་རིན་པོ་ཆེའི་ཟ་མ་
ཏོག་ཁ་འབྱེད་པ་བསྟན་དུ་གསོལ་ཞེས་གསོལ་བ་བཏབ་པས། ཤམྦྷ་
243

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལའི་གདུལ་བྱ་རྣམས་ཀྱི་སེམས་རྣམ་པར་དག་ཅིང་སྐལ་བ་དང་ལྡན་
པར་གཟིགས་ནས། རྡོ་རྗེའི་ཚིག་ཁ་མ་ཕྱེ་བ་མེད་པས་རབ་ཏུ་་་་
གསལ་བར་བྱེད་པ་རྩ་བའི་རྒྱུད་མཆོག་གི་དང་བོའི་སངས་རྒྱས་སྟོང་
ཕྲག་བཅུ་གཉིས་པ་ཡང་དག་པར་བསྟན་ཏོ། ། རྒྱུད་ཐམས་ཅད་
ཀྱི་རྒྱལ་བོ་དཔལ་གསང་བ་འདུས་པའི་རྒྱུད་ནི། སློབ་དཔོན་ཀུན་
དགའ་སྙིང་བོས། ཁྱབ་འཇུག་སོགས་རྒྱུད་ལ་དད་ཅིང་ཡུལ་ཡོངས་
སུ་མི་སྤོང་བ་རྣམས་ཀྱི་དོན་དུ་གཞན་འཕྲུལ་དབང་བྱེད་ཀྱི་གནས་སུ་
གསུངས་པར་བཞེད་། པཎྚི་ཏ་ཨ་ལང་ཀ་ཤས། དགའ་ལྡན་གྱི་
གནས་སུ་བཅོམ་ལྡན་འདས་ཉིད་ཀྱི་སྐུའི་འབྱུང་བ་བཞི་ལས་གཞལ་
ཡས་ཁང་དུ་སྤྲུལ། ཕུང་ཁམས་སྐྱེ་མཆེད་རྣམས་ལས་དཀྱིལ་འཁོར་
ཀྱི་ལྷ་ཚོགས་སྤྲུལ་ཏེ། སྐུའི་དཀྱིལ་འཁོར་དུ་གསང་བ་འདུས་པའི་
རྒྱུད་གསུངས་པར་བཞེད། མི་ཡུལ་དུ་གསུངས་ཚུལ་ནི། ཨོ་ཊི་ཡ་
ན་པ་མཁའ་འགྲོ་དང་འཕུར་འགྲོ་སོགས་ལ་འཇུག་པས་མཁའ་འགྲོའི་
གླིང་མཚོན་པར་བྱས་པ་དེ་ཟུར་ཆག་པ་ཨྱོན་ཞེས་གྲགས་པའི་ཡུལ་གྱི་
རྒྱལ་བོ་ཨི་ནྡྲ་བྷུ་ཏིས་དགེ་འདུན་མང་བོ་སྔ་དྲོ་ཤར་ནས་ནུབ་དང་།
ཕྱི་དྲོ་ནུབ་ནས་ཤར་དུ་འགྲོ་བ་གཟིགས་ནས། བློན་པོ་སོགས་ལ་
འདི་རྣམས་ཅི་ཡིན་ཞེས་དྲིས་པས། སངས་རྒྱས་ཤཱཀྱ་ཐུབ་པའི་ཉན་
ཐོས་ཡིན་ཟེར། དེ་ཐོས་པ་ཙམ་གྱིས་དད་པ་མཆོག་ཏུ་སྐྱེས་ཏེ་་་་
མཆོད་པ་རྒྱ་ཆེན་པོ་བཤམས་ནས། བཅོམ་ལྡན་འདས་འཁོར་དང་
བཅས་པ་འདིར་གཤེགས་སུ་གསོལ་ཞེས་གསོལ་བ་བཏབ་པས།
དུས་ལ་བབ་པ་མཁྱེན་ཏེ་བཅོམ་ལྡན་འདས་འཁོར་དང་བཅས་པ་དེར་
བྱོན་པ་ལ། རྒྱལ་བོས། མཆོད་པ་དང་བསྙེན་བཀུར་གྱིས་མཉེས་
པར་བྱས་ནས། བདག་ཅག་འཁོར་དང་བཅས་པ་ཐམས་ཅད་་་་
— 244 ―

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མཁྱེན་པའི་ལམ་ལ་འགོད་པར་ཞུ་ཞེས་ཞུས་པ་ན། ཐོག་མར་བཅོམ་
ལྡན་འདས་ཀྱིས། ཁྱིམ་ནས་ཁྱིམ་མེད་པར་རབ་ཏུ་བྱུང་ལ།
བསླབ་པ་གསུམ་ལ་སློབས་ཤིག་ཅེས་གསུངས་སོ། ། རྒྱལ་བོས།
བདག་གིས་རྒྱལ་སྲིད་སྐྱོང་དགོས་པས་དེ་མི་ནུས། བདག་འདོད་
ཡོན་ལ་ལོངས་སྤྱོད་བཞིན་དུ་འཚང་རྒྱ་བའི་ཆོས་ཤིག་གསུངས་པར་
འཚལ་ལོ་ཞེས་ཞུས་པས། བཅོམ་ལྡན་འདས་ཀྱིས་ཆགས་བྲལ་གྱི་
སྤྲུལ་བའི་སྐུའི་རྣམ་པ་བསྡུས་ནས། འཁོར་ལོས་བསྒྱུར་བའི་ཆ་་་
ལུགས་སུ་སྤྲུལ་ཏེ། རྒྱལ་བོ་ཨིནྡྲ་བྷུ་ཏི་འཁོར་བཅས་དཔལ་གསང་བ་
འདུས་པའི་དཀྱིལ་འཁོར་དུ་བཅུག་ནས་དབང་བསྐུར། རྒྱུད་་་་་
གསུང་ནས་ཕྱག་ན་རྡོ་རྗེ་ལ་གཏད། དེས་རྒྱལ་བོ་འཁོར་དང་བཅས་
པ་ལ་གསང་བ་འདུས་པའི་རྒྱུད་བསྟན་ཅིང་དེ་རྣམས་ཀྱིས་ཉམས་སུ་
བླངས་པས་མཆོག་གི་དངོས་གྲུབ་ཐོབ་བོ། ། རྒྱལ་བོ་ཨིནྡྲ་བྷུ་ཏི་སྔ་
ཕྱི་གཉིས་ཡོད་པས་འདི་སྔོན་མ་ཡིན་པར་བཤད། དེ་ལྟར་ཨྱོན་ཡུལ་
གྱི་མི་ཕལ་ཆེར་རིག་པ་འཛིན་པར་གྱུར་པས་གྲོང་ཁྱེར་དེ་སྟོང་བར་
གྱུར་ནས། དེའི་ཤུལ་དུ་ཆུས་གང་བས་མཚོ་ཞིག་དུ་གྱུར། དེ་ནས་
ཡང་ཕྱག་ན་རྡོ་རྗེས་མཚོ་དེ་ནས་གནས་པའི་ཀླུ་རྣམས་ཀྱང་སྐལ་བ་
ལྡན་པར་གཟིགས་ནས། དེ་རྣམས་ལ་རྒྱུད་དང་གདམས་པ་བསྟན་
པས་ཀླུ་དེ་རྣམས་ལས་ཕལ་ཆེར་གྱིས་དངོས་གྲུབ་ཐོབ་ཅིང་། གྲུབ་
ཕའི་སྐལ་བ་མེད་པ་རྣམས་གནས་གཞན་དུ་དེངས་བས་མཚོ་ཡང་
་་་་་་་་་སྐམས་པར་གྱུར། དེའི་ཤུལ་ཏུ་ཧེ་རུ་ཀ་རང་བྱུང་གི་ལྷ་ཁང་
བཞེངས་སོ། ། ཀླུ་ལས་གྱུར་པའི་རྣལ་འབྱོར་མ་ཞིག་གིས་ཀྱང་
རྒྱལ་བོ་ཨིནྡྲ་བྷུ་ཏི་ལ་གསན་ནས་རྒྱུད་དང་གདམས་པ་ཐམས་ཅད་
བསྟན་པར་གསུངས། རྒྱ་གར་ཤར་ཕྱོགས་ཨོ་དེ་ཤ་ན་རྒྱལ་བོ་བི་སུ་
245

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཀ་ཝ་ཞེས་བྱ་བ་མཚན་ཉིད་ཀྱི་ཐེག་པ་ལ་མཁས་པ་ཞིག་ཡོད་པ་དེའི་རྨི་
ལམ་དུ་མཁའ་འགྲོ་མས་ལུང་བསྟན་པ་བཞིན་ཨྱོན་གྱི་ཡུལ་དུ་ཕེབས་
ཏེ། ཧེ་རུ་ཀ་རང་བྱུང་གི་ལྷ་ཁང་གི་སྒོ་བཞི་ནས་རིམ་པ་བཞིན་
འཚལ་བའི་ཚེ། ཤར་སྒོ་ནས་བུད་མེད་གཅིག་འོང་ནས་ལྷ་ཁང་གི་
ནང་དུ་ཁྲིད། གསང་བ་འདུས་པའི་དཀྱིལ་འཁོར་དུ་བཅུག་དབང་
བསྐུར་ཏེ། གདམས་པ་མཐའ་དག་གནང་། རྒྱུ་དོན་ཉམས་སུ་
བླངས་པས་མཆོག་གི་དངོས་གྲུབ་བརྙེས། དེ་ལ་བྲི་ཀ་མ་ལ་ཤི་ལའི་
མཁན་པོ་སྒྲ་གཅན་འཛིན་བཟང་བོས་གསན། འདི་བ་སྒྲ་གཅན་
འཛིན་བཟང་བོ་ལས་རབ་ཏུ་བྱུང་བས་མཁན་པོའི་མཚན་ཁོང་ལ་
བཏགས་པར་གསུངས། ཕྱིས་སྤྱོད་པ་ལ་གཤེགས་པའི་ཚེ་མདའ་
འཕེན་པའི་སྤྱོད་པ་མཛད་དེ། མདའ་ལེགས་པར་བསྲིངས་ནས་
འཕངས་ན་གནད་དུ་འཕོག་པ་བཞིན་དུ། སེམས་ཉིད་གནས་་་་་
ལུགས་ཀྱི་སྟེང་དུ་སོང་ན་གྲོལ་བར་རྟོགས་ནས་མདའ་འཕངས་པས་
མཚན་ལ་མདའ་བསྣུན་ཏེ་སར་ཧ་ཞེས་གྲགས་སོ། ། འཇམ་དཔལ་
ཞལ་ལུང་ལས། འདི་དོན་རྣ་བར་འཕོ་བྱེད་པ། །གང་གི་དུས་སུ་
གནས་པ་དེར། །སངས་རྒྱས་བསྟན་པ་རིན་ཆེན་ཀྱང༌། །གནས་པར་
རབ་ཏུ་བཤད་པ་ཡིན། །ཞེས་གསུངས་སོ། ། ལེགས་སྦྱར་ཀྱི་སྐད་
དུ་ཀྲི་ཡ་སྟེ་བྱ་བའི་རྒྱུད་ནི། ལྷ་གནས་གཞན་འཕྲུལ་དབང་བྱེད་
སོགས་སུ་གསུངས་པར་བཤད་ལ། བྱ་རྒྱུད་དེ་བཞིན་གཤེགས་པའི་
རིགས་ཐུབ་པ་དམ་ཚིག་གསུམ་བཀོད་པའི་རྒྱུད་ནི། གཙང་མའི་
གནས་ཀྱི་འོག་མིན་དུ་གསུངས་སོ། ། སྤྱོད་པའི་རྒྱུད་ནི། འཕྲུལ་
དགའ་སོགས་སུ་གསུངས་པར་བཤད་ཅིང༌། རྣམ་པར་སྣང་མཛད་
མངོན་པར་བྱང་ཆུབ་པའི་རྒྱུ་ནི། སྟོན་པ་བཅོམ་ལྡན་འདས་དང་
246

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བོར་མངོན་པར་སངས་རྒྱས་པའི་ལོངས་སྐུ་རྣམ་སྣང་གངས་ཅན་་་
མཚོས། གཞི་དང་སྙིང་བོ་མེ་ཏོག་གིས་བརྒྱན་པའི་འཇིག་རྟེན་གྱི་
སྟེང་གི་འོག་མིན་དུ་གསུངས་སོ། ། ངེས་ཚིག་གི་ཡོ་ཀ་སྟེ་རྣལ་་
འབྱོར་རྒྱུད་ལས། རྩ་རྒྱུད་དེ་ཉིད་བསྡུས་པ་ན། རི་རབ་ཀྱི་རྩེ་མོར་
གསུངས་ལ། འདི་ལ་སློབ་དཔོན་ཤཱཀྱ་བཤེས་གཉེན་གྱིས་རྒྱ་ཆེར་
འགྲེལ་བ་ཀོ་ས་ལའི་རྒྱན་དང་། སློབ་དཔོན་ཀུན་དགའ་སྙིང་བོས་
རྒྱ་ཆེར་འགྲེལ་བ་དེ་ཁོ་ན་ཉིད་སྣང་བར་བྱེད་པ་དང་། སློབ་དཔོན་
སོངས་རྒྱས་གསང་བས་འགྲེལ་བ་ཨ་བ་ཏ་ར་སྟེ་རྒྱུད་དོན་ལ་འཇུག་པ་
ཞེས་བྱ་བ་མཛད་དོ། ། ངན་སོང་སྦྱོང་རྒྱུད་ནི། སྟོན་པ་བཅོམ་
ལྡན་འདས་ཀྱིས་རྣམ་པར་སྣང་མཛད་ཀྱི་སྐུར་བཞེངས་ནས་གསུངས་
ཡར་བཤད་ལ། གནས་ནི། འདོད་ཁམས་ཀྱི་བྱེ་བྲག་སུམ་ཅུ་རྩ་
གསུམ་གྱི་རྣམ་པར་རྒྱལ་བའི་ཁང་བཟང་གི་བྱང་ཕྱོགས་དགའ་བའི་
ལ་དུ་གསུངས་སོ། ། འཁོར་ནི། བྱང་ཆུབ་སེམས་དཔའ་བློ་
ཟོས་ཚད་མེད་པ་ལ་སོགས་པའི་བྱང་ཆུབ་སེམས་དཔའ་རབ་ཏུ་མང་
༼ཐོ་དང་། ཚངས་པ་དང་བརྒྱ་བྱིན་ལ་སོགས་པའི་ལྷ་རྣམས་དང་།
གནོད་སྦྱིན་དང་དྲི་ཟ་ལ་སོགས་པའི་འཁོར་མང་བོ་ལ་གསུངས་སོ། །
ཏིང་ངེ་འཛིན་ནི། ངན་སོང་གི་རྒྱུད་ཐམས་ཅད་ཡོངས་སུ་སྦྱོང་བ་
ས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཉིད་ཀྱི་
དཔྲལ་བའི་མཛོད་ནས་འོད་ཟེར་བཀྱེ་བས། དེས་ཕོག་པའི་ངན་
སོང་གི་སེམས་ཅན་ཉོན་མོངས་འཆིང་བ་ལས་གྲོལ་ནས བདེ་བ་སོ་
སོར་ཐོབ་སྟེ། སླར་དགའ་བའི་ཚལ་ཐམས་ཅད་སྣང་བར་བྱས་ནས།
བཅོམ་ལྡན་འདས་ལ་མཆོད་ཅིང་ལན་བརྒྱ་ཕྲག་སྟོང་ཕྲག་དུ་སྐོར་བ་
》བྱས། ལན་བརྒྱ་ཕྲག་སྟོང་དུ་ཕྱག་འཚལ་ནས་བཅོམ་ལྡན་འདས་ཀྱི་
མ་་247 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྤྱན་སྔར་ནོར་བུ་དྲི་མ་མེད་པའི་ཚལ་གྱི་སྟེང་དུ་འཁོད་དེ། ཀྱེ་མ་
སངས་རྒྱས་ཀྱེ་སངས་རྒྱས། །ཨེ་མའོ་སངས་རྒྱས་མཛད་པ་ལེགས། །
གང་ཕྱིཪ་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་
བཀོད། ། ཅེས་ཆེད་དུ་བརྗོད་པས བརྒྱ་བྱིན་ངོ་མཚར་དུ་གྱུར་
ནས། བཅོམ་ལྡན་འདས་ཀྱི་འོད་ཟེར་གྱི་སྣང་བས་སེམས་ཅན་ངན་
སོང་ལས་གྲོལ་བ་ནི་ངོ་མཚར་ཆེའོ་ཞེས་གསོལ་བ་ལ། བཅོམ་ལྡན་
འདས་ཀྱིས་བཀའ་སྩལ་བ། ལྷའི་དབང་བོ་། འདི་ནི་ངོ་མཚར་མི་
ཆེ་སྟེ། སངས་རྒྱས་བཅོམ་ལྡན་འདས་རྣམས་ནི། ཚད་མེད་པའི་
བསོད་ནམས་ཀྱི་ཚོགས་བསགས་པའོ། ། གང་དེ་བཞིན་གཤེགས་
པ་རྣམས་ཀྱིས་འདུལ་བར་མི་འགྱུར་བ་ནི་གནས་མ་ཡིན་ནོ།།།
ཞེས་བཀའ་སྩལ་ཏོ། ། དེ་ནས་བརྒྱ་བྱིན་གྱིས་བཅོམ་ལྡན་འདས་
ལ་མཆོད་པ་ཆེན་པོ་མཆོད་དེ། འདི་སྐད་ཅེས་གསོལ་ཏོ། །
བཅོམ་ལྡན་འདས། ·སུམ་ཅུ་རྩ་གསུམ་པའི་ལྷའི་རིས་འདི་ཉིད་ན།
ལྷའི་བུ་ནོར་བུ་དྲི་མ་མེད་པའི་འོད་ཅེས་བགྱི་བ་ཞིག་ཤི་འཕོས་ནས་
དགུང་བདུན་ལགས་ན། དེ་གང་དུ་སྐྱེས་ཞེས་སོགས་ཞུས་པས།
བཅོམ་ལྡན་འདས་ཀྱིས་བཀའ་སྩལ་བ། ལྷའི་བུ་ནོར་བུ་དྲི་མ་མེད་
པའི་འོད་ཅེས་བྱ་བ་དེ་ནི། འདི་ནས་ཤི་འཕོས་ཏེ་མནར་མེད་པའི་
སེམས་ཅན་དམྱལ་བ་ཆེན་པོར་སྐྱེས་སོ། ། དེར་ལོ་སྟོང་ཕྲག་བཅུ་
གཉིས་ཀྱི་བར་དུ་སྡུག་བསྔལ་མི་བཟད་པ་མྱོང་ཞིང་། དམྱལ་བ་
ཆུང་ངུ་རྣམས་སུ་ཡང་ལོ་སྟོང་ཕྲག་བརྒྱཪ་སྡུག་བསྔལ་འབྱུང་བར་
འགྱུར་རོ། ། ཞེས་སོགས་བཀའ་སྩལ་བས། བརྒྱ་བྱིན་ལ་སོགས་
པའི་ལྷ་རྣམས་ཤིན་ཏུ་སྐྲག་སྟེ། བཅོམ་ལྡན་འདས། ཅི་ནས་ཀྱང་
སྡུག་བསྔལ་གྱི་ཕུང་བོ་འདི་ལས་བསྐྱབ་ཏུ་གསོལ་ཞེས་ཞུས་སོ། །
248

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དེ་ནས་བཅོམ་ལྡན་འདས་ཀྱིས་ངན་སོང་རྣམ་པར་སྦྱོང་བའི་རྒྱུད་མ་
ལུས་པ་གསུངས་སོ་ཞེས་བཤད་དོ།
དེ་ནས་མྱ་ངན་ལས་འདའ་བའི་མཛད་པ་བསྟན་པ་ནི།
བསྟོད་པ་ལས། རྩ་མཆོག་གྲོང་དུ་དངོས་ཀྱི་གདུལ་བྱའི་མཐའ། །
རྫོགས་པར་མཛད་ཀྱང་སྲིད་པ་ཇི་སྲིད་བར། །རང་རང་སྐལ་བ་ཇི་
བཞིན་སྤྲུལ་བའི་སྐུ །རྒྱུན་མི་ཆད་དུ་འབྱོན་ལ་ཕྱག་འཚལ་ལོ། །
ཞེས་སྨྲས་སོ། ། དེ་ཡང་བཅོམ་ལྡན་འདས་གྲོང་ཁྱེར་རྩ་ཅན་གྱི་
ལྗོངས་རྒྱུ་ཞིང་གཤེགས་ཏེ། སྡིག་པ་ཅན་དང་ཆུ་བོ་དབྱིག་ལྡན་གྱི་
བར་མཚམས་སུ་ཕེབས་ནས་སྐུ་རྒྱབ་མི་བདེ་བའི་ཚུལ་མཛད་དོ། །
བཀའ་སྩལ་བ། ཀུན་དགའ་བོ་ཆུ་ལོངས་ཤིག་དང་། བཏུང་བ་
དང་ལུས་ལ་གཏོར་བར་བྱའོ་གསུངས། དེ་ནས་ཀུན་དགའ་བོ་ཆུ་
ཀླུང་ཀ་ཀུ་ཏའི་འགྲམ་དུ་སོང་བ་ན། ཆུ་དེ་ལ་ཤིང་རྟ་ལྔ་བརྒྱ་ཙམ་
ཞིག་བརྒལ་ནས་སོང་བས་རྙོག་མར་གྱུར་ཅིང་། ཆུ་དྭངས་མོ་གཞན་
ཡང་མ་རྙེད་པས། ཆུ་དེ་ལས་ལྷུང་བཟེད་གང་བླངས་ཏེ་ཕུལ་ནས།
ཆུ་འདིས་ཞབས་བསིལ་བ་དང་། ཞལ་བཤལ་དུ་གསོལ། འདི་
ནས་མི་རིང་བ་ན་ཆུ་བོ་དབྱིག་ལྡན་མཆིས་ཏེ། ཆུ་དེས་སྐུ་ལ་གདབ་
པ་དང་། ཞལ་དུ་གསོལ་བར་བགྱིའོ་ཞེས་ཞུས་པ་ལྟར། ཆུ་དེས་
ཞལ་བཤལ་ཅིང་ཞབས་བཀྲུས་པས་སྐུ་བདེ་བར་གྱུར་ཏོ། ། དེ་
ནས་གྱད་གཡུང་བོ་ཞེས་བྱ་བས། བཅོམ་ལྡན་འདས་ལ་རས་གསར་
བ་གསེར་གྱི་ཁ་དོག་ལྟ་བུ་ཟུང་གཅིག་ཕུལ་བ་ན། དེ་མ་ཐག་རས་ཀྱི་
ཁ་ཚར་བཅད་ནས་སྐུ་ལ་གསོལ་བས། བཅོམ་ལྡན་འདས་ཀྱི་སྐུའི་ཁ་
དོག་སྔར་བས་གསལ་ཞིང་རབ་ཏུ་གསལ་ལ་ཤིན་ཏུ་སྣང་བར་གྱུར་
ཏོ། ། དེ་ནས་ཀུན་དགའ་བོས། བདག་གིས་ལོ་ཉི་ཤུ་ལྷག་ཅིག་
249

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞབས་འབྲིང་དུ་བགྱི་ན། སྐུའི་ཁ་དོག་གསལ་བ་འདི་ལྟ་བུ་སྔར་མ་
མཐོང་སྟེ། འདིའི་རྒྱུ་གང་ལགས་ཞེས་ཞུས་པས། གང་གི་ནུབ་མོ་
བྱང་ཆུབ་སེམས་དཔའ་མངོན་པར་རྫོགས་པར་འཚང་རྒྱ་བ་དང་།
གང་གི་ནུབ་མོ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བ་
ན། གཞན་པས་ཁ་དོག་གསལ་བར་འགྱུར་རོ་གསུངས། དེ་ནས་
ཆུ་བོ་དབྱིག་ལྡན་བརྒལ་ནས་གྱད་ཡུལ་གྱི་ལྗོངས་རྒྱུ་ཞིང་གྲོང་ཁྱེར་རྩྭ་
ཅན་དུ་བྱོན་ནས། རྩྭ་ཅན་གྱི་གྱད་གྲོང་དང་ཉེ་བ་ཤིང་སཱ་ལ་ཟུང་གི་
ཚལ་དུ་ཕེབས་ཏེ། ཤིང་སཱ་ལ་ཟུང་གི་བར་དུ་ཁྲི་འཆོས་ལ། དབུ་
འཕང་བྱང་དུ་སྟོན་ཅིག དོ་ནུབ་ནམ་གྱི་གུང་ལ་མྱ་ངན་ལས་འདའ་
བར་འགྱུར་རོ། ། ཞེས་གསུངས་སོ། ། རྩ་ཅན་གྱི་གྱད་རྣམས་
སྔར་འོངས་པ་ལ། སྐྱབས་སུ་འགྲོ་བ་ལ་བཀོད་ཅིང་། གྱད་ལྔ་བརྒྱ་
ལ་དུས་གཅིག་ཏུ་དགེ་བསྙེན་གྱི་སྡོམ་པ་ཕོག་གོ། དེ་ནས་བཅོམ་
ལྡན་འདས་ཀྱིས་དགོངས་པ། ད་ནི་གདུལ་བྱའི་དོན་གཉིས་ཤིག་
ལུས་ཏེ། རབ་དགའ་བ་དང་རབ་བཟང་ངོ་། ། ཉན་ཐོས་ཀྱི་
གདུལ་བྱ་ནི་སངས་རྒྱས་ཀྱིས་གདུལ་ནུས་ལ། སངས་རྒྱས་ཀྱི་གདུལ་
བྱ་ནི་ཉན་ཐོས་ཀྱིས་མ་ཡིན་པས། ཐོག་མར་དྲི་ཟའི་རྒྱལ་བོ་རབ་
དགའ་འདུལ་བར་བྱའོ་དགོངས་སོ། ། དེའི་ཚེ་བཅོམ་ལྡན་འདས་
གཟིམས་མལ་དུ་བཞུགས་བཞིན་དུ། སྤྲུལ་བ་གཅིག་གིས་བཻཌཱུརྻའི་
པི་ཝང་རྒྱུད་སྟོང་དང་ལྡན་པ་བསྣམས་ཏེ། རབ་དགའ་ཅི་འདྲ་བའི་
གཟུགས་ཀྱིས་དྲི་ཟའི་རྒྱལ་བོ་རབ་དགའི་ཕོ་བྲང་གི་སྒོར་ཕེབས་ནས།
རབ་དགའ་ལ་སྦྲན་པ་ན། དེས་ང་ལས་ལྷག་པའི་དྲི་ཟ་ཡོད་དམ་
ཞེས་ཕྱིར་བྱུང་ནས། དེ་དང་ལྷན་ཅིག་འགྲན་ཏེ་པི་ཝང་བརྡུང་ཞིང་
གླུ་དབྱངས་བླངས་པས། སྒྲའི་གདངས་ལ་ཁྱད་པར་མེད་དོ། །
250

སངས་རྒྱས་ཤྰཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ
དེ་ནས་པི་ཝང་གི་རྒྱུད་གཅིག་བཅད་གཉིས་བཅད་པ་ནས་མཐར་དགུ་
བརྒྱ་དགུ་བཅུ་གོ་དགུའི་བར་དུ་བཅད་དེ། རྒྱུད་གཅིག་བརྡུང་བའི་
བར་དུ་ཡང་འགྲན་ནོ། ། དེ་ནས་རབ་དགའི་དེའི་རྒྱུད་གཅིག་གོ་
བཅད་པས་སྒྲ་མ་བྱུང་ལ། བཅོམ་ལྡན་འདས་ཀྱི་པི་ཝང་ལ་རྒྱུད་
མེད་ཀྱང་སྔོན་བཞིན་དུ་སྒྲ་བྱུང་བས། རབ་དགའ་ང་ལས་ཆེས་ཁྱད་
པར་ཏུ་འཕགས་པའི་དྲི་ཟ་ཡོད་དོ་སྙམ་སྟེ་ང་རྒྱལ་ཆག་གོ། དེ་ནས་
བཅོམ་ལྡན་འདས་ཀྱིས་སྐུ་དངོས་སུ་བསྟན་ཏེ་ཆོས་བྱེད་པས་རྒྱུན་དུ་
ཞུགས་པ་ཐོབ་བོ། ། དེ་ནས་ཀུན་ཏུ་རྒྱུ་རབ་བཟང་ཞེས་བྱ་བ་ལོ་
བརྒྱ་ཉི་ཤུ་ལོན་པ་དེ། ཤིང་སཱ་ལ་ཟུང་གི་ཚལ་དུ་འོངས་པ་ན།
ཀུན་དགའ་བོ་དང་འཕྲད་དེ་སྨྲས་པ། བདག་གིས་དགེ་སྦྱོང་གཽ་ཏ་
མ་དེ་ནུབ་འདའ་ཞེས་ཐོས་ན། བདག་གིས་ཐེ་ཚོམ་གྱི་ཕྱོགས་འགའ་
ཞིག་ཞུའོ་ཟེར་བ་ལ། ཀུན་དགའ་བོས། རབ་བཟང་།། དེ་་་་
བཞིན་གཤེགས་པ་ལ་འཚེ་བར་མ་བྱེད་ཅིག་ཅེས་བཟློག་གོ། རབ་
བཟང་གིས་ལན་གསུམ་དུ་སྨྲས་ཀྱང་ཀུན་དགའ་བོས་བཟློག་པ་ན།
དེ་བཞིན་གཤེགས་པས་གསན་ཏེ། ང་དང་མི་སྟེགས་བྱེད་ལྷན་ཅིག་
གཏམ་བྱེད་པའི་ཐ་མ་འདི་ཡིན་གྱིས་ཐོངས་ཤིག་གསུངས་པས།
༼དབ་བཟང་ནང་དུ་བཏང་། དེས་ཀྱང་ཞུ་བ་ཞུས་པ་ལ། བཀའ་
སྩལ་བ། རབ་བཟང་ངས་ནི་ན་ཚོད་ཉི་ཤུ་དགུ་ལོན་ཏེ། །རབ་ཏུ་
བྱུང་ནས་ལོ་གྲངས་ལྔ་བཅུ་ལྷག་ཅིག་ཏུ། །དགེ་བ་གང་ཡིན་ཅི་ཞེས་
གསལ་བར་བྱས་གྱུར་ཅིང་། །རབ་བཟང་ངས་ནི་རབ་ཏུ་བྱུང་བ་དེ་ཡི་
ཚེ །ཚུལ་ཁྲིམས་དང་ནི་ཏིང་འཛིན་རིག་པ་རྐང་བ་དང་། །ང་ཡི་རྩེ་
གཅིག་སེམས་ནི་ཀུན་ཏུ་བསྒོམ་བྱས་ཏེ། །རིགས་པའི་ཆོས་ནི་ཕྱོགས་
ཙམ་བཤད་པར་བྱས་གྱུར་ན། །འདི་ལས་ཕྱི་རོལ་དག་ན་དགེ་སྦྱོང་
251

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གཞན་ཡང་མེད། ། ཅེས་དང་། དེ་བཞིན་དུ་འཕགས་པའི་ལམ་་
ཡན་ལག་བརྒྱད་ཡོད་པ་ལ་དགེ་སྦྱོང་ཡོད་ཀྱི། དེ་མེད་པ་ལ་དེ་ཡང་
མེད་པར་གསུངས་པས། རབ་བཟང་གིས་ནི་བདེན་པ་མཐོང་
ཞིང་། །ཚུར་ཤོག་གིས་བསྙེན་པར་རྫོགས་ནས་དགྲ་བཅོམ་ཐོབ་བོ། །
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་བ།
དགེ་སློང་དག་ངས་འདུལ་བ་རྒྱས་པར་བསྟན་ན། མདོར་བསྡུས་ཏེ་
མ་བསྟན་པས། ལེགས་པར་རབ་ཏུ་ཉོན་ལ་ཡིད་ཟུངས་ཤིག་དང་
ངས་བཤད་དོ། ། དགེ་སློང་དག་ཁྱེད་ཀྱིས་ངས་སྔོན་གནང་བ་
ཡང་མེད། བཀག་པ་ཡང་མེད་པ་གང་ཡིན་པ་དེ། གལ་ཏེ་མི་རུང་
བ་བསྟན་ཅིང་རུང་བ་དང་མི་མཐུན་ན། རུང་བ་མ་ཡིན་པའི་ཕྱིར་
སྤྱད་པར་མི་བྱའོ། ། གལ་ཏེ་རུང་བ་བསྟན་ཅིང་མི་རུང་བ་དང་མི་
མཐུན་ན། རུང་བ་ཡིན་པའི་ཕྱིར་སྤྱད་པར་བྱ་སྟེ། འདི་ལ་འགྱོད་
པར་མི་བྱའོ། ། ཞེས་གསུངས། འདི་ནི་ཚིག་ཉུང་ཡང་དོན་ཤིན་
ཏུ་རྒྱས་ཏེ། མདོ་རྩ་བ་ལས་ཀྱང་། མི་རུང་བ་དང་མཐུན་ལ་རུང་
བ་དང་འགལ་བ་ནི། རུང་བ་མ་ཡིན་པར་བསྡུའོ། ། ཕྱི་མ་དང་
མཐུན་ལ་སྔ་མ་དང་འགལ་བ་ནི་རུང་བར་རོ། ། ཞེས་ཐམས་ཅད་
ཀྱི་མཇུག་ཏུ་གསུངས་ཤིང་། སྔར་གླེང་གཞི་མ་བྱུང་བའི་དབང་གིས།
ཐུགས་རྗེ་ཅན་གྱིས་གནང་བ་དང་བཀག་པ་གང་ཡང་མེད་པའི་བྱ་བ་
ཆེས་མང་བོ་ཞིག་ཡོད་པ་ལས། བྱ་བ་དེ་དང་དེ་ལ་འཇུག་པའི་ཚེ།
དགེ་སློང་རང་ཉིད་ཀྱིས་བྱ་བ་དེ་དང་དེ་བྱེད་མི་རུང་བ་ནི། འདུལ་
བ་མདོར་བསྡུས་ལ་བརྟེན་ནས་གསལ་བར་ཤེས་ནུས་པས། འདི་ནི་
བྱ་བའི་འཇུག་ལྡོག་གསལ་བར་བྱེད་པའི་སྒྲོན་མེ་ལྟ་བུ་ཡིན་ཏེ།
སློབ་དཔོན་ཤཱཀྱ་འོད་ཀྱིས། འདུལ་བ་མདོར་བསྡུས་ཞེས་བྱ་སྒྲོན་མ་
252

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དང་། །འདྲ་བ་གཞན་འདིར་བདེ་བར་གཤེགས་པས་གསུངས། །
ཞེས་གསུངས་པའི་ཕྱིར་རོ། ། དེ་ནས་ཡང་བཅོམ་ལྡན་འདས་ཀྱིས།
རང་གཞན་ལ་ཕན་པའི་ཕྱིར་གསུང་རབ་ཡན་ལག་བཅུ་གཉིས་
བསླབ་པ་དང་། སོ་སོར་ཐར་བའི་མདོ་ནི་སྟོན་པ་ཡིན་པར་
བསྔགས་པ་དང་། བསླབ་པའི་གཞི་ཕྲན་ཚེགས་རྣམས་ལ་དགེ་་་་
འདུན་ཚོགས་ནས་སྐབས་དབྱེ་བར་གནང་བ་དང་། དགེ་སློང་་་་
གསར་བུས་རྒན་རབས་ལ་མིང་ནས་འབོད་པར་མི་བྱ་བ་དང་།
རྒན་པས་ཀྱང་ཆོས་གོས་ལྷུང་བཟེད་སོགས་ཀྱིས་བསྡུ་བ་དང་། སྟོན་
པ་སྐུ་འཁྲུངས་པ་དང་། སངས་རྒྱས་པ་དང༌། ཆོས་འཁོར་བསྐོར་
བ་དང་། མྱ་ངན་ལས་འདས་པ་སྟེ་བཞི་བོའི་ས་ཕྱོགས་དྲན་ཅིང་།
གཞན་ལ་བཤད་པས་སངས་རྒྱས་ལ་དད་པའི་སེམས་བསྐྱེད་ནས།
མཐོ་རིས་སུ་འགྲོ་བར་བྱའོ་ཞེས་བཀའ་སྩལ་ནས། སླར་ཡང་ཐེ་ཚོམ་
ཡོད་པ་དག་ཞུས་ཤིག་གསུངས། འཕགས་པ་ཀུན་དགའ་བོས།
སྐུ་ལའང་ཐེ་ཚོམ་མ་མཆིས་སོ་ཞེས་ཞུས་སོ། ། དེ་ནས་བཅོམ་ལྡན་
འདས་ཉིད་ཀྱི་སྐུ་སྟོད་བསལ་ཏེ། དགེ་སློང་དག་ལྟོས་ཤིག དེ་
བཞིན་གཤེགས་པ་མཐོང་བ་ནི་རྙེད་པར་དཀའ་བ་ཡིན་ནོ། །
འདུས་བྱས་ཐམས་ཅད་ནི་མི་རྟག་པའི་ཆོས་ཅན་ཡིན་ནོ། ། འདི་
ནི་དེ་བཞིན་གཤེགས་པའི་གསུང་གི་ཐ་མའོ། །ཞེས་གསུངས་ནས།
བསམ་གཏན་དང་བོའི་ཏིང་ངེ་འཛིན་ལ་སྙོམས་པར་བཞུགས་སོ། །
དེ་བཞིན་དུ་བསམ་གཏན་གཉིས་པ་དང་། གསུམ་པ་དང་། བཞི་
བ་དང་། ནམ་མཁའ་མཐའ་ཡས་དང་། རྣམ་ཤེས་མཐའ་ཡས་
དང་། ཅི་ཡང་མེད་པ་དང་། སྲིད་རྩེ་དང་། དེ་ནས་འགོག་པ་
སྙོམས་པར་ཞུགས་སོ། ། དེ་ལ་འཕགས་པ་ཀུན་དགའ་བོས།
253

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཕགས་པ་མ་འགག་པ་ལ། དེ་བཞིན་གཤེགས་པ་མྱ་ངན་ལས་
འདས་སམ་ཞེས་དྲིས་པས། དེ་ན་རེ། མ་ཡིན་ཏེ། འགོག་པ་ལ་
སྙོམས་པར་ཞུགས་སོ། ། དེ་བཞིན་གཤེགས་པ་ནི་བསམ་གཏན་
བཞི་བ་ལས་འདའོ་ཞེས་མངོན་སུམ་དུ་གསུངས་པ་ཐོས་སོ། །
ཞེས་སྨྲས་སོ། ། དེ་ནས་འགོག་པ་ལས་བཞེངས་ནས་ཡང་སྲིད་རྩེ་
ཏིང་ངེ་འཛིན་ལ་སྙོམས་པར་ཞུགས་སོ། ། དེ་ནས་ཅི་ཡང་མེད་པ་
དང་། རྣམ་ཤེས་མཐའ་ཡས་དང༌། ནམ་མཁའ་མཐའ་ཡས་དང་།
བསམ་གཏན་བཞི་བ་དང་། གསུམ་པ་དང་། གཉིས་པ་དང་།
དང་བོ་དང་། སླར་ཡང་བསམ་གཏན་གཉིས་པ་དང་། གསུམ་པ་
དང་། བཞི་བ་ལ་སྙོམས་པར་ཞུགས་ཏེ། རབ་མཐའི་བསམ་་་་
གཏན་བཞི་བ་དེ་ལ་བརྟེན་ནས་ཡོངས་སུ་མྱ་ངན་ལས་འདས་པ་སྟོན་
པར་མཛད་དོ། ། ¯དེ་མ་ཐག་ས་གཡོས། སྐར་མདའ་ལྟུང་།
ཕྱོགས་རྣམས་ནི་མེས་ཚིག ལྷའི་རྔ་སྒྲ་ཡང་གྲགས་སོ། ། དེའི་ཚེ་
རྒྱལ་བོའི་ཁབ་ནས་འོད་སྲུངས་ཆེན་པོས་ས་གཡོས་པ་ལ་བརྟགས་པས།
དེ་བཞིན་གཤེགས་པ་མྱ་ངན་ལས་འདས་པར་ཤེས་སོ། ། དེ་ནས་
ནམ་ལངས་པ་ན་རྩ་མཆོག་གྲོང་གི་གྱད་རྣམས་ཀྱིས་མེ་ཏོག་དང་སྤོས་
ལ་སོགས་པ་མཆོད་པའི་བྱེ་བྲག་སྣ་ཚོགས་པས་སྐུ་གདུང་ལ་མཆོད་
པར་བྱེད་དོ། ། དེ་ནས་ཞག་རེ་བཞིན་ལྷ་མི་ཐམས་ཅད་ཀྱིས་་
མཆོད་དོ། ། ཞག་བདུན་པ་ལ། བཀུར་བསྟི་ཆེན་པོ་དང་་་་
གདུགས་དང་རྒྱལ་མཚན་ལ་སོགས་པ་མཆོད་པའི་བྱེ་བྲག་བསམ་གྱིས་
མི་ཁྱབ་པ་དང་བཅས་སྐུ་གདུང་ཤིང་སཱ་ལ་ཟུང་གི་ཚལ་ནས་བཏེག་སྟེ།
གྲོང་ཁྱེར་རྩ་ཅན་གྱི་ནུབ་སྒོ་ནས་ཞུགས། ཤར་སྒོ་ནས་འཐོན་ཏེ།
གྱད་ཀྱི་དབུ་རྒྱན་བཏགས་པའི་མཆོད་རྟེན་གྱི་དྲུང་དུ་སྤྱན་དྲངས་
254

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སོ། ། དེའི་ཚེ་སཱ་ལ་ཟུང་གི་ཚལ་ནས་དབུ་རྒྱན་བཏགས་པའི་་་
མཆོད་རྟེན་གྱི་བར་དུ་ལྷས་མེ་ཏོག་མན་ལཱ ར་བའི་ཆར་ཕབས་པ་
པུས་མོ་ནུབ་པ་ཙམ་ཆགས་སོ། ། དེ་ནས་གྱད་རྣམས་ཀྱིས་སྐུ་་་
གདུང་ཞུགས་ལ་ཞེན་པར་འདོད་ཀྱང་། འོད་སྲུངས་ཆེན་པོ་མ་
ཕེབས་པས། སུས་ཀྱང་མེ་སྦར་བར་མ་ནུས་སོ། ། དེའི་ཚེ་འོད་
སྲུངས་ཆེན་པོ་འཁོར་དགེ་སློང་ལྔ་བརྒྱ་དང་བཅས་པ་དེར་བྱོན་ནས་
སྐུ་གདུང་མངོན་སུམ་དུ་མཇལ་ཏེ་ཕྱག་བྱས་སོ། ། འོད་སྲུངས་
ཆེན་པོ་ནི་བསོད་ནམས་ཀྱི་སྟོབས་ཅན་ཡིན་པས། རས་ཟུང་མཆོག་
ྋལྔ་བརྒྱ་ཡང་དུས་དེར་འབྱོར་ཏེ། སྔར་གྱད་རྣམས་ཀྱིས་ཕུལ་བའི་
རས་ཟུང་མཆོག་ལྔ་བརྒྱ་དང་བཅས་རས་ཟུང་མཆོག་ཏུ་གྱུར་པ་སྟོང་
དང་ཆོས་གོས་མཆོག་སྟོང་གིས་དཀྲིས་ཏེ། སྔོན་བཅོམ་ལྡན་འདས་
ཉིད་ཀྱིས་ཀུན་དགའ་བོ་བཀའ་སྩལ་བ་བཞིན་འཁོར་ལོས་བསྒྱུར་བའི་
གདུང་ལ་ཇི་ལྟར་བྱ་བ་བཞིན་གདུང་སྒྲོམ་དུ་བཞུགས་སུ་བཅུག་པ་ན་
མེ་རང་འབར་བར་གྱུར་ཏོ། ། དེའི་ཚེ་སྐུ་གདུང་གི་དྲུང་ན་ཉན་
ཐོས་ཆེན་པོ་བཞི་ཡོད་དེ། ཀུན་ཤེས་ཀོ་ཏི་ཡ་ན་དང་། འཕགས་
ཕ་སྐུལ་བྱེད་དང་། འོད་སྲུངས་སྟོབས་བཅུ་བ་དང༌། འོད་སྲུངས་
ཆེན་པོའོ། ། དེ་ནས་གདུང་སྒྲོམ་ཞལ་ཕྱེ་བ་ན་ཚེམས་མཆེ་བ་བཞི་
མ་གཏོགས་ཐམས་ཅད་རིང་བསྲེལ་ཡུངས་འབྲུ་ལྟ་བུ་འབའ་ཞིག་ཏུ་
གྱུར་པས་སྒྲོམ་གང་བར་མཐོང་ངོ་། ། དེའི་ཚེ་རྩྭ་ཅན་གྱི་གྱད་་
རྣམས་དང་། ཡངས་པ་ཅན་པ་དང་། སེར་སྐྱ་བ་ལ་སོགས་པའི་
ཕྱོགས་བརྒྱད་ཀྱིས། སྐུ་གདུང་རིང་བསྲེལ་རང་རང་གི་ཡུལ་དུ་སྤྱན་
དྲངས་པར་འདོད་ནས་རྩོད་པར་བརྩམས་པ་ན། བྲམ་ཟེ་བྲེ་བོ་དང་
མཉམ་པ་ཞེས་བྱ་བ་ཚིག་བཙན་ཞིང་བསོད་ནམས་དང་ལྡན་པ་ཞིག་
— 255

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡོད་པ་དེས། སྐུ་གདུང་གི་དོན་དུ་ཕན་ཚུན་རྩོད་པར་མི་རིགས་
པའི་ཚུལ་ཐམས་ཅད་ལ་གོ་བར་བྱས་ཏེ། སྐུ་གདུང་རིང་བསྲེལ་ཆ་
བརྒྱད་དུ་སྙོམས་པར་བགོས་ནས། ཕྱོགས་བརྒྱད་པོ་སོ་སོ་ལ་གཏད་
དོ། ། གདུང་སྒྲོམ་ནི་བྲམ་ཟེ་དེས་བླངས། གདུང་སོལ་རྣམས་ནྱ་
གྲོ་དྷའི་བྲམ་ཟེ་རྣམས་ཀྱིས་བླངས་ཏེ། ཐམས་ཅད་ཀྱིས་བཀུར་བསྟི་
ཆེན་པོ་དང་བཅས་རང་རང་གི་ཡུལ་དུ་སྤྱན་དྲངས་ནས་རིན་པོ་ཆེའི་
མཆོད་རྟེན་བརྩིགས་སོ། ། ཚེམས་མཆེ་བ་བཞི་ལས་གཅིག་ལྷ་ཡུལ་
སུམ་ཅུ་རྩ་གསུམ་དུ་སྤྱན་དྲངས། གཅིག་ཡུལ་ཚིག་འཛིན་དང་།
གཅིག་ཀ་ལིང་ཀ་དང་། ཡང་གཅིག་གྲོང་ཁྱེར་སྒྲ་སྒྲོགས་པ་ལ་ཐོབ་
ཅིང་ཕྱིས་སུ་ཀླུའི་རྒྱལ་བོས་སྤྱན་དྲངས་པར་ཡང་གསུངས་སོ། །
དེ་ལྟར་ཡང་། སྤྱན་ལྡན་སྐུ་གདུང་བྲེ་བོ་བརྒྱད་དག་ལས། །བདུན་
ནི་འཛམ་བུའི་གླིང་བས་མཆོད་པར་ཐོབ། །སྐྱེས་བུ་མཆོག་དེའི་བྲེ་བོ་
གང་ཞིག་ནི། ། གྲོང་ཁྱེར་སྒྲ་སྒྲོགས་ཀླུ་ཡི་རྒྱལ་བོས་མཆོད། །སྐྱེས་
མཆོག་དེ་ཡི་མཆེ་བ་བཞི་དག་ལས། །མཆེ་བ་གཅིག་ནི་རྩ་གསུམ་་
འཇིག་རྟེན་མཆོད། །གཉིས་པ་ཚིག་འཛིན་གྲོང་ཁྱེར་ཡིད་འོང་ན། །
གསུམ་པ་ཀ་ལིང་རྒྱལ་བོའི་ཡུལ་ན་སྟེ། །སྐྱེས་མཆོག་དེ་ཡི་མཆེ་བ་བཞི་
བ་ནི། །གྲོང་ཁྱེར་སྒྲ་སྒྲོགས་ཀླུ་ཡི་རྒྱལ་བོས་མཆོད། །མྱ་ངན་མེད་
རྒྱལ་སྐྱ་ནར་བུར་གནས་པས། །མཆོད་རྟེན་བདུན་པོ་རྒྱ་ཆེར་སྤེལ་
བྱས་ཏེ། །དེ་ཡི་མཐུ་ལས་དབྱིག་འཛིན་འདིར་ཡང་ནི། །སྨོན་ལམ་
་་་་་དངོས་པོས་མངོན་པར་བརྒྱན་བྱས་ཏེ། །འདི་ལྟར་སྤྱན་ལྡན་སྐུ་་
གདུང་དེ་ལ་ནི། །ལྷ་དབང་ཀླུ་དབང་མི་ཡི་དབང་བོ་དང་། །མི་དང་
ཀླུ་དང་གནོད་སྦྱིན་བདག་པོས་ཀྱང་། །རབ་ཏུ་བཀུར་ནས་བཀུར་
བསྟི་མཆོད་པ་བྱས། །རབ་མཁྱེན་ཐུགས་རྗེ་ལྡན་པ་སྟོབས་མངའ་
256

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བ། །ཤཱཀྱའི་རིགས་འཁྲུངས་མ་ག་དྷར་བྱང་ཆུབ། །ཀཱ་ཤིར་ཆོས་ཀྱི་
འཁོར་ལོ་བསྐོར་གྱུར་ཏེ། །གྲོང་ཁྱེར་རྩྭ་ཅན་བརྟེན་ནས་མྱ་ངན་་་
འདས། །ཞེས་འབྱུང་ངོ་། ། དེ་ཡང་གསེར་འོད་དམ་པ་ལས།
དེ་བཞིན་གཤེགས་པ་རྟག་ཏུ་བཞུགས་ཤིང་མྱ་ངན་མི་འདའ་ན།
སེམས་ཅན་རྣམས་གུས་པ་མེད་པ་དང༌། ཕྲད་པར་དཀའ་བའི་འདུ་
ཤེས་ཀྱང་མི་སྐྱེས་པས། དེ་བཞིན་གཤེགས་པའི་གསུངས་པའི་ཆོས་
ཟབ་མོ་དག་འཛིན་ཅིང་ཀློག་པ་དང་། ཀུན་ཆུབ་པར་བྱེད་པ་དང་།
གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་མི་བྱེད་དོ།
དེ་ཅིའི་ཕྱིར་ཞེ་ན། དེས་ནི་བཅོམ་ལྡན་འདས་རྟག་ཏུ་འཇིག་རྟེན་
ན་བཞུགས་པའི་འཛིན་པའི་ཕྱིར་རོ། ། ཞེས་དང་། དེ་བཞིན་
གཤེགས་པ་མྱ་ངན་ལས་འདའ་བ་མཐོང་ན། དེ་དཀོན་པ་དང་།
ཕྲད་པར་དཀའ་བ་དང་། མྱ་ངན་དང་སྡུག་བསྔལ་གྱི་འདུ་ཤེས་
ཀྱང་བསྐྱེད་ཅིང་། བཅོམ་ལྡན་འདས་དེ་བཞིན་གཤེགས་པ་འཇིག་
རྟེན་དུ་བྱུང་བའང་། བསྐལ་བ་གྲངས་མེད་པ་ན་ལན་འགའ་ཞིག་
འབྱུང་སྟེ། ཇི་ལྟར་ཨུ་དུམ་ཝ་རའི་མེ་ཏོག་བརྒྱ་ལམ་ན་ཡང་འགའ་
ཞིག་འབྱུང་བ་བཞིན་ཡིན་པས། སེམས་ཅན་རྣམས་དེ་ལ་དཀོན་པ་
དང་ཕྲད་པར་དཀའ་བའི་འདུ་ཤེས་སྐྱེད་ཅིང་། བཅོམ་ལྡན་འདས་
དེ་ལ་གུས་པ་སྐྱེ་བར་འགྱུར། ཞལ་ནས་གསུང་བའི་མདོ་རྣམས་ལ་
ཡང་བདེན་པའི་འདུ་ཤེས་དང་། ཡོངས་སུ་བཟུང་བའི་འདུ་ཤེས་
སྐྱེད་ཅིང་སྐུར་བ་འདེབས་པར་མི་བྱེད་དོ། ། རིགས་ཀྱི་བུ། དེ་
ལྟ་བས་ན། དེ་བཞིན་གཤེགས་པ་རྒྱུ་དེ་དང་རྐྱེན་དེའི་ཕྱིར་འཇིག་
རྟེན་ན་ཡུན་རིང་དུ་མི་བཞུགས་ཤིང་མྱུར་དུ་མྱ་ངན་ལས་འདའ་བར་
མཛད་པས། དེ་བཞིན་གཤེགས་པ་རྣམས་ནི་ཐབས་མཁས་པ་ཕུན་
257

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སུམ་ཚོགས་པ་དེ་ལྟ་བུས། སེམས་ཅན་རྣམས་ཡོངས་སུ་སྨིན་པར་
མཛད་དོ། ། ཞེས་གསུངས་པ་ལྟར་རོ། ། དེ་ཡང་འཕགས་པ་
དྷི་ཏི་ཀས་བསྟན་པ་སྐྱོང་བའི་སྐབས་སུ། རྒྱལ་བོ་ནེ་མཱི་ཏ་ཞེས་བྱ་
བས་བྱང་ཕྱོགས་ཀྱི་ས་ལ་དབང་བསྒྱུར་བར་བྱེད་དོ། ། རྒྱལ་བོ་
དེའི་མ་དུས་ལས་འདས་ཏེ་ལོ་གཅིག་ལོན་པའི་མྱ་ངན་བསལ་བའི་
ཉིན་མོ་ལ་བུ་ཞིག་བཙས་པ་ན། བུ་འདི་བདག་གི་མྱ་ངན་སངས་
པའི་ཉིན་བཙས་པའི་ཕྱིར་ན་མིང་མྱ་ངན་མེད་བྱའོ། ། ཞེས་རྒྱལ་
བོས་གསུངས་པས་དེ་ལྟར་གྲགས་སོ། ། ཡབ་རྒྱལ་བོ་ནེ་མཱི་ཏ་་
འདས་རྗེས་སུ་རྒྱལ་སྲིད་ལ་བཞག་གོ །དུས་ཕྱིས་ཤིག་ན་དགྲ་བཅོམ་
པ་གྲགས་པ་རྒྱལ་མཚན་རྒྱལ་བོའི་ཕོ་བྲང་དུ་གདན་དྲངས་ཏེ་ཆོས་
ཉན་ཞིང་། དགེ་འདུན་ཁྲི་ཕྲག་མང་བོ་ལ་བསྙེན་བཀུར་བྱས་སོ། །
ནམ་ཞིག་ན་རྒྱལ་བོ་མྱ་ངན་མེད་ཀྱིས་གནོད་སྦྱིན་གྱི་རིགས་སྔགས་
གྲུབ་སྟེ། གནོད་སྦྱིན་གྱི་དམག་དཔུང་ཡན་ལག་བཞི་བ་མང་དུ་བྱུང་
བས། རི་བོ་འབིགས་བྱེད་ཀྱི་ཕྱོགས་ཀྱི་ས་ཐམས་ཅད་དང་བྱང་
ཕྱོགས་ཁ་བ་ཅན་དང་། ལི་ཡུལ་དང༌། ཤར་ལྷོ་ནུབ་གསུམ་གྱི་རྒྱ་
མཚོ་ལ་ཐུག་པའི་བར་གྱི་འཛམ་བུའི་གླིང་གི་ས་གཞི་དང་། གླིང་
ཕྲན་ལྔ་བཅུ་ཙམ་ལ་ཡང་དབང་བསྒྱུར་བར་གྱུར་ཏོ། ། དེ་ནས་
དགྲ་བཅོམ་པ་གྲགས་པས། རྒྱལ་བོ་ལ་སྟོན་པ་ཡང་དག་པར་རྫོགས་
པའི་སངས་རྒྱས་ཀྱིས་ལུང་བསྟན་པ་རྣམས་གསུངས་ཏེ། དེ་བཞིན་
གཤེགས་པའི་རིང་བསྲེལ་གྱི་སྙིང་བོ་ཅན་གྱི་མཆོད་རྟེན་གྱིས་ས་སྟེང་
བརྒྱན་པར་གྱིས་ཤིག་བསྐུལ་བ་ན། རིང་བསྲེལ་དགོས་པ་བྱུང་ནས་
སྔོན་རྒྱལ་བོ་མ་སྐྱེ་དགྲ་ལ་བགོས་པའི་དེ་བཞིན་གཤེགས་པའི་གདུང་
སྐལ་རྒྱལ་བོའི་ཁབ་ཀྱི་མཆོད་རྟེན་ཆེན་པོའི་འོག་ན་གཏེར་དུ་སྦས་
258

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཡོད་པ་དགྲ་བཅོམ་པ་གྲགས་པ་དང་རྒྱལ་བོ་མྱ་ངན་མེད་འཁོར་་་་
བཅས་ཀྱིས་མི་འགྲེང་བདུན་ཙམ་གྱི་ས་དྲུས་པས་རིན་པོ་ཆེའི་སྒྲོམ་
རིམ་པ་བདུན་ཡོད་པ་ཞིག་བྱུང་ངོ༌། ། སྒྲོམ་དེ་ཁ་ཕྱེ་བ་ན་དབུས་
སུ་སྟོན་པའི་རིང་བསྲེལ་སྔོན་ཆད་མ་ག་དྷའི་བྲེ་བོ་ཆེ་གང་ཡོད་པ་
འཕེལ་ཏེ། ཁལ་དྲུག་གི་ཚད་ཙམ་བཞུགས་པ་ལས རིང་བསྲེལ་
བྲེ་གཅིག་བླངས་ནས་ལྷག་མ་སྔཪ་བཞིན་བཞུགས་པར་བྱས་སོ། །
དེ་ནས་སྐྱེ་བོ་རྣམས་ལ་རྒྱལ་བོས་བཀའ་བསྒོས་ཏེ། ཕོ་ཉ་དང་ལས་
ཀྱི་གྲོགས་ཐམས་ཅད་གནོད་སྦྱིན་མཐུ་བོ་ཆེ་རྣམས་ཀྱིས་བྱས་ཤིང་།
འཕགས་པའི་བྱིན་རླབས་དང་། རྒྱལ་བོའི་བསོད་ནམས་དང་།
གནོད་སྦྱིན་ཆེན་པོ་རྣམས་ཀྱི་རྫུ་འཕྲུལ་གྱིས་ཉིན་མཚན་གཅིག་ལ་རིང་
བསྲེལ་སྙིང་བོ་ཅན་གྱི་མཆོད་རྟེན་བརྒྱད་ཁྲི་བཞི་སྟོང་བཞེངས་ཏེ།
གནས་ཆེན་བརྒྱད་ཀྱི་མཆོད་རྟེན་དང༌། རྡོ་རྗེ་གདན་གྱི་བར་བསྐོར་
དང་། གཞན་ཡང་། བྱང་ཕྱོགས་ལི་ཡུལ་ཚུན་ཆད་ཀྱི་འཛམ་བུའི་
གླིང་གི་བཀྲ་ཤིས་པའི་མཚན་མས་མཛེས་པའི་ཡུལ་གྲུ་ཐམས་ཅད་དུ་
ཐུབ་པའི་རིང་བསྲེལ་གྱི་སྙིང་བོ་ཅན་གྱི་མཆོད་རྟེན་གྱིས་བརྒྱན་པར་
བྱས་སོ། ། ཞེས་མ་ག་དྷའི་པཎྜི་ཏ་ས་དབང་བཟང་བོའི་གསུང་
མཁས་གྲུབ་ཆེན་པོ་རྗེ་བཙུན་ཏཱ་ར་ན་ཐཱས་བཀོད་པ་ལས་འདིར་ཚིག་
ཉུང་ངུར་བསྡུས་ནས་བྲིས་སོ། ། དེང་སྐབས་རྒྱ་ནག་ལྷོ་ཕྱོགས་ཀྱི་
རྒྱ་མཚོ་དང་ཉེ་བར་ཡོད་པའི་གྲོང་ཁྱེར་ཆེན་པོ་ཉིན་པོ་ནས་་་་་་་་
རྒྱངགྲགས་ཁ་ཤས་འདས་པ་ན་མོན་ཧྲན་རི་བོ་ཟེར་བའི་མདུན་ན།
ཆོས་རྒྱལ་མྱ་ངན་མེད་ཀྱི་དགོན་པ་ཞེས་བྱ་བའི་ལྷ་ཁང་ཆེན་པོ་དག་
དང་ཁང་མིག་མང་བོ་ཡོད། ལྷ་ཁང་ཆེན་མོའི་ནང་དུ་ཆོས་རྒྱལ་མྱ་
ངན་མེད་ཀྱིས་བཞེངས་པའི་དེ་བཞིན་གཤེགས་པའི་རང་བསྲེལ་ཀྱི་
259

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྙིང་བོ་ཅན་མཆོད་རྟེན་གཅིག་བཞུགས་པ་ལ་བདག་གིས་དངོས་སུ་
མཇལ། དེ་ཡང་རྒྱ་ནག་གི་ལོ་རྒྱུས་ལས། རྒྱལ་བོ་མྱ་ངན་མེད་ཀྱིས་
མཆོད་རྟེན་བརྒྱད་ཁྲི་བཞི་སྟོང་བཞེངས་ནས། མཆོད་རྟེན་རེ་རེའི་
ནང་དུ་དེ་བཞིན་གཤེགས་པའི་རིང་བསྲེལ་རེ་རེ་བཞུགས་སུ་བཅུག་པ།
འཛམ་བུའི་གླིང་གི་བཀྲ་ཤིས་པའི་མཚན་མ་ཅན་གྱི་ཡུལ་ཀུན་ཏུ་ཁྱབ་
པར་བྱས་པ་ལས། །ཙི་ནའི་ཡུལ་དུའང་མཆོད་རྟེན་དགུ་ཡོད་པར་
གྲགས་ཀྱང་ད་ལྟ་འཛམ་བུའི་གླིང་དུ་མི་རྣམས་ཀྱིས་དངོས་སུ་མཇལ་
རྒྱུ་ཡོད་པ་ནི། རྒྱ་ནག་ལྷོ་ཕྱོགས་ཀྱི་སངས་རྒྱས་ཀྱི་རིང་བསྲེལ་སྙིང་
བོ་ཅན་གྱི་མཆོད་རྟེན་འདི་དང་། རྒྱ་གར་བྷར་མའི་གསེར་གྱི་་་་
མཆོད་རྟེན་དུ་བཞུགས་པའི་སངས་རྒྱས་ཀྱི་རིང་བསྲེལ་གྱི་མཆོད་རྟེན་
གཅིག་སྟེ། འདི་གཉིས་ལས་མེད་ཅེས་གསུངས། ཨོ་ཤོ་ཀའི་་་་
དགོན་པ་དེའི་དགེ་སློང་གནས་བརྟན་ཤེས་བྱ་རིན་ཆེན་ཟེར་བས་ཀྱང་
བདག་ལ་རྒྱལ་བོ་མྱ་ངན་མེད་ཀྱི་མཆོད་རྟེན་སླར་ཡང་དངོས་སུ་་་་
མཇལ་དུ་བཅུག་ནས་དེ་ལྟར་གསུངས། དེ་བཞིན་གཤེགས་པའི་
རིང་བསྲེལ་བཞུགས་པའི་མཆོད་རྟེན་གྱི་མཐོ་ཚད་ཁྲུ་གང་སོར་བཞི་བ་
ཙམ། ཁྱོན་ལ་སོར་བདུན། བང་རིམ་ལྔ། ཁ་དོག་སྔོ་ནག
ངོ་བོ་རྡོ་འདྲ་བའི་རིན་པོ་ཆེ་ཞིག་ཡིན་པ་འདྲ། མཆོད་རྟེན་གྱི་ནང་
་གི་དབུས་སུ་ཪིན་པོ་ཆེའི་སིལ་ཅོང་འཕྱང་བའི་ནང་དུ་རིང་བསྲེལ་
བཞུགས་ཞེས་ལྷ་ཁང་དེའི་དཀར་ཆག་ལས་གསུངས། མཆོད་རྟེན་
འདི་ཐོག་མར་རྙེད་པ་པོ་ནི། དེ་ཉིད་ལས། དགེ་སློང་བློ་གྲོས་
མཁྱེན་བརྩེ་ཟེར་བའི་མནལ་ལམ་དུ་རྒྱ་གར་གྱི་བཙུན་པ་ཞིག་ལས་
ཆོས་ཉན་ཞིང་བྱིན་གྱིས་བརླབས་པས། ཁོང་བཞུགས་སའི་མོན་
ཧྲན་རི་བོའི་ས་འོག་ནས་ཅོང་གི་སིལ་སྒྲ་སྒྲོགས་པ་ཐོས། དེ་ནས་
260

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
སྨོན་ལམ་བཏབ་པས་ཉིན་གསུམ་པཪ་མཆོད་རྟེན་འདིས་འོག་ནས་
རང་ཤུགས་ཀྱིས་བྱོན་ཞེས་གསུངས་སོ། རྒྱ་ནག་རེ་བོ་རྩེ་ལྔའི་ནོར་
བུ་ཆེན་པོའི་མཆོད་རྟེན་གྱི་ནང་དུ་རྒྱལ་བོ་མྱ་ངན་མེད་ཀྱིས།
བཞེངས་པའི་མཆོད་རྟེན་གཅིག་བཞུགས་པར་དགྲ་བཅོམ་པ་མ་ཏིང་
གིས་མངོན་ཤེས་ཀྱིས་གཟིགས་པ་རེད་ཅེས་རི་བོ་རྩེ་ལྔའི་དཀར་ཆག་
ཏུ་བཀོད། སངས་རྒྱས་བཅོམ་ལྡན་འདས་ཀྱི་ཚེམས་། མཆེ་བ་
གཅིག དེང་སྐབས་རྒྱ་ནག་པེ་ཅིན་པ་ཏ་ཁྲུའུ་ཟེར་བ་ན་མཆོད་རྟེན་
ཆེན་པོ་ཞིག་གི་ནང་དུ་གསེར་གྱི་མཆོད་རྟེན་མི་ཚད་ཙམ་ཞིག་ཡོད།
དེའི་སྒོ་ཁྱིམ་ནང་དུ་གསེར་གྱི་མེ་ཏོག་གི་དབུས་སུ་བཞུགས་པ་ལ་་
བདག་གིས་དངོས་སུ་མཇལ་བའི་སྐལ་བ་བཟང་བོ་ཐོབ་བོ། ། བྱེ་
བྲག་བཤད་མཛོད་ལས། ཆོས་འཁོར་གནས་དང་ཡངས་པ་ཅན། །
ས་དཀར་ཅན་དང་ལྷ་ཡི་གནས། །བྱིས་པ་བསོད་དང་ཀོ་ཤམ་བྷི། །
འབྲོག་དང་མཆོད་རྟེན་རི་དང་ནི། །འོད་མའི་གྲོང་དང་སྒྲར་བཅས་
དང༌། །སེར་སྐྱའི་གནས་ཀྱི་གྲོང་ཁྱེར་ཏེ། །འདི་རྣམས་སུ་ནི་ཐུབ་པ་
ཡི། །སྐྱེས་མཆོག་ལོ་རེ་ལོ་རེ་བཞུགས། །ཉི་ཤུ་རྩ་གསུམ་མཉན་ཡོད་
དུ། །སྨན་གྱི་ནགས་སུ་ལོ་བཞི་སྟེ། །འབར་བའི་ཕུག་གི་གནས་སུ་
གཉིས། །རྒྱལ་བོའི་ཁབ་ཀྱི་གྲོང་དུ་ལྔ། །དཀའ་བ་སྤྱོད་པ་ལོ་དྲུག་
སྟེ། །ཉི་ཤུ་རྩ་དགུ་ཁབ་གནས་སུ། །རྒྱལ་བ་དེ་ལྟར་བརྒྱད་ཅུ་ལ །
ཐུབ་མཆོག་དམ་པ་མྱ་ངན་འདས། །ཞེས་གསུངས་སོ། ། དེ་ལྟར་
མྱ་ངན་ལས་འདས་པའི་ཚུལ་བསྟན་ནས་ཡུན་མི་རིང་བ་ན། འོད་
སྲུངས་ཆེན་པོས་བཀའ་བསྡུ་བར་ཐུགས་ལ་དགོངས་ཏེ། དགྲ་་
བཅོམ་པ་གང་བོ་ལ་དགེ་སློང་རྣམས་བསྡུས་ཤིག་གསུངས། དེས་
གཎྚི་བརྡུངས་པས་དགྲ་བཅོམ་པ་གཅིག་གིས་མ་ཚང་བའི་ལྔ་བརྒྱ་
261 --—-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདུས་སོ། ། དེ་ནས་གང་བོ་རྫུ་འཕྲུལ་གྱིས་ཤི་རི་ཤ་ཀའི་གཞལ་
མེད་ཁང་དུ་དགྲ་བཅོམ་པ་བ་ལང་བདག་བཞུགས་སར་བྱོན་ཏེ།
འོད་སྲུངས་ཆེན་པོ་ལ་སོགས་པ་དགེ་སློང་གི་དགེ་འདུན་རྣམས་ཀྱིས་
འདི་སྐད་དུ། ཚེ་དང་ལྡན་པ་བ་ལང་བདག་ནད་མེད་པར་གྱུར་ཅིག
དགེ་འདུན་གྱི་བྱ་བ་ཅུང་ཟད་ཡོད་པས་མྱུར་དུ་བྱོན་ཅིག ཅེས་
སོ། ། བ་ལང་བདག་ན་རེ། སངས་རྒྱས་ལ་སོགས་པ་ཞེས་སྨྲ་
བར་རིགས་ན། འོད་སྲུངས་ལ་སོགས་པ་ཞེས་སྨྲའམ། ཐུགས་རྗེ་
ཆེན་པོ་ལ་གོམས་པར་གནས་པ་དེ། ཕུང་བོ་ལྷག་མ་མེད་པའི་་་་
དབྱིངས་སུ་མྱ་ངན་ལས་འདས་སམ། ཞེས་སོགས་དྲིས་པས།
གང་བོས་དེ་བཞིན་གཤེགས་པ་མྱ་ངན་ལས་འདས་པའི་ཚུལ་བསྟན་
པས། བློ་ལྡན་བསྟན་པ་གནས་བྱའི་ཕྱིར།།ཉན་ཐོས་དགེ་འདུན་
ཚོགས་ནས་ནི། །དེ་དག་དེར་ནི་འདུས་གྱུར་ཏེ། །ཁྱོད་ལ་སྡོད་དང་
དེ་བརྩོན་བྱེད། །ཅེས་སྨྲས་པ་ན། བ་ལང་བདག་གིས་འདི་སྐད་
ཅེས། ལྷུང་བཟེད་ཆོས་གོས་རྣམས་གསུམ་མཆོག་འདི་དག ཁྱོད་
ཀྱིས་དགེ་འདུན་དག་ལ་དབུལ་བར་གྱིས། །བདག་ནི་ཞི་བ་ཡང་སྲིད་
་་་་་མེད་པར་འགྲོ ། བདག་གི་བསམ་པ་འཕགས་ལ་བཟོད་པར་
གསོལ། །ཞེས་སྨྲས་ཏེ་ཆོ་འཕྲུལ་དུ་མ་བསྟན་ནས་མྱ་ངན་ལས་འདས་
སོ། ། དེའི་སྐུ་ལ་རང་བྱུང་གི་མེ་འབར་བས་ཞུགས་ལ་གཞེན་ཅིང་།
གདུང་རུས་དང་མེ་ནམ་མཁར་འཕགས་པ་ལས་ཆུ་རྒྱུན་བཞི་བབས་
ཤིང་། དེ་དག་ལས་ཚིགས་སུ་བཅད་པ་བཞིའི་སྒྲ་བྱུང་བ་ནི། ད་
ལྟ་དུས་རྣམས་ངན་གྱུར་ཏེ། །སེམས་ཅན་རང་གི་ལས་ལ་བརྟེན། །
འགྲོ་བའི་སྒྲོན་མ་དེ་འདས་པས། །ཐམས་ཅད་འགྲོ་བར་འཇུག་པར་
རྟོགས། །འདུས་བྱས་བསགས་པའི་སྐད་ཅིག་གཅིག་འགྱུར་ཏེ། །སྐྱེ་
262

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ལ་སོགས་པ་སྡུག་བསྔལ་ཉོན་མོངས་ལྡན། །སོ་སོ་སྐྱེ་བོས་བདག་ཏུ་ང་
རྒྱལ་ཏེ། །དེ་དག་བྱེད་པ་མེད་པར་རིགས་པར་བྱ། །མཁས་པས་རྟག་
ཏུ་དགོངས་པས་བག་ཡོད་ཅིང་། །བསོད་ནམས་ཡིད་ལ་བྱ་བ་དེ་
བརྩོན་བྱ། །འབྱུང་བའི་ཚོགས་ཀུན་སོང་ཞིང་འཇིག་གྱུར་ཏེ། །སྲོག་
དང་བཅས་པའི་དཔལ་ནི་གཡོ་བར་གྱུར། །ཐུབ་པ་དེ་ལ་བློ་མཆོག་
ལང་དག་བཏུད། །རང་གི་དགོངས་པ་མ་ལུས་ཐམས་ཅད་བྱས། །
གུས་ཤིང་རབ་ཏུ་དད་པས་བླ་མ་དེའི། །ཕྱི་བཞིན་བ་ལང་བདག་ཀྱང་
དེ་ལྟར་སོང་། །ཞེས་སོ། ། གང་བོ་སླར་བྱོན་ནས་དགེ་འདུན་ལ་
ཕྱག་བྱས་ཏེ། དེའི་ཆོས་གོས་ལྷུང་བཟེད་དག་ཕུལ་ཏེ། མགོན་
པོའི་སྐུ་ནི་མེད་པར་དེས་ཐོས་ནས། །བསོད་ནམས་ལས་ཀྱིས་རབ་ཏུ་
ཞི་བར་སོང་། །དེ་ཡི་ལྷུང་བཟེད་ཆོས་གོས་འདི་ཡིན་ཏེ། །དེ་བསམ་
དགེ་འདུན་དག་ལ་བཟོད་པར་གསོལ། །ཞེས་སོགས་ཇི་ལྟར་གྱུར་
པའི་ཚུལ་བརྗོད་པ་ན། འོད་སྲུངས་ཆེན་པོས་འདི་སྐད་ཅེས ཇི་
ལྟར་དེ་ནི་འཕགས་པའི་ཚུལ་གྱིས་འདས། །གཞན་གྱིས་དེ་བཞིན་
རབ་ཕྱིར་འགྲོ་མི་བྱ། །དེ་བས་ཇི་སྲིད་དགེ་བའི་དོན་བྱ་ཞིང་། །
དབང་ཅན་ཚོགས་ནས་དེ་སྲིད་བགྲོ་བར་བྱ། །ཇི་སྲིད་བསོད་ནམས་
ལས་ཀྱི་གཞིར་གྱུར་པ། །ཤི་ཤ་ཀ་ཡི་སེམས་མཆོག་བ་ལང་བདག
དེ་ལྟར་ཁྱེད་ཀྱིས་དེ་བཞིན་མི་བསམ་སྟེ། །འགྲོ་དོན་དགོངས་ཕྱིར་
ཚོགས་ནས་བློ་གྲོས་བྱ། །ཞེས་རྒྱལ་བའི་བཀའ་བསྡུ་བའི་དགོས་པའི་
དོན་ཆེན་པོ་མ་བྱས་པའི་བར་དུ་དགེ་སློང་རང་དབང་ཅན་སུ་ཡང་མྱ་
ངན་ལས་མི་འདའ་བར་ཁྲིམས་སུ་བྱས་སོ། ། དེ་ནས་འོད་སྲུངས་
ཆེན་པོས་དགེ་སློང་རྣམས་ལ་གསུངས་པ། གྲོང་ཁྱེར་རྩ་ཅན་འདིར་
ཕྱོགས་ཕྱོགས་ནས་དགེ་སློང་མང་བོ་འོངས་ཏེ་གཡེང་བར་གྱུར་བས།
263

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡུལ་མ་ག་དྷར་སོང་ལ་ཆོས་བགྲོ་བར་བྱའོ། ། ཀུན་དགའ་བོ་ཁྱོད་
དགེ་འདུན་དང་ལྷན་ཅིག་ལྗོངས་རྒྱུས་ལ་རིམ་གྱིས་ཤོག་ཅིག
ལམ་དྲང་བོ་ནས་སྔོན་ལ་འགྲོའོ་གསུངས་ནས་རྒྱལ་བོའི་ཁབ་ཏུ་བྱོན་
པ་ན། རྒྱལ་བོ་མ་སྐྱེས་དགྲ་གླང་བོ་ཆེ་ལ་ཞོན་ཏེ་ལམ་དུ་འགྲོ་བའི་ཚེ།
རྒྱང་རིང་བོ་ནས་འོད་སྲུངས་ཆེན་པོ་མཐོང་བ་ཙམ་གྱིས་སངས་རྒྱས་
དྲན་ཏེ། གླང་བོ་ཆེའི་སྟེང་ནས་མཆོངས་སོ། ། འོད་སྲུངས་ཀྱིས་
རྫུ་འཕྲུལ་གྱིས་བླངས་ཏེ་ས་ལ་བཞག་ནས་གསུངས་པ། སངས་རྒྱས་
ནི་རྟག་ཏུ་མཉམ་པར་བཞག་པ་ཡིན་ལ། ཉན་ཐོས་ལ་དེ་ལྟ་བུ་མེད་
པས་ཕྱིན་ཆད་དེ་ལྟར་མི་བྱའོ་ཞེས་ཆད་བྱས་སོ། ། འོད་སྲུངས་
ཆེན་པོས་རྒྱལ་བོ་ལ་དགེ་འདུན་རྣམས་ཀྱང་འོང་གི་ཆོས་ཀྱི་ཚུལ་བགྲོ་
བར་འཚལ་ལོ། ། རྒྱལ་བོ་ན་རེ། ཕྱོགས་གང་དུ་ཆོས་བགྲོ་བར་
བྱ། འོད་སྲུངས་ཀྱིས། འོད་མའི་ཚལ་དང་བྱ་རྒོད་ཕུང་བོའི་རི་ལ་
དགེ་སློང་མང་བོ་འོང་བས་གཡེང་བར་འགྱུར་ལ། ནྱ་གྲོ་དྷའི་ཕུག་
ནི་དབེན་མོད་ཀྱང་གནས་མལ་མེད་དོ་གསུངས་པས། རྒྱལ་བོ་ན་རེ།
ལེགས་ཏེ་ཡོ་བྱད་ཐམས་ཅད་བདག་གིས་སྟབས་པར་བགྱིའོ། །
བདག་ལ་མ་སྦྲན་པར་འོད་སྲུངས་ཁྱོད་མྱ་ངན་ལས་མ་འདའ་ཞིག་
ཅེས་པས། འོད་སྲུངས་ཀྱིས་ཀྱང་གནང་ངོ་། །དེ་ནས་དགྲ་བཅོམ་
པ་ཐམས་ཅད་ནྱ་གྲོ་དྷའི་ཕུག་ཏུ་བྱོན། དེར་དབྱར་གནས་པར་
དགོངས་སོ། ། སྐབས་དེར་འོད་སྲུངས་ཆེན་པོས་ཀུན་དགའ་བོའི་
སེམས་ལ་བརྟགས་པ་ན། དྲི་མ་དང་བཅས་པར་མཁྱེན་ཏེ།
འཕགས་པ་མ་འགགས་པ་ལ་གསུངས་པ། མ་འགགས་པ་དགོངས་
ཤིག འཁོར་འདི་དེ་བཞིན་གཤེགས་པས་བསྔགས་པ་ཡིན་ན།
འདིའི་ནང་ན་དགེ་སློང་འདོད་ཆགས་ཅན་དང་། ཞེ་སྡང་ཅན་
264

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དང་། གཏི་མུག་ཅན་ཡོད་དོ། ། དེར་མ་འགགས་པས་བརྟགས་
པ་ན། འཕགས་པ་ཀུན་དགའ་བོ་སློབ་པ་ཡིན་པར་ཤེས་ནས།
འོད་སྲུངས་ཆེན་པོ་མཁྱེན་པར་མཛོད་ཅིག དགེ་འདུན་རྣམས་ནི།
དག་པ། གཙང་བ། སྙིང་བོ་ཅན། བསོད་ནམས་ཀྱི་ཞིང་ཡིན་
མོད་ཀྱི། འོན་ཏེ་ཀུན་དགའ་བོ་ནི་དུག་གསུམ་དང་བཅས་པའོ། །
དེ་ནས་འོད་སྲུངས་ཆེན་པོས་ཀུན་དགའ་བོ་སྐྱོ་བས་འདུལ་བར་་་་་་
གཟིགས་ནས་ཉེས་པ་བརྒྱད་བརྩིས་ཏེ་དགེ་འདུན་འདུས་པའི་ནང་
ནས་ཕྱིར་བྱུང་ངོ་། ། དེ་ནས་འཕགས་པ་ཀུན་དགའ་བོ་བྲི་ཛིའི་
གྲོང་དུ་བྱོན། འཕགས་པའི་མཁན་བུ་བྲི་ཛི་བུས། མཁན་པོའི་
སེམས་ལ་བརྟགས་པ་ན། ཉོན་མོངས་མ་སྤངས་བར་ཤེས་ནས།
གཽ་ཏ་མ་ཁྱོད་ནི་བག་མེད་མ་མཛད་པར། །ཤིང་དྲུང་ཐིབས་པོ་བརྟན་
ནས་མྱ་ངན་འདས། །ཐུགས་ལ་ཞོག་སྟེ་བསམ་གཏན་མཛོད་ཅིག་
དང་། །རིང་བོར་མ་ཐོགས་ཞི་བའི་གནས་འཐོབ་འགྱུར། །ཞེས་ཞུས་
པས། རང་གི་སློབ་མ་མཁན་བུའི་གདམས་ངག་ལ་བརྟེན་ནས་་་
བསམ་གཏན་མཛད་པས། དེ་ནས་མི་རིང་བའི་དུས་གཞན་ཞིག་ན་
དགྲ་བཅོམ་འཐོབ་བོ། ། དེ་ནས་དགྲ་བཅོམ་པ་ཀུན་དགའ་བོ་
སླར་ནྱ་གྲོ་དྷའི་ཕུག་ཏུ་བྱོན་ཏོ། ། དེར་འོད་སྲུངས་ཆེན་ཆེན་པོ་ལ་་
སོགས་པ་དགྲ་བཅོམ་པ་ལྔ་བརྒྱ་འདུས་པས། ཀུན་དགའ་བོ་མདོ་སྡེ་
བསྡུ་བ་བོར་བསྐོས་སོ། ། ཆོས་སྨྲ་བའི་སེང་གེའི་ཁྲིའི་སྟེང་དུ་དགྲ་
བཅོམ་པ་ལྔ་བརྒྱའི་སྣམ་སྦྱར་བཏིང༌། དེ་ལ་འཕགས་པ་ཀུན་དགའ་
བོས་གཡས་ཕྱོགས་སུ་བསྐོར་ཞིང་མགོ་བོས་བཏུད་ཏེ། མི་རྟག་པ་
དང་ཆོས་ཀྱི་འདུ་ཤེས་ཀྱིས་སེང་གེའི་ཁྲི་ལ་བཞུགས་ཏེ། རྒྱ་མཚོ་
ལྟར་ཟབ་པའི་འཁོར་མི་གཡོ་བ་ལ་གཟིགས་སོ། ། དེ་ནས་འོད་
265

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྲུངས་ཆེན་པོས། སྟོན་པ་འཇིག་རྟེན་ཕན་བཞེད་པ། །རྒྱལ་བས་
གསུངས་པའི་ཆོས་རྣམས་ཀྱི། །རྣམ་པ་མཆོག་ནི་གང་བཤད་པ། །ཚེ་
དང་ལྡན་པས་མདོ་སྡེ་གསུངས། ། ཞེས་གསོལ་བ་བཏབ་བོ། །
དེའི་ཚེ་འཕགས་པ་ཀུན་དགའ་བོས་རྡོ་རྗེ་གདན་དུ་ཞལ་ཕྱོགས་ཏེ་
ཐལ་མོ་སྦྱར་ནས། འདི་སྐད་བདག་གིས་ཐོས་པ་དུས་གཅིག་ན།
བཅོམ་ལྡན་འདས་ཝ་ར་ན་སིའི་དྲང་སྲོང་སྨྲ་བ་རི་དྭགས་ཀྱི་ནགས་ན་
བཞུགས་སོ། ། དེ་ནས་བཅོམ་ལྡན་འདས་ཀྱིས་བཀའ་སྩལ་བ།
དགེ་སློང་དག སྔར་མ་ཐོས་པའི་ཆོས། འདི་ནི་སྡུག་བསྔལ་་་་
འཕགས་པའི་བདེན་པའོ། །ཞེས་སོགས་ཚངས་པའི་དབྱངས་ལྟ་བུའི་
སྐད་ཀྱིས་མདོ་སྡེ་བསྒྲགས་པ་ན། ལྷ་རྣམས་དང༌། ཆགས་བྲལ་མ་
ཐོབ་པའི་དགེ་སློང་རྣམས་ཀྱིས་ཚངས་པའི་དབྱངས་ལྟ་བུའི་གསུངས་
སྐད་དེ་ཐོས་པས། བདག་ཅག་གིས་སྔར་བཅོམ་ལྡན་འདས་ཀྱིས་
ཆོས་གསུང་པ་མངོན་སུམ་དུ་མཐོང་ན། ད་ནི་ཐོས་པའི་ལམ་དུ་
གཤེགས་སོ་སྙམ་ནས། སངས་རྒྱས་དྲན་པའི་གཟིར་བར་གྱུར།
ལ་ལ་ནི་ཆོས་ཉིད་ཡིད་ལ་བྱེད་དོ། ། དེ་ལྟར་མདོ་སྡེ་དང་བོ་དང་།
གཉིས་པ་དང་། གསུམ་པ་སོགས་མདོ་སྡེ་གང་དང་གང་གསུངས་པ་
ཐམས་ཅད་ཀུན་དགའ་བོས་གསུངས་པ་ན། དགྲ་བཅོམ་པ་ལྔ་བརྒྱ་
དང་། ལུང་ཡང་དག་པར་ལྡན་པ་དང་། ལུང་བར་མ་དང་།
ལུང་རིང་བོ་དང་། ལུང་གཅིག་ལས་འཕྲོས་པ་ཞེས་བྱ་བ་ལ་སོགས་
པར་བསྡུས་སོ།། དེ་ནས་འཕགས་པ་ཀུན་དགའ་བོ་སེང་གེའི་ཁྲི་
ལས་བབས་ཤིང་། འཕགས་པ་ཉེ་བར་འཁོར་འདུལ་བ་བསྡུ་བ་བོར་
གསོལ་གཉིས་ཀྱིས་ལས་ཀྱིས་བསྐོས་ཏེ། སེང་གེའི་ཁྲི་ལ་བཞུགས་
ནས་བསླབ་པའི་གཞི་བཅས་པ་རིམ་པ་གསུམ་ལ་སོགས་པ་འདུལ་བའི་
266

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྲུངས་ཆེན་པོས། སྟོན་པ་འཇིག་རྟེན་ཕན་བཞེད་པ། །རྒྱལ་བས་
གསུངས་པའི་ཆོས་རྣམས་ཀྱི། །རྣམ་པ་མཆོག་ནི་གང་བཤད་པ། །ཚེ་
དང་ལྡན་པས་མདོ་སྡེ་གསུངས། ། ཞེས་གསོལ་བ་བཏབ་བོ། །
དེའི་ཚེ་འཕགས་པ་ཀུན་དགའ་བོས་རྡོ་རྗེ་གདན་དུ་ཞལ་ཕྱོགས་ཏེ་
ཐལ་མོ་སྦྱར་ནས། འདི་སྐད་བདག་གིས་ཐོས་པ་དུས་གཅིག་ན།
བཅོམ་ལྡན་འདས་ཝ་ར་ན་སིའི་དྲང་སྲོང་སྨྲ་བ་རི་དྭགས་ཀྱི་ནགས་ན་
བཞུགས་སོ། ། དེ་ནས་བཅོམ་ལྡན་འདས་ཀྱིས་བཀའ་སྩལ་བ།
དགེ་སློང་དག སྔར་མ་ཐོས་པའི་ཆོས། འདི་ནི་སྡུག་བསྔལ་་་་
འཕགས་པའི་བདེན་པའོ། །ཞེས་སོགས་ཚངས་པའི་དབྱངས་ལྟ་བུའི་
སྐད་ཀྱིས་མདོ་སྡེ་བསྒྲགས་པ་ན། ལྷ་རྣམས་དང༌། ཆགས་བྲལ་མ་
ཐོབ་པའི་དགེ་སློང་རྣམས་ཀྱིས་ཚངས་པའི་དབྱངས་ལྟ་བུའི་གསུངས་
སྐད་དེ་ཐོས་པས། བདག་ཅག་གིས་སྔར་བཅོམ་ལྡན་འདས་ཀྱིས་
ཆོས་གསུང་པ་མངོན་སུམ་དུ་མཐོང་ན། ད་ནི་ཐོས་པའི་ལམ་དུ་
གཤེགས་སོ་སྙམ་ནས། སངས་རྒྱས་དྲན་པའི་གཟིར་བར་གྱུར།
ལ་ལ་ནི་ཆོས་ཉིད་ཡིད་ལ་བྱེད་དོ། ། དེ་ལྟར་མདོ་སྡེ་དང་བོ་དང་།
གཉིས་པ་དང་། གསུམ་པ་སོགས་མདོ་སྡེ་གང་དང་གང་གསུངས་པ་
ཐམས་ཅད་ཀུན་དགའ་བོས་གསུངས་པ་ན། དགྲ་བཅོམ་པ་ལྔ་བརྒྱ་
དང་། ལུང་ཡང་དག་པར་ལྡན་པ་དང་། ལུང་བར་མ་དང་།
ལུང་རིང་བོ་དང་། ལུང་གཅིག་ལས་འཕྲོས་པ་ཞེས་བྱ་བ་ལ་སོགས་
པར་བསྡུས་སོ།། དེ་ནས་འཕགས་པ་ཀུན་དགའ་བོ་སེང་གེའི་ཁྲི་
ལས་བབས་ཤིང་། འཕགས་པ་ཉེ་བར་འཁོར་འདུལ་བ་བསྡུ་བ་བོར་
གསོལ་གཉིས་ཀྱིས་ལས་ཀྱིས་བསྐོས་ཏེ། སེང་གེའི་ཁྲི་ལ་བཞུགས་
ནས་བསླབ་པའི་གཞི་བཅས་པ་རིམ་པ་གསུམ་ལ་སོགས་པ་འདུལ་བའི་
266

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བར་ལ་ཡང་དག་པར་རབ་ཏུ་བསྟན་པ་ཡུན་རིང་དུ་གནས་པར་་
འགྱུར་བའི་ཕྱིར། ངའི་ཉན་ཐོས་རྣམས་ཀྱིས་འདུལ་བ་ལ་བསླབ་
པའི་གཞི་འདི་ལྟར་གདོན་པར་བྱ་སྟེ། ཞེས་སོགས་དགག་སྒྲུབ་་་
གནང་གསུམ་གྱི་བསླབ་པའི་གཞི་བཅས་པ་མཐའ་དག་གོ། དེ་ནས་
འཕགས་པ་ཉེ་བར་འཁོར་ཁྲི་ལས་བབས་ཤིང་། འོད་སྲུངས་ཆེན་
པོས་མངོན་པ་བསྡུ་བ་བོར་བསྐོས་ཏེ། སེང་གེའི་ཁྲི་ལ་བཞུགས་
སོ། ། དེ་ནས་འོད་སྲུངས་ཆེན་པོས། མ་མོ་ཞེས་བྱ་བ་ནི།
ཆོས་རྣམས་ཀྱི་མཚན་ཉིད་རབ་ཏུ་གསལ་བར་བྱེད་པ་སྟེ། འདི་ལྟ་
སྟེ། དྲན་པ་ཉེ་བར་བཞག་པ་བཞི་དང་། ཞེས་བྱ་བ་ལ་སོགས་པ་
མངོན་པའི་སྡེ་སྣོད་མཐའ་དག་བཟློས་ཏེ་གསུངས་ནས། ཀྱེ་མ་་་
སྟོབས་བཅུ་མངའ་བའི་གསུངས་ནི་ཚད་མེད་པ། །འགྲོ་ལ་ཕན་ཕྱིར་
ཆོས་ཀྱི་བསྟན་བཅོས་འདི་བསྡུས་པས། །གང་ན་འཇིག་རྟེན་བློ་ངན་
མུན་བྱེད་ཆུད་ཟོས་པ། །བློ་གྲོས་རབ་རིབ་གསལ་བས་སྒྲོན་མར་ཡང་
དག་ལྡན། །ཞེས་གསུངས་སོ། ། དེའི་ཚེ་ལྷ་རྣམས་ཀྱིས། འདི་
སྐད་དུ། དགྲ་བཅོམ་པ་ལྔ་བརྒྱས་སྡེ་སྣོད་གསུམ་བསྡུས་པས། ལྷ་
རྣམས་ནི་འཕེལ། ལྷ་མ་ཡིན་རྣམས་ནི་འགྲིབ། སངས་རྒྱས་ཀྱི་
བསྟན་པ་ནི། ཡུན་རིང་དུ་གནས་པར་འགྱུར་རོ། ། ཞེས་ཆེད་དུ་
བརྗོད་དོ། ། དེ་ལྟར་བཀའ་བསྡུ་བ་ཡང་ལེགས་པར་གྲུབ།
དབྱར་གནས་པ་ཡང་གྲོལ་ཏེ། ཧ་ཅང་ཡུན་མི་རིང་བའི་དུས་གཞན་
ཞིག་ན། འོད་སྲུངས་ཆེན་པོས། བདག་གིས་སྟོན་པའི་བཀའ་
དྲིན་མཐའ་དག་བསམ་པར་མི་ནུས་མོད་ཀྱི། འོན་ཀྱང་སྡེ་སྣོད་
གསུམ་བསྡུས་པ་ན་ཡུན་རིང་དུ་གནས་པར་འགྱུར་རོ་ཞེས་གསུངས་
པས་སྟོན་པའི་གསུང་བསྒྲུབས་ཤིང༌། ཚངས་སྤྱོད་ཡུན་རིང་དུ་སྤྱད་
268

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
པས། ·ད་ནི་བདག་མྱ་ངན་ལས་འདས་པའི་དུས་ལ་བབ་པོ་ཞེས་
དགོངས་ནས། བདག་གིས་ཐུབ་པའི་མདོ་སྡེ་ནི། ཡང་དག་་་་་
བསྡུས་ནས་ཆོས་ལམ་བཞག ། གཅིག་ནས་གཅིག་ཏུ་ཡུན་རིང་
བར། །སྟོན་པའི་གསུང་རབ་འདི་གནས་འགྱུར། །ངོ་ཚ་མེད་རྣམས་
ཆད་པས་བཅད། །ངོ་ཚ་བྱེད་རྣམས་ཡོངས་སུ་བཟུང༌། །བདག་གིས་
ཕན་དང་དགེ་བྱས་པས། །བདག་ནི་མྱ་ངན་འདས་དུས་བབ། །ཅེས་
གསུངས་ཏེ། འཕགས་པ་ཀུན་དགའ་བོ་ལ་ཁྱོད་ཀྱིས་སངས་རྒྱས་ཀྱི་
བསྟན་པ་སྐྱོངས་ཤིག ཁྱོད་ཀྱིས་ཀྱང་ཤ་ནའི་གོས་ཅན་རབ་ཏུ་བྱུང་
ལ། དེ་ལ་བསྟན་པ་གཏོད་ཅིག་ཅེས་ཀུན་དགའ་བོ་ལ་བསྟན་པ་
གཏད་དོ། ། དེ་ནས་འོད་སྲུངས་ཆེན་པོ་སྟོན་པའི་སྐུ་གདུང་གི་
མཆོད་རྟེན་བརྒྱད་ཀྱི་དྲུང་དུ་ཕེབས་ཏེ་མཆོད་ཅིང་། ཀླུའི་གནས་
དང་སུམ་ཅུ་རྩ་གསུམ་དུའང་ཕེབས་ནས་སྟོན་པའི་མཆེ་བ་བཞི་ལ་
མཆོད་པ་བྱས་ཏེ། སླར་རྒྱལ་བོའི་ཁབ་ཏུ་བྱོན་ནས། རྒྱལ་བོ་མ་
སྐྱེས་དགྲ་ལ་མྱ་ངན་ལས་འདའ་ཚུལ་གསུང་བར་འདོད་པ་ན། རྒྱལ་
བོ་ཉིད་དུ་སོང་བས་མ་ཕྲད་དོ། ། དེ་ནས་རི་བྱ་རྐང་ཅན་དུ་བྱོན་
ནས། རི་རྩ་བ་གཅིག་ལ་རྩེ་མོ་གསུམ་པ་ཅན་དེའི་དབུས་སུ་རྩྭ་་
བཏིང་བ་ལ་བཞུགས་ཏེ། བདག་གི་ལུས་འདི་སངས་རྒྱས་བྱམས་
པའི་སློབ་མ་རྣམས་སྐྱོ་བར་བྱ་བའི་ཕྱིར། སངས་རྒྱས་བྱམས་པའི་
བསྟན་པ་རྒྱས་ཀྱི་བར་ཏུ་རི་ཁ་ཟུམ་སྟེ། དེའི་དབུས་སུ་མ་ཉམས་
པར་གནས་པར་གྱུར་ཅིག རྒྱལ་བོ་མ་སྐྱེས་དགྲ་ལུས་བལྟར་འོང་ན་
རི་ཁ་ཕྱེ་ནས་མཐོང་བར་གྱུར་ཅིག ཚེའི་འདུ་བྱེད་བཏང་མ་ཐག་ས་
གཡོ་བ་ལ་སོགས་ལྟས་སྣ་ཚོགས་འབྱུང་བར་གྱུར་ཅིག ཅེས་ཐུགས་
སྨོན་མཛད་དེ། སྟོན་པས་གནང་བའི་ཕྱག་དར་ཁྲོད་ཀྱི་གོས་སྐུ་ལ་
269

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསོལ། གློ་གཡས་པ་ཕབ་སྟེ། ཆོ་འཕྲུལ་དང་བཅས་ཏེ་མྱ་ངན་
ལས་འདས་སོ། ། དེ་མ་ཐག་ས་གཡོ་བ་ལ་སོགས་པའི་ལྟས་སྣ་་
ཚོགས་བྱུང་། བརྒྱ་བྱིན་ལ་སོགས་པའི་ལྷ་རྣམས་ཀྱིས་མཆོད་དོ། །
དེ་ནས་རི་གསུམ་པོ་ཁ་ཟུམ་སྟེ་གཅིག་ཏུ་གྱུར་ཏོ། ། དེའི་ཚེ་རྒྱལ་
བོས་ཚོར་ནས། ཀུན་དགའ་བོ་དང་ལྷན་ཅིག་རི་བོ་བྱ་རྐང་ཅན་དུ་
འོངས་པ་ན། རི་གསུམ་ཁ་ཕྱེ་བས། རྒྱལ་བོ་མ་སྐྱེས་དགྲས་འོད་
སྲུངས་ཆེན་པོའི་སྐུ་གདུང་མངོན་སུམ་དུ་མཐོང་ནས་ཕྱག་དང་མཆོད་
པ་བྱས་སོ། ། འཕགས་པ་ཀུན་དགའ་བོས། རྒྱལ་བོ་ལ། གང་
གི་ཚེ་སངས་རྒྱས་བྱམས་པ་འཇིག་རྟེན་དུ་བྱོན་པ་དེའི་ཚེ། བྱམས་
པའི་འཁོར་འདུས་པ་དང་བོའི་ཉན་ཐོས་ཀྱི་དགེ་འདུན་བྱེ་བ་ཕྲག་
དགུ་བཅུ་རྩ་དྲུག་དང་བཅས་པ་རི་བོ་བྱ་རྐང་ཅན་དུ་གཤེགས་ནས།
འོད་སྲུངས་ཆེན་པོའི་གདུང་རུས་སངས་རྒྱས་བྱམས་པའི་ཕྱག་ཏུ་་་
བསྣམས་ནས་ཆོས་བསྟན་པས། ཉན་ཐོས་བྱེ་བ་ཕྲག་བརྒྱ་བྱེ་བ་ཕྲག་
དགུ་བཅུ་རྩ་དྲུག་གིས་དགྲ་བཅོམ་འཐོབ་པར་འགྱུར་བ་ཡིན་ནོ་་་་་
གསུངས། དེ་ནས་རྒྱལ་བོ་ཕྱིར་འོང་བ་ན་རི་གསུམ་པོ་ཡང་ཁ་ཟུམ་
མོ། ། རི་དེའི་རྩེ་མོར་རྒྱལ་བོས་མཆོད་རྟེན་བརྩིགས་སོ། ། དེ་
ནས་འཕགས་པ་ཀུན་དགའ་བོས་བསྟན་པ་བསྐྱངས་ཏེ། འགྲོ་བ་
མང་བོ་སྨིན་གྲོལ་གྱི་ལམ་ལ་བཀོད་པ་ན། ་འཕགས་པ་ཀུན་དགའ་
བོ་ནི། སངས་རྒྱས་དང་འདྲ་བའི་ཉན་ཐོས་སོ་ཞེས་རྒྱལ་བོ་མ་སྐྱེས་
དགྲས་བསམ་སྟེ། འཕགས་པ་ཀུན་དགའ་བོ་ལ་སོགས་པ་དགྲ་་
བཅོམ་པ་ལྔ་སྟོང་ལ་ལོ་ལྔའི་བར་དུ་ཡོ་བྱད་ཐམས་ཅད་ཀྱིས་བསྟབས་
ཏེ་མཆོད་པ་བྱས་སོ། ། · སྒྱུ་མའི་རིགས་སྔགས་ལ་ཤིན་ཏུ་མཁས་
པའི་བྷ་ར་དྷ་ཛ་ཞེས་བྱ་བ་འཕགས་པས་ཆོ་འཕྲུལ་གྱིས་ཕམ་པར་བྱས་
270

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཏེ་ཆོས་བསྟན་པས། བྷ་ར་དྷ་ཛ་ལ་སོགས་པ་བྲམ་ཟེ་ལྔ་བརྒྱ་དང་།
གཞན་ཡང་སྐྱེ་བོ་ཁྲི་ཕྲག་བརྒྱད་བདེན་པ་ལ་བཀོད་དོ། ། དུས་
གཞན་ཞིག་ན་ཤ་ནའི་གོས་ཅན་གྱིས་ལོ་ལྔར་དགེ་འདུན་རྣམས་ལ་
དུས་སྟོན་ཆེན་པོ་བྱས་སོ། ། དེའི་ཚེ་འཕགས་པ་ཀུན་དགའ་བོས་
ཤ་ནའི་གོས་ཅན་ལ་གསུངས་པ། བུ་ཁྱོད་ཀྱིས་སྟོན་པའི་བསྟན་པ་
ལ་ཟང་ཟིང་གི་བསྡུ་བ་བྱས་ཟིན་གྱི། ད་ནི་ཆོས་ཀྱིས་བསྡུ་བ་བྱོས་
ཤིག་ཞེས་པས། དེས་ཀྱང་འཕགས་པའི་བཀའ་ལྟར་བགྱིའོ་ཞེས་
ཁས་བླང་ངོ་། ། · དེ་ནས་ཤ་ནའི་གོས་ཅན་རབ་ཏུ་བྱུང་སྟེ་བསྙེན་
པར་རྫོགས་ནས་རིམ་གྱིས་སྡེ་སྣོད་གསུམ་འཛིན་པ་དང་དགྲ་བཅོམ་པ་
གཉིས་ཀའི་ཆ་ལས་རྣམ་པར་གྲོལ་བར་གྱུར་ཏོ། ། དེ་ནས་ས་་་་་
འཕགས་པ་ཀུན་དགའ་བོས། དགྲ་བཅོམ་པ་ཤ་ནའི་གོས་ཅན་ལ།
ཡང་དག་པར་རྫོགས་པའི་སངས་རྒྱས་ཀྱིས་འོད་སྲུངས་ཆེན་པོ་ལ་
བསྟན་པ་གཏད། འོད་སྲུངས་ཆེན་པོས་ང་ལ་བསྟན་པ་གཏད་པ་ན།
ད་ནི་ངས་ཁྱོད་ལ་བསྟན་པ་གཏད་དོ། ། ཁྱོད་ཀྱིས་བསྟན་པ་་
ལེགས་པར་སྐྱོངས་ཤིག་རྗེས་སུ་གྲོང་ཁྱེར་བཅོམ་བརླག་གི་ཚོང་དཔོན་
སྦས་པའི་བུ་ཉེར་སྦས་རབ་ཏུ་བྱུང་ལ་བསྟན་པ་གཏོད་ཅིག དེ་ནི་
སྟོན་པ་མྱ་ངན་ལས་འདས་ནས་ལོ་བརྒྱ་ལོན་པ་ན། མཚན་མེད་
པའི་སངས་རྒྱས་སུ་འགྱུར་བར་དེ་བཞིན་གཤེགས་པས་ལུང་བསྟན་
པས། ཉེར་སྦས་ཀྱིས་སངས་རྒྱས་ཀྱི་བྱ་བ་ཐམས་ཅད་བྱེད་པར་
འགྱུར་རོ་ཞེས་གསུངས། དེ་ལྟར་སྔ་ཕྱིར་རིམ་གྱིས་དགེ་སློང་ཁྲི་ཙམ་
ཞིག་དགྲ་བཅོམ་པའི་གོ་འཕང་ལ་བཀོད་དེ། དུས་གཞན་ཞིག་ན་ཆུ་
བོ་གང་གའི་དབུས་སུ་བྱོན། དེར་ས་གཞི་སྤྲུལ། དྲང་སྲོང་ཞིག་
འཁོར་ལྔ་བརྒྱས་བསྐོར་ནས་འོངས་པ་ལ། ཐམས་ཅད་རབ་ཏུ་བྱུང་
271

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞིང་བསྙེན་པར་རྫོགས་སོ། ། དེའི་ཚེ་གསོལ་བ་བྱས་པ་ན།
ཐམས་ཅད་ཀྱིས་ཕྱིར་མི་འོང་གི་འབྲས་བུ་ཐོབ། ལས་བརྗོད་པ་
གསུམ་པའི་མཐར་ཐམས་ཅད་ཀྱིས་དགྲ་བཅོམ་ཐོབ་བོ། ། དྲང་
སྲོང་འདི་རྣམས་ཉི་མའི་ཆུ་དབུས་སུ་བསྙེན་པར་རྫོགས་ཤིང་དགྲ་
བཅོམ་ཐོབ་པས་ན། ཉི་མའི་གོང་བ་ལྔ་བརྒྱ་དང་། ཆུ་དབུས་པ་
ལྔ་བརྒྱ་ཞེས་གྲགས། དྲང་སྲོང་གི་གཙོ་བོ་ལ་ཉི་མའི་གོང་བ་ཆེན་པོ་
དང་། ཆུ་དབུས་པ་ཆེན་པོ་ཞེས་གྲགས་སོ། ། འཕགས་པ་ཀུན་
དགའ་བོས་དགྲ་བཅོམ་པ་ཉི་མའི་གོང་བ་ཆེན་པོ་ལ། ཁྱོད་ཀྱིས་
བསྟན་པ་སྲུངས་ཤིག ཁ་ཆེའི་ཡུལ་ནི་བསམ་གཏན་དང་མཐུན་
ཞིང་། གནས་མེད་ཀྱི་མཆོག་ཏུ་ལུང་བསྟན་པས། དེར་བསྟན་པ་
རྒྱས་པར་གྱིས་ཤིག་གསུངས་པས། དེས་ཀྱང་ཁས་བླང་ངོ༌་། ། དེ་
ལྟར་འཕགས་པ་ཀུན་དགའ་བོས་ལོ་བཞི་བཅུར་བསྟན་པ་བསྐྱངས་
ནས་ཆུ་དབུས་དེར་མྱ་ངན་ལས་འདས་སོ། ། སྐུ་གདུང་ལ་རང་
བྱུང་གི་མེས་ཞུགས་ལ་གཞེན་ཏེ། རིན་པོ་ཆེ་གར་བུ་ལྟ་བུའི་ཆ་«
གཉིས་སུ་གྱུར་པས། ཆ་གཅིག་སྤོང་བྱེད་པ་དང་། ཆ་གཅིག་རྒྱལ་
བོ་མ་སྐྱེས་དགྲས་སྤྱན་དྲངས་ཏེ། སོ་སོའི་ཡུལ་དུ་མཆོད་རྟེན་བྱས་
སོ། ། དེ་ནས་འཕགས་པ་ཤ་ནའི་གོས་ཅན་གྱིས་བསྟན་པ་་་་་་་་་
བསྐྱངས་ལ་དགྲ་བཅོམ་པ་ཉི་མའི་གོང་བ་ཝ་ར་ན་སིར་བཞུགས་ཏེ
འཁོར་རྣམ་བཞི་ལ་ལུང་འབོགས་པར་བྱེད། བྲམ་ཟེ་དང་ཁྱིམ་་་
བདག་རྣམས་ལའང་ཆོས་སྟོན་པར་བྱེད་དོ། ། དེའི་རྗེས་སུ་དགྲ་
བཅོམ་པ་ཉི་མའི་གོང་བ་འཁོར་དགྲ་བཅོམ་པ་མང་བོ་དང་བཅས་རྫུ་
འཕྲུལ་གྱིས་ནམ་མཁའ་ནས་གཤེགས་ཏེ། བྱང་ཕྱོགས་ཨུ་ཤི་རིར་
བྱོན། དེར་ཁྱིམ་བདག་ས་ཛ་ཞེས་བྱ་བས། ། ཕྱོགས་བཞིའི་དགེ་
272

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འདུན་བསྡུས་ཏེ། དུས་སྟོན་གྱི་མཆོད་པ་ལོ་གཅིག་བྱས་པས་དགྲ་
བཅོམ་པ་བཞི་ཁྲི་དགུ་སྟོང་འདུས་སོ། ། དགྲ་བཅོམ་པ་ཉི་མའི་
གོང་བའི་དེར་ལོ་གསུམ་དུ་ཆོས་བསྟན་པས། བྱང་ཕྱོགས་སུ་བསྟན་
པ་ལྷག་པར་དར་བར་གྲགས་སོ། ། དེའི་རྗེས་སུ་དགྲ་བཅོམ་པ་ཉི་
མའི་གོང་བ་རྫུ་འཕྲུལ་གྱིས་ཁ་ཆེའི་ཡུལ་དུ་བྱོན་ཏེ། ཀླུ་གནས་པའི་
མཚོ་འགྲམ་དུ་བཞུགས་སོ། ། དེའི་ཚེ་ཀླུའི་རྒྱལ་བོ་ཨོ་དུཥྚ་ཞེས་བྱ་
བ་ཁྲོས་པས་རྫི་ཆར་དྲག་པོ་ཕབས་ཀྱང་། འཕགས་པའི་ཆོས་གོས་
ཀྱི་མཐའ་མ་གཡོས། མཚོན་ཆ་སྣ་ཚོགས་ཀྱི་ཆར་ཕབས་པ་རྣམས་མེ་
ཏོག་ཏུ་གྱུར་པས། ཀླུ་གནས་སུ་འོངས་ནས། འཕགས་པ་ཅི་་
བཞེད་ཟེར། འཕགས་པས་ས་གཞི་བྱིན་ཅིག་གསུངས། ས་གཞི་
ཅི་ཙམ། སྐྱིལ་ཀྲུང་གཅིག་གིས་ཁྱབ་པའི་སའོ། ། འོ་ན་འབུལ་ལོ་
ཟེར། འཕགས་པས་སྐྱིལ་ཀྲུང་གཅིག་གིས་ཁ་ཆེའི་ཡུལ་དགུ་གནོན་
པར་མཛད་པས། །ཀླུ་ན་རེ། འཕགས་པ་ལ་འཁོར་ཅི་ཙམ། ལྔ་
བརྒྱའོ། །དེ་ལས་གཅིག་མ་ཚང་ན་སླར་འཕྲོག་གོ་ཟེར་བ་ན། ས་
འདི་སྟོན་པས་ལྷག་མཐོང་དང་མཐུན་པའི་ཡུལ་དུ་ལུང་བསྟན་པ་ཡིན་
ན། གང་ན་སློང་བ་པོ་ཡོད་པ་དེར། སྦྱིན་པ་པོ་ཡང་ཡོད་དགོས་
པས། བྲམ་ཟེ་དང་ཁྱིམ་བདག་མང་བོ་ཡང་ཡོད་དགོས་སོ་གསུངས།
དུས་མི་རིང་བར་ཨུ་ཤི་རི་ནས་འཁོར་ཉི་མའི་གོང་བ་ལྔ་བརྒྱ་དང་།
ཝ་ར་ན་སི་ནས་བྲམ་ཟེ་དང་ཁྱིམ་བདག་བརྒྱ་སྟོང་དུ་མ་ཁ་ཆེའི་ཡུལ་དུ་
འོངས་སོ། ། འཕགས་པ་ཉི་མའི་གོང་པ་ཉིད་བཞུགས་པའི་དུས་
ཉིད་ན། གྲོང་ཁྱེར་ཆེན་པོ་དགུ་དང་། གྲོང་མང་བོ་དང་། རྒྱལ་
བོའི་ཕོ་བྲང་གཅིག་དང་། གཙུག་ལག་ཁང་བཅུ་གཉིས། དགེ་
འདུན་མང་བོ་དང་བཅས་པས་ཡུལ་དེ་བརྒྱན་པར་གྱུར་ཏོ། ། དེ་
273

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནས་ཁ་ཆེ་མང་བོ་ཞིག་རྫུ་འཕྲུལ་གྱིས་རི་བོ་སྤོས་ངད་ལྡང་དུ་ཁྲིད་དེ།
མེ་འབར་བ་ལ་སོགས་པའི་ཆོ་འཕྲུལ་གྱིས་ཀླུ་རྣམས་བཏུལ་ཚེ ཀླུ་
དེ་དག་གིས། འཕགས་པའི་ཆོས་གོས་ཀྱི་གྲིབ་མས་ནོན་པའི་གུར་
ཀུམ་རྣམས་འབུལ་ཟེར་བ་ལ། འཕགས་པས་ཆོས་གོས་ཆེན་པོར་
སྤྲུལ། དེའི་གྲིབ་མའི་འོག་ནས་སྐྱེ་བོ་རྣམས་ཀྱིས་གུར་ཀུམ་བླངས་ཏེ།
སླར་བྱོན་ནས་ཁ་ཆེའི་གུར་ཀུམ་སྐྱེ་གནས་གྱིས་པར་བྱས་ཏེ། ཁྱེད་
རྣམས་ཀྱི་ལོངས་སྤྱོད་འཕེལ་བའི་ཁྱད་པར་ནི་འདི་ཡིན་ནོ་གསུངས།
དེ་ལྟར་དགྲ་བཅོམ་པ་ཉི་མའི་གོང་བ་ཁ་ཆེའི་ཡུལ་དུ་ལོ་ཉི་ཤུ་ཙམ་
བཞུགས་ནས། ཡུལ་དེ་བསྟན་པའི་འབྱུང་གནས་སུ་གྱུར་ཅིང་།
བསྟན་པ་ལ་བྱ་བ་རྒྱ་ཆེན་པོ་བྱས་ཏེ་མྱ་ངན་ལས་འདས་སོ། ། དགྲ་
བཅོམ་པ་ཉི་མའི་གོང་བ་ཁ་ཆེའི་ཡུལ་དུ་བཞུགས་པའི་སྐབས་སུ།
འཕགས་པ་ཤ་ནའི་གོས་ཅན་མཉན་ཡོད་དུ་བཞུགས་ནས་འཁོར་རྣམ་
བཞི་ལ་ཆོས་བསྟན་པས། དགྲ་བཅོམ་པ་སྟོང་དུ་ཉེ་བ་ཙམ་བྱུང་
ངོ་། ། དེའི་ཚེ་གནོད་སྦྱིན་གདུག་པ་ཅན་གཉིས་ཀྱིས། མ་ག་དྷ་
ལ་སོགས་པར་རིམས་ནད་ཆེན་པོ་བཏང་སྟེ། མི་ཕྱུགས་མང་བོ་ཤི་
བས། མ་ག་དྷ་བ་རྣམས་ཀྱིས། མཉན་ཡོད་ནས་འཕགས་པ་སྤྱན་
དྲངས་ཏེ། དེ་གཉིས་འདུལ་བར་གསོལ་བ་བཏབ་བོ། ། ཤ་ནའི་
གོས་ཅན་གནོད་སྦྱིན་གཉིས་གནས་པའི་རི་གུརྦ་ཞེས་བྱ་བར་གཤེགས་
ཏེ། དེ་གཉིས་གནས་པའི་ཕུག་པར་བཞུགས་པ་ན། གནོད་སྦྱིན་
དེ་གཉིས་འོངས་ནས་རབ་ཏུ་ཁྲོས་པས་བྲག་རྡིབ་པའི་ཚེ། ཡང་ཕུག་
པ་གཞན་ཞིག་བྱུང་ནས་འཕགས་པ་དེར་བཞུགས་པར་མཐོང་ངོ་། །
དེ་ལྟར་ལན་གསུམ་སོང་བ་ན། དེ་གཉིས་ཀྱིས་མེ་སྦར་རོ།
འཕགས་པས་དེ་བས་ཀྱང་ཆེ་བའི་མེ་སྦར་བ་ན། དེ་གཉིས་སྐྲག་སྟེ་
274

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བྲོས་པའི་ཚེ། ཕྱོགས་ཐམས་ཅད་དུ་མེ་འབར་བས་འགྲོ་ས་མ་རྙེད་
པར་འཕགས་པ་ལ་སྐྱབས་སུ་སོང་བ་ན་མེ་རང་ཞིའོ།། དེ་ནས་དེ་
གཉིས་སྐྱབས་སུ་འགྲོ་བ་དང་བསླབ་པའི་གནས་ལ་བཀོད་པས།
རིམས་ནད་ཀྱང་ཆད་དོ། ། དེ་ལྟ་བུའི་ཆོ་འཕྲུལ་བསྟན་པས།
བྲམ་ཟེ་དང་ཁྱིམ་བདག་མང་བོ་ཞིག་གིས་བདེན་པ་མཐོང་ངོ་། །
དེ་ནས་གྲོང་ཁྱེར་དྲུག་ན་གནས་པའི་འཁོར་རྣམ་བཞི་ལ་ཆོས་སྟོན་
པར་མཛད་ལ། སྐབས་དེ་དག་ཏུ་རྒྱལ་བོ་མ་སྐྱེས་དགྲའི་བུ་རྒྱལ་བོ་
ལེགས་བཟང་གིས་ལོ་བཅུ་གཉིས་ཙམ་ལ། དགེ་འདུན་ལ་བསྙེན་
བཀུར་ཆེན་པོ་བྱས་ཤིང་། དེའི་འོག་ཏུ་ལག་བཟང་གི་བུ་རྒྱལ་བོ་
གཞུ་བཟང་གིས་རྒྱལ་སྲིད་ལོ་ཉི་ཤུ་རྩ་གསུམ་བསྐྱངས་ནས་བསྟན་པ་
ལ་བསྙེན་བཀུར་བྱས་སོ། ། དེའི་ཚེ་རྒྱལ་བོ་གཞུ་བཟང་གི་འཁོར་
དང་ཞོ་ཤས་འཚོ་བ་ཉིས་སྟོང་ཙམ་ཞིག་ཤ་ནའི་གོས་ཅན་ལས་རབ་ཏུ་
བྱུང་ངོ་། ། དེ་དག་ལ་སོགས་པ་ལ་སོགས་པ་དགེ་སློང་རབ་ཏུ་མང་
བོ་དང་ལྷན་ཅིག་ཏུ་དུར་ཁྲོད་བསིལ་བའི་ཚལ་དུ་དབྱར་གནས་པར་
མཛད་དོ། ། དགག་དབྱེའི་ཚེ་དུར་ཁྲོད་ཀྱི་རྒྱུ་ལྟ་ཞིང་སོང་བས།
དེ་ཐམས་ཅད་ཀྱིས་མི་སྡུག་པའི་ཏིང་འཛིན་ཐོབ་ཅིང་། མི་རིང་
བར་དགྲ་བཅོམ་པ་ཐོབ་པར་གྱུར་ཏོ། ། དེ་ལྟར་ན་དགྲ་བཅོམ་པ་
ཤ་ནའི་གོས་ཅན་གྱིས་སྔ་ཕྱིར་ཆོས་བསྟན་པས། བདེན་པ་མཐོང་བ་
འབུམ་ཙམ་དང་། ། དགྲ་བཅོམ་ཐོབ་པ་ནི་ཁྲི་ཙམ་བྱུང་བར་་
གྲགས་སོ། ། དེ་ནས་འཕགས་པ་ཤ་ནའི་གོས་ཅན་གྱིས། ཉེར་
སྦས་རབ་ཏུ་བྱུང་ནས་བསྙེན་པར་རྫོགས་པ་ཙམ་གྱིས་བདེན་པ་མཐོང་
ངོ་། ། ཞག་བདུན་ནས་དགྲ་བཅོམ་པ་གཉིས་ཀའི་ཆ་ལས་གྲོལ་
བར་གྱུར་ཏོ།།། དེ་ནས་འཕགས་པ་ཤ་ནའི་གོས་ཅན་གྱིས།
275

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཕགས་པ་ཉེར་སྦས་ལ་བསྟན་པ་གཏད་དེ། ཡུལ་ཙམྤ་ཁར་མྱ་ངན་
ལས་འདས་སོ། ། འཕགས་པ་ཉེར་སྦས་ཆུ་བོ་གངྒཱ་བརྒལ་ཏེ་བྱང་
ཕྱོགས་སུ་གཤེགས་ནས་ཡུལ་ལུས་འཕགས་ཞེས་བྱ་བར་བཞུགས་སོ། །
དེར་ཁྱིམ་བདག་བ་སི་ས་ར་ཞེས་བྱ་བས་གཙུག་ལག་ཁང་བཞེངས།
ཕྱོགས་བཞིའི་དགེ་འདུན་པ་བསྡུས་ནས་དབྱར་གནས་པར་མཛད་པ་
ལ་བསྙེན་བཀུར་བྱས་སོ། ། འཕགས་པ་ཉེ་སྦས་ཀྱིས་གདམས་ངག་
བསྟན་པས། དབྱར་ཟླ་བ་གསུམ་གྱི་ནང་དུ་དགྲ་བཅོམ་པ་ཐོབ་པ་
སྟོང་ཕྲག་གཅིག་བྱུང་ངོ་། ། དེ་ནས་རིའི་རྒྱལ་བོ་གན་རང་བྱོན་
ནས་ཆོས་བསྟན་པས་ཀྱང་སྐྱེ་བོ་མང་པོས་བདེན་པ་མཐོང་ངོ་། །
དེ་ནས་ནུབ་བྱང་མཚམས་ཀྱི་གྲོང་ཁྱེར་བཅོམ་བརླག་ཏུ་བྱོན་པ་ན།
སྒོ་དྲུང་དུ་སྐྱེ་བོ་མང་བོ་ཚོགས་པའི་སར། གྱད་ཀྱི་གཙོ་བོ་ན་ཊ་དང་
བྷ་ཊྚ་ཞེས་བྱ་བ་གཉིས་གཏམ་དུ་གླེང་བ་ལས། འཕགས་པ་ཉེ་སྦས་
ཀྱིས་བསྔགས་པ་བརྗོད་ཅིང༌། ཤ་ར་ཏེ་མགོ་བོ་ཞེས་བྱ་བའི་རི་ལ།
དེ་གཉིས་ཀྱིས་བཞེངས་པའི་གཙུག་ལག་ཁང་ཁྱད་པར་དུ་འཕགས་པ་
ཞིག་ཡོད་པ་དེར། འཕགས་པ་ཉེ་སྦས་གནས་འཆའ་བར་བྱེད་ན་ཅི་
མ་རུང་ཞེས་སྨོན་པར་བྱེད་དོ། ། དེའི་ཚེ་འཕགས་པ་ཉེ་སྦས་རྒྱང་
རིང་བོ་ནས་བྱོན་པ་མཐོང་ངོ་། ། ཨེ་མའོ། རིང་མོ་རིང་མོ་ནས་
དབང་བོ་དུལ་བ། གཟི་བརྗིད་དང་ལྡན་པ་ཞིག་ཕེབས་པ་འདི་ནི་
འཕགས་པ་ཉེ་སྦས་ཡིན་ཡང་དག་གོ་ཞེས་མདུན་བསུས་ནས་ཕྱག་བྱས་
ཏེ། འཕགས་པ་ཉེ་སྦས་ལགས་སམ་ཞེས་དྲིས་པས། འཇིག་རྟེན་
ན་དེ་ལྟར་གྲགས་སོ་གསུངས། གྱད་ཀྱི་གཙོ་བོ་དེ་གཉིས་ཀྱིས་དད་
གུས་ཆེན་པོས། མགོ་བོའི་རི་ལ་ཡོད་པའི་གར་མཁན་དཔའ་བོའི་
གཙུག་ལག་ཁང་ཕུལ། ཡོ་བྱད་ཐམས་ཅད་ཀྱིས་སྟོབ་པར་བྱེད་་་་
276 P

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དོ། ། དེར་འཕགས་པས་ཆོས་བསྟན་པས་རབ་ཏུ་བྱུང་བ་དང་
ཁྱིམ་པ་མང་བོ་ཞིག་གིས་བདེན་པ་མཐོང་ངོ་། ། དུས་གཞན་ཞིག་
ན་སྐྱེ་བོ་མང་བོ་འདུས་པ་ལ་ཆོས་བསྟན་ཅིང་བཞུགས་པའི་ཚེ།
བདུད་སྡིག་ཅན་གྱིས་གྲོང་ཁྱེར་དུ་འབྲས་ཀྱི་ཆར་ཕབ་པོ། ། དེའི་
ཚེ་སྐྱེ་བོ་མང་བོ་ཞིག་གྲོང་ཁྱེར་དུ་སོང་། ལྷག་མ་རྣམས་ཀྱིས་ཆོས་
མཉན་པར་བྱེད་དོ། ། ཉིན་གཉིས་པ་གོས་ཀྱི་ཆར་དང་། གསུམ་
པ་ལ་དངུལ་གྱི་ཆར་དང་།། ཉིན་བཞི་བ་ལ་གསེར་གྱི་ཆར་དང་།
ཉིན་ལྔ་བ་ལ་རིན་པོ་ཆེ་སྣ་བདུན་གྱི་ཆར་ཕབས་པས། ཆོས་ཉན་
པའི་ཚོགས་པ་ཤིན་ཏུ་བྲི་བར་གྱུར་ཏོ། ། ཉིན་དྲུག་པ་ལ།
བདུད་སྡིག་པ་རང་ཉིད་གར་མཁན་གྱི་ཆས་སུ་བྱས། བུ་དང་བུ་མོ་
ཆུང་མ་རྣམས་ཀྱང་ལྷའི་གར་མཁན་གྱི་གཟུགས་སུ་བསྒྱུར་ནས།
གར་མཁན་ཕོ་མོ་སུམ་ཅུ་རྩ་དྲུག་གྲོང་ཁྱེར་དུ་བྱུང་སྟེ། གར་གྱི་
བཀོད་པ་དང་། སྒྱུ་འཕྲུལ་གྱི་ལྟད་མོ་སྣ་ཚོགས་དང་། གླུ་དང་
རོལ་མོའི་སྒྲ་དབྱངས་སྙན་པོས་སྐྱེ་བོ་ཐམས་ཅད་ཀྱི་ཡིད་བསྒྱུར་བས་
ཆོས་ཉན་པ་གཅིག་ཀྱང་མེད་དོ། ། དེ་ནས་འཕགས་པ་ཉེ་སྦས་
གྲོང་ཁྱེར་དུ་བྱོན་ཏེ། ཨེ་མ་ཧོ། སྐྱེས་བུ་དཔའ་བོ་ཁྱེད་རྣམས་ཀྱི་
གར་ལེགས་ཀྱི། བདག་གིས་ཀྱང་མེ་ཏོག་གི་ཕྲེང་བ་གདགས་པར་
བྱའོ། ། ཞེས་རེ་རེ་བཞིན་མགོ་དང་མགྲིན་པར་མེ་ཏོག་གི་ཕྲེང་བ་
རེ་བཅིངས་སོ། ། དེ་མ་ཐག་ཏུ་འཕགས་པའི་རྫུ་འཕྲུལ་གྱིས་སྡིག་
ཅན་འཁོར་བཅས་རྒས་ཤིང་ཁོགས་པ། མི་སྡུག་པ། གོས་ཧྲུལ་བ།
མགོ་ལ་སྦྲུལ་གྱི་རོ་རུལ་བ་བཅིངས། མགྲིན་པར་ཁྱི་རོ་བམ་པ་་་་
སོགས་བཏགས་པ་དྲི་ངན་ཕྱོགས་བཅུར་ལྡང་བས། མཐོང་བ་ཙམ་
གྱིས་བྲོ་བར་འགྱུར་བ་དག་ཏུ་བྱིན་གྱིས་བརླབ་བོ། ། དེའི་ཚེ་་
277

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདོད་ཆགས་དང་མ་བྲལ་བའི་སྐྱེ་བོ་རྣམས་དེར་སྐྱོ་བ་དང་འཇིག་པ་
དང་སྐྱུག་བྲོ་བའི་སྣ་བཀག་ཅིང་ཕྱིར་ཕྱོགས་པས་འདུག་གོ ། དེ་
ནས་འཕགས་པས། སྡིག་ཅན་ཁྱོད་ཀྱིས་ངའི་འཁོར་ལ་ཅིའི་ཕྱིར་
འཚེ། དེས་སྨྲས་པ། འཕགས་པ་བཟོད་པར་མཛོད་ལ་བདག་
ཅག་བཅིངས་པ་ལས་ཁྲོལ་ཅིག འཕགས་པས་ངའི་འཁོར་ལ་མི་
འཚེ་ན་དེ་ལྟར་བྱའོ་གསུངས། དེས། བདག་གི་ལུས་ཞིག་པར་
གྱུར་ཅིང་མི་འཚེའོ་ཟེར། དེ་མ་ཐག་བདུད་ཀྱི་ལུས་སོགས་རྣལ་དུ་
གནས་པར་གྱུར་ཏོ། ། བདུད་ཀྱིས་སྨྲས་པ། བདག་གིས་བྱང་
ཆུབ་སྙིང་བོཪ་གཽ་ཏ་མ་ལ་མཐོ་འཚམས་པར་བྱས་ཀྱང་། དེ་ནི་་་
བྱམས་པའི་ཏིང་ངེ་འཛིན་ལ་གནས་སོ། ། ཉན་ཐོས་རྣམས་ནི་ཕ་
རོལ་གནོད་པ་སྟེ། ངས་རྩེད་མོ་ཅུང་ཟད་བྱས་པ་ལ་ཡང་འཕགས་
པས་བདག་བཅིངས་སོ་ཟེར། འཕགས་པས།· ངས་ནི་སངས་་
རྒྱས་ཀྱི་ཆོས་ཐོས་ཤིང་ཐུགས་ཀྱི་དེ་ཉིད་རྟོགས་པས། སྟོན་པའི་ཆོས་
ཀྱི་སྐུ་ནི་མཐོང་ན། གཟུགས་ཀྱི་སྐུ་ནི་མ་མཐོང་བས། སྡིག་ཅན་
ཁྱོད་ཀྱིས་སྟོན་པའི་སྐུའི་རྣམ་པ་ཇི་ལྟ་བུ་སྟོན་ཅིག་གསུངས་པས།
དེས་མཚན་དཔེས་བརྒྱན་པའི་སངས་རྒྱས་ཀྱི་སྐུའི་རྣམ་པར་སྤྲུལ་བ་ན།
འཕགས་པ་ཉེ་སྦས་རབ་ཏུ་དད་པ་སྐྱེས་ཏེ། སངས་རྒྱས་ལ་ཕྱག་
འཚལ་ལོ། ། ཞེས་ཐལ་མོ་སྦྱར་བ་སྤྱི་བོར་བཞག་མ་ཐག བདུད་
སྡིག་པ་ཅན་གྱིས་མ་བཟོད་པར་རང་གཟུགས་བསྟན་ནས། ཁྱོད་
ཀྱིས་བདག་ལ་ཕྱག་བྱེད་མི་རིགས་ཞེས་པས། སངས་རྒྱས་ཀྱི་སྐུ་ས་
དང་ཤིང་སོགས་ལས་གྲུབ་པའང་ཕྱག་གི་གནས་ཡིན་པས། སངས་
རྒྱས་ཀྱི་སྐུ་བརྙན་ལ་ཕྱག་འཚལ་བར་འོས་གསུངས། དེ་ནས་བདུད་
འཁོར་བཅས་ཀྱང་མི་སྣང་བར་གྱུར་ཏོ། ། ཚུལ་དེ་དག་གིས་སྐྱེ་བོ་
278

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཐམས་ཅད་ཡིད་འགྱུར་ཞིང་དད་པ་ལྷག་པར་སྐྱེས་སོ། ། འབྲས་
ཀྱི་ཆར་བབས་པ་ནས་བརྩམས་ཏེ། སྔོན་གྱི་དགེ་བའི་རྩ་བས་བསྐུལ་
བའི་ཕྱོགས་བཞི་ནས་སྐྱེ་བོ་དཔག་ཏུ་མེད་པ་འདུས་པ་ལ ཞག་
དྲུག་པ་དེ་ཉིད་ཀྱི་མཚན་ཐོག་ཐག་ཏུ་ཆོས་གསུངས་པས། ཉིན་
བདུན་པ་ལ་སྐྱེ་བོ་འབུམ་ཕྲག་བཅོ་བརྒྱད་ཀྱིས་བདེན་པ་མཐོང་ངོ་། །
དེ་ནས་གར་མཁན་དཔའ་བོའི་གཙུག་ལག་ཁང་དུ་ཇི་སྲིད་འཚོའི་བར་
དུ་བཞུགས་ཤིང་། ཕུག་པ་ཞིག་སྲིད་དུ་ཁྲུ་བཅོ་བརྒྱད་པ། རྒྱར་ཁྲུ་
བཅུ་གཉིས། དཔངས་སུ་ཁྲུ་དྲུག་ཡོད་པ་དེར། འཕགས་པ་ཉེ་
སྦས་ཀྱིས་གདམས་ངག་ལ་བརྟེན་ནས་གང་ཟག་གཅིག་གིས་དགྲ་་་
བཅོམ་པ་ཐོབ་པ་ན་ཤིང་བུ་སོར་བཞི་བ་རེ་འཕངས་པས། དུས་
གཞན་ཞིག་ན་ཚུལ་དེ་ཁོ་ནས་ཕུག་པ་དེ་ཡོངས་སུ་གང་བར་གྱུར་ཏོ་
ཞེས་གྲགས་སོ། ། སྐབས་དེར་ཡུལ་འཕགས་རྒྱལ་དུ་བྲམ་ཟེ་ནོར་
མང་བོ་ཅན་ཞིག་ཡོད་པ་ལ། བུ་དྷི་ཏི་ཀ་ཞེས་བྱ་བ་ཞིག་ཡོད་པ་དེ་
ནི། མཁས་པ། གསལ་བ། ཡིད་གཞུངས་པ། རིག་བྱེད་བཞི་
དང་རིག་པའི་གནས་བཅོ་བརྒྱད་ལ་མཁས་ཤིང་བྱང་བར་གྱུར་ནས།
འཁོར་བྲམ་ཟེ་ལྔ་བརྒྱ་ལ་འཚེ་བ་མེད་པའི་རིག་པ་དག་སྟོན་པར་བྱེད་
དོ། ། དུས་གཞན་ཞིག་ན། ཡུལ་བཅོམ་བརླག་ཏུ་སོང་ནས་གར་
མཁན་དཔའ་བོའི་གཙུག་ལག་ཁང་དུ་འཕགས་པ་ཉེ་སྦས་ལས་རབ་ཏུ་
བྱུང་ཞིང་བསྙེན་པར་རྫོགས་སོ། ། དྷི་ཏི་ཀ་འཁོར་བཅས་ལ།
འཕགས་པས། གདམས་ངག་རྣམ་པ་བདུན་བསྟན་པས། ཞག་
བདུན་གྱི་བྲམ་ཟེ་ལྔ་བརྒྱས་དགྲ་བཅོམ་ཐོབ་པར་གྱུར་ལ། དྷི་ཏི་ཀ་
ནི། དགྲ་བཅོམ་པ་རྣམ་པར་ཐར་བ་བརྒྱད་ལ་བསམ་གཏན་པར་
གྱུར་ཏོ། ། དེའི་རྗེས་སུ་འཕགས་པ་ཉེ་སྦས་ཀྱིས་འཕགས་པ་དྷི་ཏི་
279

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཀ་ལ་བསྟན་པ་གཏད་དེ་ཡོངས་སུ་མྱ་ངན་ལས་འདས་སོ། །འཕགས་
པ་དྷི་ཏི་ཀས་གྲོང་ཁྱེར་དྲུག་པོ་རྣམས་སུ་འཁོར་རྣམ་བཞི་ལ་ལུང་"
ཕོགས། སངས་རྒྱས་ཀྱི་བསྟན་པ་རབ་ཏུ་རྒྱས་པར་བྱས་སོ། །
སྐབས་དེར་ཐོབ་གར་གྱི་ཡུལ་ན་རྒྱལ་བོ་མི་ན་ར་ཞེས་བྱ་བ་ཞིག་ཡོད་ལ།
རྒྱལ་བོ་ལ་སོགས་པའི་ཡུལ་དེ་བ་རྣམས་ནམ་མཁའི་ལྷ་ཁོ་ན་ལ་དད་
དོ། ། དུས་ལན་གཅིག་རྒྱལ་བོ་འཁོར་བཅས་དང་། ཡུལ་མི་མང་
པོས་མཆོད་རྫས་སྣ་ཚོགས་ཀྱིས་ནམ་མཁའི་ལྷ་མཆོད་པའི་སྐབས་སུ།
འཕགས་པ་དྷི་ཏི་ཀ་འཁོར་དགྲ་བཅོམ་པ་ལྔ་བརྒྱ་དང་བཅས་པ་ནམ་
མཁའ་ནས་རྫུ་འཕྲུལ་གྱིས་བྱོན་ནས་མཆོད་པའི་སར་བཞུགས་སོ། །
དེ་རྣམས་ཀྱིས་འཕགས་པ་འཁོར་བཅས་ནམ་མཁའི་ལྷ་ཡིན་པའི་འདུ་
ཤེས་ཀྱིས་ཕྱག་བྱས་ཏེ་མཆོད་པ་ལ། འཕགས་པས་ཆོས་བསྟན་པས།
རྒྱལ་བོ་ལ་སོགས་པ་སྐྱེ་བོ་སྟོང་གིས་བདེན་པ་མཐོང་ལ། སྐྱེ་བོ་་
དཔག་ཏུ་མེད་པ་ཞིག་སྐྱབས་སུ་འགྲོ་བ་དང་བསླབ་པའི་གནས་ལ་
བཀོད་དོ། ། དེར་དབྱར་ཟླ་བ་གསུམ་བཞུགས་པས་དགེ་སློང་་་་
དཔག་ཏུ་མེད་པ་འཕེལ་ཞིང་། དགྲ་བཅོམ་ཐོབ་པ་སྟོང་ཙམ་བྱུང་
ངོ་། ། དེར་ཁ་ཆེའི་ཡུལ་གྱི་གནས་བརྟན་མང་བོ་ཡང་ཕེབས་ཤིང་།
རྒྱལ་བོ་མི་ན་ར་དང་དེའི་སྲས་ཀྱི་དུས་ཁོ་ན་ལ་གཙུག་ལག་ཁང་ཆེན་པོ་
ལྔ་བཅུ་ཙམ་བཞེངས་ཏེ། དེར་དགེ་འདུན་མང་པོས་གང་བར་གྱུར་
ཏོ། ། ཡང་ཤར་ཕྱོགས་ཀཱ་མ་རུ་བ་ཞེས་བྱ་བའི་ཡུལ་ན། བྲམ་ཟེ་
སི་ངྷི་ཞེས་བྱ་བ་ལོངས་སྤྱོད་རྒྱལ་བོ་དང་མཉམ་པ་ཞིག་ཡོད་ལ། དེ་
འཁོར་སྟོང་ཕྲག་མང་བོ་དང་བཅས་པས་ཉི་མ་མཆོད་པ་ལ་བརྩོན་
པར་བྱེད་དོ། ། དེས་ཉི་མ་མཆོད་པའི་དུས་ཤིག་ན། འཕགས་པ་
དྷི་ཏི་ཀ་རྫུ་འཕྲུལ་གྱིས་ཉི་མའི་དཀྱིལ་འཁོར་དབུས་ནས་འོད་ཟེར་
280

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
མང་བོ་སྤྲོ་བཞིན་དུ་བྱོན་ནས་བཞུགས་སོ། ། དེ་དག་གིས་ཀྱང་ཉི་
མ་ཡིན་པར་བསམ་སྟེ། མཆོད་ཅིང་ཕྱག་འཚལ་བ་ལ། ཆོས་་་
བསྟན་པས། ཤིན་ཏུ་དད་པར་གྱུར་པའི་ཚེ། འཕགས་པའི་སྐུ་
དངོས་སྣང་བར་བྱས་ཏེ་ཆོས་གསུངས་པས། བྲམ་ཟེ་དེས་བདེན་པ་
མངོན་སུམ་དུ་མཐོང་ངོ་། ། བྲམ་ཟེ་དེས་མཆོད་རྟེན་ཆེན་པོ་ཞེས་
བྱ་བའི་གཙུག་ལག་ཁང་ཆེན་པོ་བཞེངས་ཏེ། ཕྱོགས་བཞིའི་དགེ་
འདུན་པ་རྣམས་ལ་དུས་སྟོན་ཆེན་པོ་བྱས་པས། སངས་རྒྱས་ཀྱི་
བསྟན་པ་ལྷག་པར་དར་བར་གྱུར་ཏོ། ། ནུབ་ཕྱོགས་མ་ལ་ཝ་ཞེས་
བྱ་བའི་ཡུལ་དུ་བྲམ་ཟེ་དྲེགས་མེད་ཅེས་བྱ་བ་ལ་སོགས་པ་བྲམ་ཟེ་མང་
པོས། ར་སྐྱེས་དང་། བ་ལང་མང་བོ་བསད་དེ། ཤ་ཁྲག་གིས་
སྦྱིན་སྲེག་བྱེད་དོ། ། ལན་གཅིག་མཆོད་སྦྱིན་བྱེད་པའི་སར་་་་་་་
འཕགས་པ་དྷི་ཏི་ཀ་བྱོན་ནས་ལས་འབྲས་ཀྱི་ཆོས་བསྟན་པས། དེ་
རྣམས་སྡིག་པའི་ལས་ལ་འགྱོད་ཅིང་སྡིག་པ་ཞི་བའི་ཐབས་ཞུས་པས།
སྐྱབས་སུ་འགྲོ་བ་དང་། བསླབ་པའི་གནས་ལ་བཀོད་དོ། ། དེ་
ནས་དེ་རྣམས་ཀྱིས་ཁྱིམ་བདག་གདངས་ཅན་གྱི་ཀུན་དགའ་ར་བར་
གཙུག་ལག་ཁང་ཆེན་པོ་བྱས་ཏེ། རྫས་ལས་བྱུང་བའི་བསོད་ནམས་
བདུན་ལ་བརྩོན་པར་བྱེད་དོ། ། དེ་ལྟར་འཕགས་པ་དྷི་ཏི་ཀས་
བསྟན་པ་ཡུན་རིང་བོ་བསྐྱངས་ཏེ། སེམས་ཅན་ལ་ཕན་པར་མཛད་
པའི་མཐར ཚོང་དཔོན་གྱི་རིགས་ལས་བྱུང་བ་འཕགས་པ་ནག་པོ་
ལ་བསྟན་པ་གཏད་དོ། ། དེ་ནས་འཕགས་པ་ནག་པོས་བསྟན་པ་
བསྐྱངས་ཏེ། འཁོར་རྣམ་བཞི་ལ་གདམས་ངག་ཕོག་པས།
འབྲས་བུ་བཞི་ཐོབ་པ་སོགས་རྒྱུན་མི་ཆད་པར་ཡོད་པར་གྲགས་སོ། །
ནམ་ཞིག་ན། ཁ་ཆེའི་ཡུལ་ནས་བྲམ་ཟེའི་རིགས་ཀྱི་དགེ་སློང་གནས་
281

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བརྟན་གནས་པ་ཞེས་བྱ་བ་གདུག་པ་གཏུམ་པ། མང་དུ་ཐོས་པ།
བདག་ཏུ་ལྟ་བ་ལ་མངོན་པར་དགའ་བ་ཞིག་ཡུལ་ཀུན་ཏུ་རྒྱུ་ཞིང་།
སོ་སོ་སྐྱེ་བོ་རྣམས་ལྟ་བ་ངན་པ་ལ་འགོད་པ་ཞིག་བྱུང་སྟེ། དེའི་ཕྱིར་
དགེ་འདུན་རྣམས་ཀྱང་ཅུང་ཟད་རྩོད་པར་གྱུར་ཏོ། ། དེའི་ཚེ་མ་
རུའི་ཡུལ་གྱི་པུ་སྐ་ར་ཎི་ཞེས་བྱ་བའི་གཙུག་ལག་ཁང་དུ་གནོད་སྦྱིན་
སེར་སྐྱ་ཞེས་བྱ་བས་འཚོ་བ་སྦྱར་ནས། ཕྱོགས་བཞིའི་དགེ་འདུན་
ཐམས་ཅད་བསྡུས་སོ། ། དགེ་འདུན་རྣམས་འདུས་པའི་དབུས་སུ།
འཕགས་པ་ནག་པོས་བདག་མེད་པའི་ཆོས་ཡང་ཡང་བསྟན་ཏེ། ཟླ་
བ་གསུམ་ཙམ་འདས་པ་ན། བདག་ཏུ་ལྟ་བ་ལ་བཀོད་པའི་དགེ་
སློང་དེ་ཐམས་ཅད་ཀྱི་རྒྱུད་ཡོངས་སུ་དག་སྟེ། བདེན་པ་མཐོང་
ངོ་། ། གནས་བརྟན་གནས་པ་ཡང་ལྟ་བ་རྣམ་པར་དག་པ་ལ་་
བཀོད་དོ། ། སྐབས་དེར་སེང་ག་ལའི་གླིང་ན་རྒྱལ་བོ་ཁྲི་ལྡན་སེང་
གེ་མཛོད་ཅེས་བྱ་བ་ཞིག་ཡོད་ལ། དེ་འདུན་ས་ན་གནས་པའི་ཚེ།
ཚོང་དཔོན་ཞིག་གིས་ཤིང་ལས་གྲུབ་པའི་སྟོན་པའི་སྐུ་ཞིག་ཕུལ།
རྒྱལ་བོས་འདི་ཅི་ཞེས་དྲིས་པས། ཚོང་དཔོན་དེས་སངས་རྒྱས་ནས་
བརྩམས་ཏེ། འཕགས་པ་ནག་པོའི་བར་གྱི་ཆེ་བ་རྣམས་བརྗོད་་་་
དོ། ། རྒྱལ་བོ་དགའ་སྟེ། འཕགས་པ་ནག་པོ་གདན་འདྲེན་པའི་
ཕོ་ཉ་བ་མངགས་སོ། ། དེ་ནས་འཕགས་པ་ནག་པོ་འཁོར་བཅས་
རྫུ་འཕྲུལ་གྱིས་ནམ་མཁའ་ནས་བྱོན་ཏེ། སེང་ག་ལའི་གླིང་དུ་བབས་
ཤིང་། རྒྱལ་བོ་འཁོར་དང་བཅས་པས་མདུན་བསུས་ཏེ། འོད་
ཟེར་ཁ་དོག་སྣ་ཚོགས་པ་འཕྲོ་བ་དང་འབར་བ་ལ་སོགས་པའི་ཆོ་་
འཕྲུལ་དང་བཅས་གྲོང་ཁྱེར་མཆོག་ཏུ་གཤེགས་སོ། ། ཟླ་བ་གསུམ་
བཞུགས་ནས་ཆོས་བསྟན་པས། འབྲས་བུ་བཞི་ཐོབ་པའི་མང་བར་
282 --་

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
གྲགས་སོ། ། གླིང་དེར་འཕགས་པ་ནག་པོས་གཙུག་ལག་ཁང་་
དང་། དགེ་འདུན་མང་བོ་འཕེལ་བར་བྱས་སོ། ། རྒྱ་གར་ནུབ་
ཕྱོགས་བྷ་རུ་ཀ་ཙྪ་ཞེས་བྱ་བའི་ཡུལ་དུ། སྐྱ་སེང་གི་རིགས་ལས་བྱུང་
བ་རྒྱལ་རིགས་མཐོང་བ་ཞེས་བྱ་བ་ལ་སྲས་ཤིག་ཡོད་པའི་མིང་ལ་་
ལེགས་མཐོང་ཞེས་བཏགས་སོ། ། དེ་ཆེར་སྐྱེས་ནས་སྐྱེད་མོས་ཚལ་
ལྔ་བརྒྱ་ལ་སོགས་པ་ལྷ་དང་མཉམ་པའི་ལོངས་སྤྱོད་ཅན་དུ་གྱུར་ཏོ། །
དུས་གཞན་ཞིག་ན། ལེགས་མཐོང་འཁོར་མང་བོ་དང་བཅས་སྐྱེད་
མོས་ཚལ་དུ་འགྲོ་བའི་ལམ་དུ། དགྲ་བཅོམ་པ་སུ་ཀ་ཡ་ན་ཞེས་བྱ་བ་
འཁོར་བཅས་བྱོན་པ་མཐོང་བས། ལྷག་པར་དད་དེ། ཞབས་ལ་
ཕྱག་བྱས་ནས་ཕྱོགས་གཅིག་ཏུ་འདུག་གོ ། དེ་ནས་དགྲ་བཅོམ་
པས་ཆོས་བསྟན་པ་ན། ལེགས་མཐོང་གིས་བསྟན་དེ་ལ་འཁོད་་་
བཞིན་དུ་དགྲ་བཅོམ་ཐོབ་བོ། ། དེའི་རྗེས་སུ་འཕགས་པ་ནག་པོ་
སློབ་དཔོན་དུ་བསྟེན་ཏེ། ལྷན་ཅིག་གནས་པའི་ཚུལ་གྱིས་ཡུན་རིང་
དུ་བཞུགས་ནས་འགྲོ་དོན་རྒྱ་ཆེན་པོ་མཛད་པའི་མཐར། འཕགས་
པ་ནག་པོས། དགྲ་བཅོམ་པ་ལེགས་མཐོང་ལ་བསྟན་པ་གཏད་དེ།
བྱང་ཕྱོགས་ཀྱི་ཡུལ་ཀུ་ཤ་བ་ན་ཞེས་བྱ་བར་མྱ་ངན་ལས་འདས་སོ། །
དེ་ནས་འཕགས་པ་ལེགས་མཐོང་གིས། འཁོར་རྣམ་བཞི་ལ་ལུང་
ཕོགས་ཏེ་བསྟན་པ་བསྐྱངས་ལ། སྐབས་དེར་ནུབ་ཕྱོགས་སིན་དྷུ་
ཞེས་བྱ་བའི་གནས་ན། གནོད་སྦྱིན་མོ་ཧོང་ག་ལ་ཙཱི་ཞེས་བྱ་བ།
མཐུ་དང་རྫུ་འཕྲུལ་ཆེ་བ་ཞིག་གནས་ཏེ་དེས་ཡུལ་མི་རྣམས་ལ་ཤིན་ཏུ་
འཚེ་བར་བྱེད་དོ། ། དུས་གཞན་ཞིག་ན་འཕགས་པ་ལེགས་མཐོང་
གིས་དེ་འདུལ་བའི་དུས་ལ་བབས་པར་མཁྱེན་ནས། སིན་དྷུའི་གྲོང་
དུ་བསོད་སྙོམས་བླངས་ཏེ། གནོད་སྦྱིན་དེའི་གནས་སུ་བསོད་་་་
283

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྙོམས་བཞེས་པས། དེས་བསམ་པ་འདི་ནི་དགེ་སློང་ལམ་མཁྱེན་པ་
ཞིག་གོ་སྙམ་མོ། ། དེ་ནས་ལྷུང་བཟེད་བཀྲུས་པའི་བཀྲུ་ཁུ་གནས་
དེར་ཕོ་བས། གནོད་སྦྱིན་མོ་ཤིན་ཏུ་ཁྲོས་ཏེ། རྡོ་དང་མཚོན་ཆ་
ཆར་ལྟར་ཕབས་ཅིང་། འཕགས་པ་བྱམས་པའི་ཏིང་ངེ་འཛིན་ལ་
སྙོམས་པར་བཞུགས་པས་ཅུང་ཟད་ཀྱང་གནོད་པར་མ་གྱུར་ཏོ། །
འཕགས་པས་ཆོ་འཕྲུལ་གྱིས་མེ་སྦར་ཏེ། ཕྱོགས་ཐམས་ཅད་མེར་
གྱུར་པ་ན། གནོད་སྦྱིན་མོ་ཉིད་ཚིག་པར་འཇིགས་ནས་འཕགས་པ་
ལ་སྐྱབས་སུ་སོངས་ཤིང་། དེ་ལ་འཕགས་པས་ཆོས་བསྟན་ནས་་
བསླབ་པའི་གནས་ལ་བཀོད་དོ། ། གཞན་ཡང་ཕྱིས་སུ་འདུལ་བ་
བོ་མི་འབྱུང་བར་མཁྱེན་ཏེ། བསྟན་པ་འདི་ལ་མི་དད་པའི་ཀླུ་དང་
གནོད་སྦྱིན་ལྔ་བརྒྱ་ཙམ་བཏུལ་བར་གྲགས་སོ། ། དེ་ནས་འཕགས་
པ་ལེགས་མཐོང་ཆེན་པོ་ལྷོ་ཕྱོགས་ཀྱི་རྒྱུད་དུ་བྱོན་པས། ཡུལ་དེ་
རྣམས་སུ་གཙུག་ལག་ཁང་དང་དགེ་འདུན་མང་བོ་འཕེལ་ཞིང་།
གླིང་ཕྲན་མང་པོར་ཡང་སངས་རྒྱས་ཀྱི་བསྟན་པ་དར་བར་བྱས་ལ།
རྒྱ་ཡུལ་ཆེན་པོ་རྣམས་སུའང་ཆོས་ཅུང་ཟད་དར་བར་མཛད་ནས།
སྐལ་བ་དང་ལྡན་པའི་སེམས་ཅན་དཔག་ཏུ་མེད་པ་དགེ་བའི་ལམ་ལ་
བཀོད་པར་མཛད་དོ་ཞེས་ཐོས་སོ། །
འདིར་སྨྲས་པ། མཁྱེན་པའི་དུས་གསུམ་ཞེས་བྱའི་དཀྱིལ་་
འཁོར་ཁྱབ། །བརྩེ་བས་འགྲོ་ཀུན་སྙོམས་པར་བུ་བཞིན་དགོངས། །
ནུས་པས་སྐལ་ལྡན་འཁོར་བའི་འཇིགས་ལས་སྐྱོབ། །འདྲེན་པ་དོན་
ཀུན་གྲུབ་ལ་ཕྱག་འཚལ་ལོ། །མཚོ་དང་རྫིང་བུ་མེད་པར་གྱུར་པ་་
ན། །དེ་རུ་ཤར་བའི་ཟླ་བའི་གཟུགས་བརྙན་བཞིན། །དངོས་ཀྱི་་་
གདུལ་བྱ་ཡོངས་སུ་རྫོགས་པའི་ཚེ། །མྱ་ངན་འདའ་སྟོན་མཛད་ལ་
284 www

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཕྱག་འཚལ་ལོ། །བདེ་གཤེགས་སློབ་མ་སྲས་དང་བཅས་པ་ནི། །གང་
དུ་གཤེགས་ཤིང་བཞུགས་པའི་གནས་རྣམས་དང༌། །སྡེ་སྣོད་གསུམ་
དང་ཚེམས་ཀྱི་མཆེ་བ་བཞི། །རིང་བསྲེལ་མཆོད་རྟེན་རྣམས་ལ་ཕྱག་
འཚལ་ལོ། །དེ་བཞིན་གཤེགས་པའི་གསུང་སྐྱེས་སློབ་མའི་ཚོགས། །
བསྟན་ལ་ཚད་མར་གྱུར་པ་དེ་རྣམས་ཀྱི། །ལེགས་མཛད་རྟ་མཆོག་
བདུན་གྱིས་དྲངས་པ་ཡི། །བསྟན་པའི་ཉི་མ་དུས་ཀྱི་མཐར་ཡང་་
ཤར། །ཤཱཀྱའི་རྒྱལ་བོའི་ཞབས་ལ་ཕྱག་བྱས་ཏེ། །སྟོན་པར་ཁས་་་
བླངས་ཙམ་གྱིས་བསྙེན་པར་རྫོགས། །འོད་སྲུངས་རིགས་ལས་་་་་་་
འཁྲུངས་པའི་གནས་བརྟན་ཆེ། །སངས་རྒྱས་གཉིས་པ་འོད་སྲུངས་
ཆེན་པོར་འདུད། །ཆོས་ཀྱི་ཕུང་བོ་བརྒྱད་ཁྲི་བཞི་སྟོང་ཀུན། །སྡེ་སྣོད་
གསུམ་དུ་བསྡུས་ནས་ཆོས་ལམ་བཞག ། སློབ་མའི་སློབ་མ་གཅིག་
ནས་གཅིག་བརྒྱུད་དེ། །ཐུབ་བསྟན་ཡུན་རིང་གནས་པའི་བཀའ་དྲིན་
མཛད། །གང་སྐུ་དངོས་ཀྱི་གདུལ་བྱ་རྫོགས་ན་ཡང༌། །སྐུ་གདུང་རིན་
ཆེན་ཚེ་ལོ་བརྒྱད་ཁྲི་བར། །མི་འཇིག་བྱིན་བརླབས་འགྲོ་ཕན་རྒྱ་ཆེན་
པོ། །འབྱུང་བའི་ཚུལ་འདི་ངོ་མཚར་རྨད་དུ་བྱུང༌། །ཆོས་ཀྱི་ཆེ་བས་
བཀུར་བསྟི་སེང་ཁྲིའི་སྟེང༌། །དགྲ་བཅོམ་ལྔ་བརྒྱའི་སྣམ་སྦྱར་གདན་
དུ་བཏིང༌། །གླེང་གཞི་མཚམས་སྦྱོར་དང་བཅས་རྒྱལ་བའི་བཀའ། །
ཇི་བཞིན་གསུངས་མཛད་འཕགས་པ་ཀུན་དགའ་བོ། །འཕགས་པ་
སྤྱན་སྟོང་མངའ་བས་དམ་ཆོས་ཆར། །ཇི་སྙེད་བབ་པ་ཁྱོད་ཐུགས་
འཛིན་མར་འཁྱིལ། །སངས་རྒྱས་བསྟན་ལ་ཆོས་དང་ཟང་ཟིང་་་་་་་་་་
གིས། །རི་མོར་བགྱིས་པ་ཤ་ནའི་གོས་ཅན་ཞབས། །ཐུབ་པས་ལུང་
བསྟན་འཕགས་པས་བཀའ་བསྒོས་ལྟར། །ཁ་ཆེའི་ཡུལ་ནི་བསྟན་པའི་
འབྱུང་གནས་སུ། །བྱེད་པོ་དགྲ་བཅོམ་ཉི་མའི་གོང་བ་ཞེས། །གྲགས་
285

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པའི་རྫ་རྔ་འཇིག་རྟེན་ཀུན་གྱིས་བརྡུང་། །མཚན་དཔེ་བྲལ་ཡང་འགྲོ་
ཕན་སངས་རྒྱས་དང་། འདྲ་བར་དེ་བཞིན་གཤེགས་པས་ལུང་་་་
བསྟན་པ། །འཕགས་པ་ཉེ་སྦས་རྣམ་ཐར་བསམ་པའི་ཚེ། །འཁོར་
བའི་རྒྱ་མཚོ་སྐམས་པའང་སྲིད་དོ་སྙམ། །རྣམ་པར་ཐར་བ་བརྒྱད་ལ་
མངའ་བརྙེས་ཏེ། །ངོ་མཚར་ཆོ་འཕྲུལ་ཆེན་པོས་འགྲོ་དོན་མཛད། །
འོད་ཀྱི་དྲ་བས་ནམ་མཁའ་གང་བཞིན་དུ། །ཉི་མའི་དཀྱིལ་འཁོར་
ལས་བྱོན་དྷི་ཏི་ཀ །སེང་ག་ལ་ཡི་གླིང་དུ་འགྲོ་དོན་མཛད། །ལྟ་ངན་
ལམ་ཞུགས་ཡང་དག་ལྟ་ལ་བཀོད། །གཙུག་ལག་ཁང་མང་བཞེངས་
ནས་དགེ་འདུན་སྡེ། །རྒྱ་ཆེར་སྤེལ་མཛད་འཕགས་པ་ནག་པོ་བ། །
འབྱོར་བ་ཆེ་བས་གནོད་སྦྱིན་མཛོད་ལ་འགྲན། །འཕྲིན་ལས་ཆེ་བས་
ཡངས་པའི་འཇིག་རྟེན་ཁྱབ། །རྫུ་འཕྲུལ་ཆེ་བས་ལྷ་ཀླུ་གནོད་སྦྱིན་
བཏུལ། །ལེགས་མཐོང་ཟླ་བ་ཐུབ་བསྟན་ནམ་མཁའི་རྒྱན། །བསྟན་
པའི་མངའ་བདག་ཆེན་པོ་དེ་རྣམས་ལ། །སངས་རྒྱས་འདྲ་བའི་ཉན་
ཐོས་ཞེས་སུ་གྲགས། །བསྟན་ལ་བྱ་བ་བྱས་ཤིང་བྱེད་པ་བྱས། །ཁམས་
གསུམ་ལས་འདས་འགྲོ་བའི་བསོད་ནམས་ཞིང་། །ཉོན་མོངས་མེད་
པའི་ཏིང་འཛིན་འོད་སྟོང་ཅན། །བསམ་གཏན་ལྷ་ཡི་ལམ་ནས་ཤར་
བའི་ཚེ། །གང་ལ་དམིགས་ནས་གཞན་གྱི་ཀུན་རྟོགས་ལས། །ཆགས་
སོགས་མུན་པ་འབྱུང་བའི་གོ་སྐབས་བྲལ། །རབ་མཐའི་བསམ་གཏན་
གསེར་གྱི་དཀྱིལ་འཁོར་སྟེང་། །སྨོན་ནས་ཤེས་པ་མཁྱེན་པའི་ཏིང་
འཛིན་མཚོར། །གང་ཞིག་ཤེས་འདོད་ཡུལ་གྱི་ཟླ་སྐར་སོགས། །སྨོན་
པ་ཙམ་གྱིས་མ་འདྲེས་སོ་སོར་འཆར། །ཆོས་དོན་ངེས་ཚིག་སོ་སོ་རིག་
པ་ཡིས། །མིང་དང་དོན་དང་ངག་རྣམས་ཐོགས་མེད་ཤེས། །སྤོབས་
པ་སོ་སོ་རིག་པས་འབེལ་གཏམ་སོགས། །ཆོས་ཀྱི་དོན་ཀུན་ཐག་་
286

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཐོགས་མེད་པར་འཆད། །སྔོན་གནས་རྗེས་སུ་དྲན་པས་འདས་ངཔ་
མཁྱེན། །ལྷའི་མིག་མངོན་པར་ཤེས་པས་མ་འོངས་མཁྱེན། །གང་
ཟག་མངོན་པར་ཤེས་པས་ད་ལྟ་སྟེ། །རིག་པ་གསུམ་དང་ཚངས་་
གནས་བཞི་དང་ལྡན། །གཞན་ཡིད་འཕྲོག་པས་རྫུ་འཕྲུལ་མངོན་ཤེས་
དང་། །ཕ་རོལ་སེམས་ཤེས་ཟག་ཟད་མངོན་ཤེས་གསུམ། །རྫུ་འཕྲུལ་
ཀུན་བརྗོད་རྗེས་བསྟན་ཆོ་འཕྲུལ་ཏེ། །ཆོ་འཕྲུལ་གསུམ་གྱི་སྒོ་ནས་
འགྲོ་དོན་མཛད། །གཟུགས་ཅན་གཟུགས་ལ་ལྟ་བའི་རྣམ་ཐར་་་་་་་
དང་། །གཟུགས་མེད་གཟུགས་དང་སྡུག་པའི་རྣམ་ཐར་དང་། །
གཟུགས་མེད་རྣམ་ཐར་བཞི་དང་འགོག་པ་སྟེ། །རྣམ་པར་ཐར་བ་
བརྒྱད་ལ་བསམ་གཏན་མཛད། །རང་ལ་གཟུགས་དང་གཟུགས་མེད་
འདུ་ཤེས་པས། །ཕྱི་རོལ་གཟུགས་ནི་ཆེ་ཆུང་གཉིས་གཉིས་དང་། །སྔོ་
སེར་དཀར་དམར་ཁ་དོག་ཟིལ་གནོན་ཏེ། །ཟིལ་གྱིས་གནོན་པའི་སྐྱེ་
མཆེད་བརྒྱད་དང་ལྡན། །ས་ཆུ་མེ་རླུང་འབྱུང་བཞིའི་ཟད་པར་་་་
དང་། །སྔོ་སེར་དཀར་དམར་ཁ་དོག་ཟད་པར་བཞི། །ནམ་མཁའ་
རྣམ་ཤེས་ཟད་པར་ཏིང་འཛིན་བཅུས། །ས་སོགས་བར་མཚམས་མེད་
པར་རྒྱས་པར་བྱེད། །གཞན་ཡང་བྱང་ཆུབ་ཕྱོགས་ཆོས་སོ་བདུན་
སོགས། །ངོ་མཚར་ཡོན་ཏན་དབང་ཕྱུག་དེ་རྣམས་ཀྱི། །རྨད་དུ་བྱུང་
བའི་རྟོགས་བརྗོད་མཐའ་ཡས་ལས། །ཆ་ཤས་ཙམ་ཞིག་དད་པས་
གཏམ་དུ་བྱས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
དེ་ནས་མཛད་པ་སྤྱི་ལ་བསྟོད་པ་ནི། བཞེད་པ་ཇི་བཞིན་
འཇུག་ལ་མངའ་བརྙེས་པས། །ཕུན་ཚོགས་ཉེར་བཞི་མཛད་ཆེན་བཅུ་
གཉིས་དང་། །ཆོ་འཕྲུལ་གསུམ་དང་ལྷུན་གྲུབ་འཕྲིན་ལས་ཀྱིས། །
འགྲོ་བའི་ཕན་བདེ་སྒྲུབ་ལ་ཕྱག་འཚལ་ལོ། ། ཞེས་སྨྲས་སོ།
287

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དེ་ཡང་མདོ་ལས། དགེ་མཐར་ཕྱིན་པ་ཁྱོད་ལ་ནི། །སྦྱོར་བྱུང་དགེ་
བ་འགའ་མ་མཆིས། །ཁྱོད་ནི་གང་ཞིག་བཞེད་ན་ཡང་། །བཞེད་པ་
ཙམ་ལ་རག་ལས་སོ། །ཞེས་དང་། མཆིམས་འཇམ་པའི་དབྱངས་
ཀྱིས། རྒྱུ་དང་འབྲས་བུ་ཕན་འདོགས་པ།།གསུམ་པོ་རེ་རེའང་
བཞི་བཞི་སྟེ། །ཚོགས་ཀུན་ཡུན་རིང་བར་ཆད་མེད། །གུས་བྱས་གོམ་
པ་བཞི་ནི་རྒྱུ། །ཡེ་ཤེས་དང་ནི་སྤངས་པ་དང་། །མཐུ་དང་གཟུགས་
སྐུ་ཕུན་ཚོགས་པ། །རྣམ་བཞི་འབྲས་བུ་དེ་དག་ཀྱང་། །རྣམ་པ་བཞི་
བཞིར་ཤེས་བྱ་སྟེ། །མ་བསྟན་མཁྱེན་དང་ཐམས་ཅད་མཁྱེན། །རྣམ་
ཀུན་མ་འབད་མཁྱེན་པ་བཞི། །ཡེ་ཤེས་ཕུན་ཚོགས་ཉོན་མོངས་་་་་
ཀུན། །གཏན་དུ་སྤངས་དང་བག་ཆགས་བཅས། །ཏིང་འཛིན་་་་་་
སྙོམས་འཇུག་སྒྲུབ་ཀུན་སྤངས། །རྣམ་བཞི་སྤངས་པ་ཕུན་ཚོགས་་་
སོ། །ཕྱིའི་ཡུལ་སྤྲུལ་སྒྱུར་བྱིན་རླབས་པ། །ཡུལ་ལ་མངའ་བརྙེས་་
གཏོང་བྱིན་རློབས། །ཚེ་ལའོ་ཐོགས་ཅེས་ཐོགས་མེད་དང་། །རང་ལ་
མྱུར་གཤེགས་ཆུང་ངུར་ནི། །མང་འཇུག་སྤྱོད་ལམ་མངའ་བརྙེས་་
པའོ། །ཡ་མཚན་ནར་མ་སྣ་ཚོགས་པ། །སྟོན་ལ་མངའ་བརྙེས་རྣམ་པ་
བཞི། ། རྒྱལ་བའི་མཐུ་ནི་ཕུན་ཚོགས་པའོ། །མཚན་དང་དཔེ་བྱད་
སྟོབས་དང་ནི། །སྐུ་གདུང་རིང་བསྲེལ་རྡོ་རྗེ་ལྟར། །སྲ་བ་གང་ཡིན་
སངས་རྒྱས་ཀྱི། །གཟུགས་སྐུ་ཕུན་ཚོགས་རྣམ་བཞིའོ། །དམྱལ་བ་ཡི་
དྭགས་དུད་འགྲོ་དང་། ། འཁོར་བའི་སྡུག་བསྔལ་དག་ལས་ནི། །
གཏན་དུ་ཐར་མཛད་རྣམ་པ་བཞི། །ཕན་འདོགས་པ་དེ་རྣམས་་་་
གཅིག་ཏུ། །བདེ་འགྲོ་དང་ནི་ཐེག་གསུམ་འགོད། །བཞི་ཡིན་འགྲོ་
བའི་བླ་མ་དེའི། །ཡོན་ཏན་རྒྱ་མཚོ་དཔག་མེད་ཕྱིར། །རབ་ཏུ་དབྱེ་
བ་མཐའ་ཡས་མོད། །ཆེ་བའི་བདག་ཉིད་མདོར་བསྡུས་པའོ། །གང་
288

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
དག་སྐྱོབ་པ་ཀུན་མཁྱེན་གྱི། །ཡོན་ཏན་དམ་པ་གང་ཤེས་ནས། །རྒྱལ་
དང་དེ་ཡི་དམ་ཆོས་དང༌། །དེ་ཡི་རྗེས་འཇུག་དགེ་འདུན་ལ། །རབ་
དང་དེ་དག་མཁས་པ་ཡིན། །ཞེས་གསུངས་པ་ལྟར། རྒྱུ་ཕུན་སུམ་
ཚོགས་པ་བཞི་དང་། འབྲས་བུ་ལ། ཡེ་ཤེས་དང་། སྤངས་པ་
དང་། མཐུ་དང༌།། གཟུགས་སྐུ་བཞི་ཡོད་པས། རེ་རེ་ལ་ཕུན་
སུམ་ཚོགས་པ་བཞི་བཞི་ཕྱེ་བས་བཅུ་དྲུག་དང་། ཕན་འདོགས་པ་
ཕུན་སུམ་ཚོགས་པ་བཞི་ལ་འདྲེན་ཚུལ་གཉིས་ཡོད་པས། ངན་སོང་
གསུམ་དང་འཁོར་བའི་སྡུག་བསྔལ་ལས་ཐར་བར་མཛད་པ་བཞིའམ།
རྣམ་པ་གཅིག་ཏུ་ན། བདེ་འགྲོ་དང་ཐེག་པ་གསུམ་ལ་འགོད་པ་སྟེ་
བཞིའོ། ། དབུ་མ་འཇུག་པ་ལས། སླར་ཡང་མི་གཡོའི་སྐུ་མངའ་
ཁྱོད་ཀྱིས་སྲིད་གསུམ་བྱོན་ནས་སྤྲུལ་རྣམས་ཀྱིས། །གཤེགས་པ་དང་
ནི་བལྟམས་དང་བྱང་ཆུབ་ཞི་བའི་འཁོར་ལོའང་སྟོན་པར་མཛད། །
དེ་ལྟར་ཁྱེད་ཀྱིས་འཇིག་རྟེན་གཡོ་བག་སྤྱོད་ཅན་རེ་བའི་ཞགས་པ་
ནི། །མང་པོས་བཅིངས་པ་མ་ལུས་ཐུགས་རྗེས་མྱ་ངན་འདས་པར་
བཀྲི་བར་མཛད། །ཅེས་དང་། ཐེག་པ་ཆེན་པོ་བསྡུས་པ་ལས།
སེམས་ཅན་རྣམས་ལ་ཐུགས་བརྩེ་བ། །ཕྲད་དང་བྲལ་བར་དགོངས་
པ་ཅན། །མི་འབྲལ་དགོངས་ཤིང་བདེ་དང་ལྡན། །དགོངས་པ་ཁྱོད་
ལ་ཕྱག་འཚལ་ལོ། །སྒྲིབ་པ་ཀུན་ལས་ངེས་པར་གྲོལ། །ཐུབ་པས་
འཇིག་རྟེན་ཀུན་ཟིལ་མནན། །ཁྱོད་ཀྱི་མཁྱེན་པས་ཤེས་བྱ་ཁྱབ།
སེམས་གྲོལ་ཁྱོད་ལ་ཕྱག་འཚལ་ལོ། །སེམས་ཅན་ཀུན་གྱི་ཉོན་མོངས་
ཀུན། །མ་ལུས་པ་དག་འདུལ་མཛད་པ། །ཉོན་མོངས་སེལ་བ་ཉོན་
མོངས་པ། །བརྩེར་བཅས་ཁྱོད་ལ་ཕྱག་འཚལ་ལོ། །ལྷུན་གྱིས་གྲུབ་
ཅིང་ཆགས་མི་མངའ། །ཐོགས་པ་མི་མངའ་རྟག་ཏུ་ཡང་། །མཉམ་
289 “-----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་བཞག་ཅིང་འདྲི་ཀུན་གྱི། །ལན་ལྡོན་ཁྱོད་ལ་ཕྱག་འཚལ་ལོ། །
གནས་དང་གནས་པ་བཤད་བྱ་དང༌། །ཚིག་དང་ཤེས་པ་སྟོན་པ་་
ལ། །རྟག་ཏུ་བློ་གྲོས་མི་ཐོགས་པ། །སྟོན་མཆོག་ཁྱོད་ལ་ཕྱག་འཚལ་
ལོ། །ཆེད་དུ་བཞུད་དང་དེ་དག་གི ། ཚིག་དང་སྤྱོད་མཁྱེན་འོངས་
པ་དང་། །འགྲོ་དང་ངེས་འབྱུང་སེམས་ཅན་ལ། །ལེགས་འདོམས་
ཁྱོད་ལ་ཕྱག་འཚལ་ལོ། །སེམས་ཅན་ཀུན་གྱིས་ཁྱོད་མཐོང་ན། །སྐྱེས་
བུ་མཆོག་ཏུ་རྟོགས་པར་འགྱུར། །མཐོང་བ་ཙམ་གྱིས་དད་འགྱུར་
བར། །མཛད་པ་ཁྱོད་ལ་ཕྱག་འཚལ་ལོ། །ལེན་དང་གནས་དང་་་
གཏོང་བ་དང་། །སྤྲུལ་བ་དང་ནི་བསྒྱུར་བ་དང་། །ཏིང་ངེ་འཛིན་
དང་ཡེ་ཤེས་ལ། །མངའ་བརྙེས་ཁྱོད་ལ་འཚལ་ལོ། །ཐབས་དང་་་
སྐྱབས་དང་དག་པ་དང་། །ངེས་འབྱུང་ཐེག་པ་ཆེན་པོ་ལ། །སེམས་
ཅན་རྣམས་ལ་མི་བསླུ་བའི། །བདུད་འཇོམས་ཁྱོད་ལ་ཕྱག་འཚལ་
ལོ། །ཡེ་ཤེས་དང་ནི་སྤངས་པ་དང༌། །ངེས་འབྱུང་བགེགས་བྱེད་སྟོན་
མཛད་པ། །བདག་གཞན་དོན་ལ་མུ་སྟེགས་གཞན། །མི་ཚུགས་ཁྱོད་
ལ་ཕྱག་འཚལ་ལོ། །འཁོར་དུ་ཚར་གཅོད་གསུང་མཛད་པ། །ཀུན་
ནས་ཉོན་མོངས་གཉིས་སྤངས་པ། །བསྲུང་བ་མི་མངའ་བསྙེལ་མི་
མངའ། །ཚོགས་བསྡུ་ཁྱོད་ལ་ཕྱག་འཚལ་ལོ། །གཤེགས་བཞུགས་་་
ཀུན་ཏུ་རྟག་པར་ཡང་། །ཀུན་མཁྱེན་མ་ལགས་སྤྱོད་མི་མངའ། །ཁྱོད་
ནི་ཡང་དག་དོན་དུ་ན། །ཀུན་མཁྱེན་ཁྱོད་ལ་ཕྱག་འཚལ་ལོ། །སེམས་
ཅན་ཀུན་གྱི་དོན་མཛད་པ། །ཁྱོད་ནི་དུས་ལས་ཡོལ་མི་གདའ། །རྟག་
ཏུ་འབྲས་བུ་ཡོད་མཛད་པ། །མི་བསྙེལ་ཁྱོད་ལ་ཕྱག་འཚལ་ལོ། །
འཇིག་རྟེན་ཀུན་ཏུ་གདུགས་ཞག་གཅིག །ལན་དྲུག་ཏུ་ནི་གཟིགས་
མཛད་པ།།ཐུགས་རྗེ་ཆེ་དང་ལྡན་པ་པོ། །ཕན་འདོགས་ཁྱོད་ལ་ཕྱག་
290

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འཚལ་ལོ། །ཞེས་དང་། དབུ་མ་སྙིང་བོ་ལས། བྱང་ལག་རིན་
ཆེན་བདུན་ཕྱུག་ཅིང་། །ཡོན་ཏན་དཔག་མེདའབྱུང་བའི་གནས། །
ལྷ་དང་ལྷ་མིན་ཕྱག་བྱས་པ། །དམ་ཆོས་འཁོར་ལོ་བསྐོར་བརྙེས་་་
ཤིང༌། །མུ་ཏིག་འཕྲོ་འདྲའི་གྲགས་པ་དང༌། །སྟོན་ཟླ་ཉ་བའི་དྲི་མེད་
པའི། །འོད་ཟེར་ལྟ་བུའི་གསུང་དག་གིས། །ཕྱོགས་བཅུ་དག་ནི་རྒྱས་
མཛད་པ། །དཀོན་མཆོག་གསུམ་གདུང་གནས་བྱའི་ཕྱིར། །ཡོན་་་་
ཏན་འབྱུང་གནས་དམ་པའི་སྲས། །ལྷ་ཀླུ་ལ་སོགས་སྤྱི་གཙུག་གིས། །
བསྟེན་པ་མཆོད་པ་བཞག་མཛད་དེ། །རང་དང་གཞན་དོན་མཛད་
པའི་ཕྱིར། །དེ་དག་མྱ་ངན་འདས་ལགས་འདས། །དེ་ལས་གཞན་
གང་ལུས་བཅད་ཆད། །དེ་ཡང་མྱ་ངན་འདས་པ་ཡིན། །ཞེས་དང་།
དེ་ཡིས་སྐུ་དང་གསུང་རྣམས་ཀྱིས། །ཡིད་བཞིན་ནོར་བུ་དཔག་་་་་
བསམ་ལྟར། །གདུལ་བའི་དབང་གིས་ཕྱོགས་ཀུན་ཏུ། །སྣ་ཚོགས་
བདག་པོའི་གཟུགས་སུ་བསྒྱུར། །ཞེས་དང༌། རྟོག་གེ་འབར་བ་་
ལས། དེ་ཡིས་རྣམ་པ་དྲུག་ཅུ་དང༌། །ལྡན་པའི་གསུང་དང་ཆོ་་
འཕྲུལ་དང་། །བཅས་པས་ལྷ་དང་ལྷ་མིན་མི། །ལ་སོགས་ཡིད་ནི་
དགའ་བར་བྱེད། །རྫུ་འཕྲུལ་དང་། ཀུན་བརྗོད་པ་དང༌། རྗེས་
སུ་བསྟན་པ་དང་ལྡན་པ་ནི། ཆོ་འཕྲུལ་དང་བཅས་པ་སྟེ། འདིའི་
རྫུ་འཕྲུལ་ནི་ཁྱབ་པ་དང་། སྙན་པ་དང་། ཟབ་པ་ལ་སོགས་་་
པའོ། ། ཀུན་བརྗོད་པ་ནི། བུ་དང་བུ་མོ་ལ་སོགས་པ་ཚེ་རིང་བ་
ལ་སོགས་པ་སྟོན་པ་དང་། དགེ་བ་དང་མི་དགེ་བའི་ལས་འདི་དག་
ལས་འགྲོ་བ་དྲུག་གི་སེམས་ཅན་རྣམས་བྱུང་བར་གྱུར་ཏོ།།།
འབྱུང་བར་འགྱུར་རོ། ། དུས་འདི་སྲིད་དུ་འཁོར་བར་གནས་ནས་
ཐར་བ་བསྒྲུབ་པར་འགྱུར་རོ་ཞེས་བྱ་བའོ། ། རྗེས་སུ་བསྟན་པ་ནི།
291

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཡང་འདི་ནི་ཆོས་སོ་འདི་ནི་ཆོས་མ་ཡིན་པའོ། ། འདི་ལ་ནི་བསླབ་
པར་བྱའོ། འདི་ནི་བསླབ་པར་མི་བྱའོ། ། ཆོས་འདི་དག་ནི་སྲིད་
པ་སྒྲུབ་པར་བྱེད་པ་སྟེ། འདོད་ཆགས་ལ་སོགས་པའོ། ། ཆོས་
འདི་དག་ནི་བྱང་ཆུབ་ཀྱི་ཕྱོགས་དང་མཐུན་པ་སྟེ། དྲན་པ་ཉེ་བར་
གཞག་པའོ་ཞེས་བྱ་བ་ལ་སོགས་པ་དཔག་ཏུ་མེད་པའི་ཆོ་འཕྲུལ་་་་
བསྟན་པ་རྒྱས་པར་རིག་པར་བྱའོ། ། ཞེས་གསུངས་སོ། །
བསྟོད་པ་འདི་ནི་ཡན་ལག་བདུན་གྱི་དབང་དུ་བྱས་པ་ལས། དང་
བོ་ཕྱག་འཚལ་བ་སོང་བས། ལྷག་མ་དྲུག་ནི། དེ་ལྟར་མི་ཕྱེད་དད་
པས་ཕྱག་འཚལ་ནས། །མཐའ་ཀླས་ཞིང་གི་མཆོད་སྤྲིན་རྒྱ་མཚོས་
མཆོད། །ཐོག་མེད་དུས་ནས་བསགས་པའི་སྡིག་ལྟུང་ཀུན། །འགྱོད་
པས་བཤགས་ཤིང་སླན་ཆད་ཡང་དག་སྡོམ། །ཐོག་མཐའ་བར་གྱི་
མཛད་པ་ཐམས་ཅད་ལ། །སྙིང་ནས་སྨོན་ཞིང་དགའ་བས་ཡིད་རང་
ངོ་། །སྐྱེ་དགུ་རྣམས་ཀྱི་བླང་དོར་མཚོན་པའི་མིག ། ལེགས་གསུང་
ཆོས་ཀྱི་འཁོར་ལོ་བསྐོར་དུ་གསོལ། །གང་དུ་འཚོ་བཞུགས་སྤྲུལ་སྐུ་
ཉིན་མོའི་མགོན། །འགྲོ་ཀུན་གདུང་བར་མི་འགོད་གསོལ་བ་་་་་་་་
འདེབས། །རིང་ནས་བསགས་པའི་བསོད་ནམས་དངོས་པོ་ཀུན། །
ཚེ་རབས་ཀུན་ཏུ་ཁྱོད་ཀྱིས་རྗེས་འཛིན་ཅིང་། །ཕྱོགས་བཅུའི་ཞིང་གི་
རྒྱལ་བ་སྲས་བཅས་ཀྱི། །དམ་ཆོས་མཐའ་དག་འཛིན་པའི་རྒྱུ་རུ་་་
བསྔོ། །ཞེས་སྨྲས་སོ། ། མདོ་སྡེ་བསྐལ་བ་བཟང་བོ་ལས། དུས་
ངན་པ་དང་སེམས་ཅན་མ་རུང་དང་། །ཆོས་ནུབ་མཐའ་དང་ངན་
སོང་འཕེལ་བ་ན། །མཁས་པ་ཤིན་ཏུ་ཡིད་འབྱུང་བྱས་ནས་ནི། །བག་
ཡོད་རི་དྭགས་བཞིན་དུ་སྐྲག་པར་འགྱུར། །ཞེས་གསུངས་ལ། ཟླ་
བ་སྒྲོན་མའི་མདོ་ལས། བསྐལ་བ་བྱེ་བ་གང་གའི་བྱེ་སྙེད་དུ།།དང་
― 292

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
བའི་སེམས་ཀྱིས་ཟས་དང་སྐོམ་རྣམས་དང་། །གདུགས་དང་བ་དན་
མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །
གང་གི་དམ་ཆོས་རབ་ཏུ་འཇིག་པ་དང་། །བདེ་གཤེགས་བསྟན་པ་
ནུབ་པར་འགྱུར་བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་
པ། །བསོད་ནམས་འདི་ནི་དེ་བས་ཁྱད་པར་འཕགས། །ཞེས་དང་།
མདོ་ལས། སངས་རྒྱས་རྣམས་ལ་ཕྱག་འཚལ་ལོ། །སངས་རྒྱས་་་
རྣམས་ཀྱི་ཉན་ཐོས་དང༌། །རྫོགས་པའི་སངས་རྒྱས་གྲགས་ལྡན་་་་་་
པའི། །སྐུ་ཀུན་ལ་ཡང་ཕྱག་འཚལ་ལོ། །རྫོགས་སངས་གང་དུ་་་་་་་་
བལྟམས་པ་དང་། །གང་དུ་བྱང་ཆུབ་ལ་རེག་དང་། །ཆོས་ཀྱི་འཁོར་
ལོ་བསྐོར་བ་དང་། །ཟག་མེད་མྱ་ངན་འདས་ཕྱག་འཚལ། །བདེ་་
གཤེགས་གང་དུ་བཞུགས་པ་དང༌། །འཆག་པ་དང་ནི་བཞེངས་པ་
དང་། །སེང་གེ་ལྟ་བུར་གཟིམས་པ་ཡི།།གནས་དེ་ལ་ཡང་ཕྱག་་་་
འཚལ་ལོ། །སྟེང་དང་འོག་དང་བར་དག་དང་། །ཕྱོགས་དང་ཕྱོགས་
མཚམས་རྣམས་སུ་ཡང་། །སྐུར་བཅས་སྐུ་ནི་མེད་པ་ཡི། །མཆོད་རྟེན་
རྣམས་ལ་ཕྱག་འཚལ་ལོ། །གང་གིས་ཚིགས་བཅད་འདི་བཞི་ཡིས། །
དེ་བཞིན་གཤེགས་ལ་བསྟོད་བྱེད་པ། །བསྐལ་བ་བྱེ་བ་སྟོང་རྣམས་
སུ། །ངན་འགྲོར་འགྲོ་བར་མི་འགྱུར་རོ། །ཞེས་དང་། ལུང་སྨན་གྱི་
གཞི་ལས། གང་དག་རྒྱལ་བ་རྣམ་འདྲེན་ལ། །བྱ་བ་ཆུང་ངུ་བྱེད་
གྱུར་པའང་། །དེ་དག་མཐོ་རིས་སྣ་ཚོགས་དག ། བགྲོད་ནས་་
བདུད་རྩིའི་གོ་འཕང་འཐོབ། །ཅེས་དང་། ལྷ་ལས་ཕུལ་བྱུང་གི་
བསྟོད་པ་ལས། སྙིང་ནས་དད་དམ་ཇི་ལྟར་དགེ་བ་དང༌། །ཐེ་ཚོམ་
གྱིས་སམ་གཞན་གྱི་ངོར་ཡང་རུང༌།།གང་ཞིག་ཐུབ་དབང་ཟླ་བ་དེར་
ཕྱག་བྱེད། །དེས་ནི་ལྷ་ཡི་བདེ་བ་ཕུན་ཚོགས་འཐོབ། །ཅེས་དང་།
293

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཛོད་འགྲེལ་ལས། དེ་བཞིན་གཤེགས་པ་རྣམས་ནི། བསོད་་་
ནམས་ཀྱི་ཞིང་བླ་ན་མེད་པ་ཞེས་བྱ་སྟེ། ངེས་པར་འབྱིན་པས་་་་
འབྲས་བུ་མེད་པ་མ་ཡིན་པ་དང་། དེ་ཡང་གནས་སྐབས་མཐོ་རིས་
སུ་འབྱིན་པས་ཡིད་དུ་འོང་བ་དང་། ལན་མང་དུ་འབྱིན་པས་་་་
མཆོག་ཏུ་གྱུར་པ་དང་། མཐོང་ཆོས་ལ་སོགས་པ་ལ་མྱོང་བའི་མྱུར་
བ་དང་། མཐར་མྱང་འདས་འཐོབ་པས་མཐའ་བཟང་བའི་ཕྱིར་
རོ། ། ཞེས་སློབ་དཔོན་ཆེན་པོ་དབྱིག་གཉེན་གྱིས་གསུངས་སོ། །
དེ་ལྟར་ན་སྟོན་པ་མཉམ་མེད་ཤཱཀྱའི་རྒྱལ་བོའི་རྣམ་པར་ཐར་བ་་་་
མདོར་བསྡུས་དང་། ཉན་ཐོས་ཆེན་པོ་དག་གི་རྟོགས་བརྗོད་ཅུང་
ཟད་དང་བཅས་པ། རང་གི་དད་པའི་རྟེན་དུ་བརྗེད་བྱང་ཙམ་ཞིག་
བཀོད་པ་རེ་ཞིག་རྫོགས་སོ། །
སྨྲས་པ། སྟོབས་བཅུ་ཡང་དག་རིག་པའི་ལྷ་ལམ་དུ། །ཐུགས་
རྗེའི་ཆུ་འཛིན་རོལ་བའི་དཀྱིལ་འཁོར་ལས། །བརྒྱད་ཁྲི་བཞི་སྟོང་
ཆོས་ཀྱི་ཆར་འབེབ་པ། །བདེ་གཤེགས་ལྷ་ཡི་དབང་བོར་ཕྱག་འཚལ་
ལོ། །བསོད་ནམས་ཡེ་ཤེས་དབང་ཕྱོགས་མཁའ་ལས་ཤར། །མི་ཟད་
ཕན་བདེའི་སྣང་བ་དཀར་བོའི་མཛོད། །ཐོག་མཐའ་བར་དུ་དགེ་
བའི་བཀྲ་ཤིས་པ། །ལུང་རྟོགས་དམ་ཆོས་ཉི་ཟླ་དག་ལ་འདུད། །མང་
ཐོས་ཚུལ་ཁྲིམས་གཤོག་དཀར་གཡོ་བ་ཡིས། །འདོད་ཡོན་མཁའ་ལ་
ཆགས་ཐོགས་མེད་པར་རྒྱུ། །སྲིད་པའི་རྒྱ་མཚོའི་ཕ་རོལ་སྒྲོལ་བའི་
གྲོགས། ། ཚོགས་མཆོག་གསེར་མདོག་ངང་བའི་སྡེ་ལ་འདུད། །
འཕགས་པའི་ཚོགས་དང་རྒྱན་དྲུག་མཆོག་གཉིས་ནས། །བདག་གི་
མཁན་སློབ་བཀའ་དྲིན་ཅན་གྱི་བར། །རྒྱལ་བོའི་དམ་ཆོས་འཛིན་
པའི་སྨོན་ལམ་གྱིས། །གསེར་རིའི་ཕྲེང་ལྟར་བྱོན་པ་རྣམས་ལ་་་་་་་་་
294

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
འདུད། །ནམ་མཁའ་མེད་པས་འདབ་ཆགས་མི་ཟློག་སྟེ། །ནམ་ཞིག་
རང་སྟོབས་ཟད་པས་ཟློག་པ་ལྟར། །ཉན་ཐོས་རྒྱལ་སྲས་རྣམས་ཀྱི་
ཐུབ་དབང་གི ། མཛད་པ་མཐའ་དག་བརྗོད་པར་མི་ནུས་་
གསུངས། །དེའི་ཕྱིར་རྒྱལ་བའི་མཛད་པ་རྒྱལ་བས་མཁྱེན། །དམན་
པས་རྒྱལ་བའི་རྣམ་ཐར་པད་དཀར་ཕྲེང་། །སྤེལ་བ་འོས་མིན་འོན་
ཀྱང་ངོ་མཚར་གཏམ། །དུས་ཀྱིས་ནུབ་པར་དོགས་ནས་ཆ་ཙམ་་་་་
བཟླས། །ང་ཡི་ཉན་ཐོས་ཚུལ་ཁྲིམས་ལྡན་པ་ནི། །གང་དུ་གནས་པའི་
ཡུལ་ལྗོངས་དེ་དང་དེར། །བཀྲ་ཤིས་དགེ་མཚན་སྣང་བ་ཡོད་དོ་་་
ཞེས། །ཤིན་ཏུ་རྗེས་སུ་བརྩེ་བའི་བཀའ་ཡང་བསྩལ། །ཕྲན་བུ་ཡང་ནི་
རྒྱལ་བའི་བསྟན་པ་ལ། །རབ་ཏུ་ཞུགས་པའི་སྐལ་བ་ཆེ་ལྡན་ཡང་། །
་རྒྱལ་བའི་བཀའ་གསུང་ཇི་བཞིན་སྒྲུབ་མ་བྱུང་། །ཚུལ་འདི་བསམ་ཚེ་
འགྱོད་པས་ཤེས་པ་འཕྱོ། །སྲིད་པའི་གར་ལ་རྟག་ཏུ་གཡེང་བའི་བློ།
ཆགས་སྡང་རྨོངས་པའི་དབང་དང་བག་མེད་ཀྱིས། །སྒོ་གསུམ་མི་
དགེའི་ལམ་དུ་ཞུགས་པ་ཀུན། །རྒྱལ་བ་སྲས་བཅས་སྤྱན་སྔཪ་སྙིང་
་ནས་བཤགས། །འདིར་འབད་ལེགས་བྱས་རབ་དཀར་འོ་མའི་
ཀླུང་། ། སྲས་བཅས་རྒྱལ་བའི་སྨོན་ལམ་རྒྱ་མཚོ་དང་། །ལྷན་ཅིག་
འདྲེས་ཏེ་མཁའ་མཉམ་འགྲོ་ཀུན་ལ། །མི་ཟད་ཕན་བདེ་འབྱུང་བའི་
རྒྱུར་གྱུར་ཅིག ། རྒྱལ་དང་རྒྱལ་བའི་སྲས་ཀྱི་སྤྲུལ་བ་དང་། །ཡང་
སྤྲུལ་བཤེས་གཉེན་དམ་པས་ཚེ་རབས་ཕྲེང་། །རྗེས་སུ་བཟུང་སྟེ་སྒོ་
གསུམ་བྱ་བ་ཀུན། ། གཞན་དོན་བྱང་ཆུབ་སྤྱོད་པ་ཉིད་གྱུར་ཅིག
།།རྗེ་བཙུན་མི་ཕམ་མགོན་པོའི་མཚན་དཔེའི་འཇའ། །གླིང་འདིར་
'མཆོག་སྤྲུལ་རྣམ་པར་ཤར་བའི་དྲུང་། །ལུང་རྟོགས་དམ་ཆོས་སྣོད་དུ་
་བདག་གྱུར་ཏེ། །མགོན་དེས་བྱང་ཆུབ་ལུང་བསྟན་འཐོབ་པར་ཤོག
295

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
།དང་བོར་བྱང་ཆུབ་མཆོག་ཏུ་ཐུགས་བསྐྱེད་དེ། །རྣམ་དག་སྨོན་ལམ་
ཆེན་པོ་ལྔ་བརྒྱ་བཏབ། །བྱང་ཆུབ་སེམས་ཀྱི་བཀྲ་ཤིས་གང་ཡིན་ཏེ། །
བདག་སོགས་འགྲོ་བའི་རྒྱུད་ལ་འཇུག་པར་ཤོག །བསྐལ་བ་ཆེན་པོ་
གྲངས་མེད་རྣམ་གསུམ་ལ། །བསོད་ནམས་ཡེ་ཤེས་ཚོགས་གཉིས་རབ་
ཏུ་བསགས། །གྲངས་མེད་ཚོགས་ཀྱི་བཀྲ་ཤིས་གང་ཡིན་དེས། །
ཡངས་པའི་འཇིག་རྟེན་ཀུན་ལ་བདེ་ལེགས་ཤོག ། ཤཱཀྱའི་རིགས་
འཁྲུངས་ཆོས་ཀྱི་འཁོར་ལོ་བསྐོར། །འཇིག་རྟེན་བདེ་ཞིང་བསྟན་པ་
རྒྱས་པར་མཛད། །ཆོས་ཀྱི་འཁོར་ལོ་བཀྲ་ཤིས་གང་ཡིན་དེས། །ཐུབ་
བསྟན་ཡུན་རིང་གནས་པའི་བཀྲ་ཤིས་ཤོག། ། །ཅེས་སངས་རྒྱས་
བཅོམ་ལྡན་འདས་ཤཱཀྱ་ཐུབ་པའི་མཛད་ཆེན་རྣམ་པར་ཐར་བ་པདྨ་
དཀར་བོའི་ཕྲེང་བ་ཞེས་བྱ་བ་འདི་ནི། རང་ཉིད་ཀྱི་དད་པའི་རྟེན་
དུ་ཅུང་ཟད་བྲིས་པའི་སྐབས་སུ། དགེ་བའི་བཤེས་གཉེན་བློ་བཟང་
རྒྱ་མཚོས་མཇུག་རྫོགས་པ་ཞིག་གྱིས་ཞེས་གོས་ངུར་སྨྲིག་མཛོད་དཪ་
དང་བཅས་པས་བསྐུལ་ཞིང་། ཆོས་སྡེ་ཆེན་པོ་བྱ་ཁྱུང་གི་སྨན་པ་
ཤེས་བྱ་རིག་པའི་གནས་ལ་བློ་གྲོས་ཀྱི་འཇུག་པ་མཆོག་ཏུ་ཡངས་པ་
དགེ་སློང་བློ་བཟང་ཟླ་བས། སྟོན་པའི་རྣམ་ཐར་འདི་ཉིད་ངེས་པར་
མཇུག་གྲུབ་པ་དང་དེ་ཡང་ཅུང་ཟད་རྒྱས་པ་ཞིག་འབྲི་དགོས་ཞེས་
ནན་ཏན་ཆེན་པོས་ཡང་ཡང་བསྐུལ་བ་དང་། ལུང་དང་རྟོགས་པའི་
ཡོན་ཏན་གྱིས་མངོན་པར་མཐོ་བའི་རྗེ་བཙུན་བློ་བཟང་གྲགས་པ་རྒྱ་
མཚོ་དཔལ་བཟང་བོའི་ཞལ་སྔ་ནས་དང་། གཅིག་ཏུ་རྒྱལ་བའི་་
བསྟན་པ་རིན་པོ་ཆེ་རིང་དུ་གནས་པར་འདོད་པའི་ལྷག་བསམ་ཅན་
རི་ཁྲོད་དབང་བོ་དགེ་སློང་དམ་ཆོས་རྒྱ་མཚོ་རྣམ་གཉིས་ནས་ཀྱང་
བཞུགས་གདན་ལྷ་དར་དང་བཅས་པས་བསྐུལ་ཞིང་། དུས་ཕྱིས་ལྔ་
296

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རིག་སྨྲ་བའི་དབང་བོ་ཚེ་ཏན་ཞབས་དྲུང་འཇིགས་མེད་རིག་པའི་བློ་
གྲོས་དཔལ་བཟང་བོའི་ཞལ་སྔ་ནས་ཀྱང་སྟོན་པའི་རྣམ་ཐར་མཛད་
བྱང་དང་བཅས་པ་གསལ་ལ་ཡོངས་སུ་རྫོགས་པ་ཞིག་འབྲི་དགོས་ཞེས་
ནན་ཏན་དུ་བསྐུལ་བ་ལ་བརྟེན་ནས། མང་དུ་ཐོས་པའི་ཤཱཀྱའི་དགེ་
སློང་ཡེ་ཤེས་རྒྱ་མཚོ། འཚོ་མཛད་དབྱངས་ཅན་གྲུབ་པའི་རྡོ་རྗེ་ཞེས་
བྱ་བས། འདུལ་བ་ལུང་སྡེ་བཞི་ལས་གསུངས་པའི་ཐུན་མོང་གི་རྣམ་
ཐར་ཉིད་གཙོ་བོར་བཟུང་ཞིང་། རྗེ་བཙུན་ཏཱ་ར་ན་ཐའི་གསུང་
རབ་མདོ་བསྟན་བཅོས་གཞན་དག་ལས་ཀྱང་ཅུང་ཟད་བཤུས་ཏེ།
འདྲེན་པ་དོན་ཐམས་ཅད་གྲུབ་པ་དྲག་པོ་ཞེས་བྱ་བ་ལྕགས་ཕོ་སྤྲེལ་གྱི་
ལོར་ལུམ་བིའི་ཚལ་དུ་སྐུ་བལྟམས་པ་ནས་ལོ་གྲངས་ཉིས་སྟོང་དགུ་
བརྒྱ་སོ་དགུ་བ། རབ་བྱུང་བཅུ་དྲུག་པའི་བགྲང་བྱ་ལྔ་བཅུ་རྩ་་་་
གསུམ་པ་དོན་གྲུབ་ཅེས་པ་ས་མོ་ལུག་གི་ལོ། དྲང་སྲོང་ཡེ་ཤེས་སྐུ་
འཁྲུངས་ནས་བརྩིས་པའི་ལོ་གྲངས་ཆིག་སྟོང་དགུ་བརྒྱ་དོན་དགུ་བར།
མདོ་སྨད་བྱང་གི་སའི་ཆ་གཅན་ཚའི་མ་ཎི་ཆུ་འཁོར་ཆེན་མོ་ཞེས་་
ཡོངས་སུ་གྲགས་པའི་ཉེ་འཁོར། རྒྱལ་ཁབ་ཆེན་པོའི་བཀའ་ལུང་
གིས་ལེགས་བྱས་ཀྱི་སྒོ་འཕར་ཡངས་པོར་བྱེ་བའི་སྨན་ཁང་དུ་རྫོགས་
པར་བྲིས་པ། ། ཡི་གེ་བ་ནི། ཉེ་བར་གནས་པའི་འཚོ་བྱེད་དགེ་
སློང་ཡོན་ཏན་རྒྱ་མཚོ་དང་། ཆོས་སྡེ་ཆེན་པོ་བྱ་ཁྱུང་གི་བྱིང་འདྲེན་
དགེ་སློང་ངག་དབང་དོན་གྲུབ་བོ། ། ། །
སེམས་ཅན་ཀུན་ལ་ཕན་ཕྱིར་བྱང་ཆུབ་མངའ་བ་བོ། །དོན་
རྣམས་ཐམས་ཅད་འགྲུབ་པར་བརྟུལ་བ་ཡོངས་ལྡན་པ། །ཚོགས་ཀྱི་
ལས་དགྱེས་ཐུབ་པའི་བཀྲ་ཤིས་གང་བྱུང་བ། །བཀྲ་ཤིས་དེས་ནི་སྐྱེ་
དགུ་རྣམས་ལ་ཞི་བྱེད་ཤོག །འགྲོ་ལ་ཕན་ཕྱིར་དེ་བཞིན་གཤེགས་པ་
297

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དགའ་ལྡན་ལྷའི། །གཞལ་མེད་ཁང་གི་སྙིང་བོ་ནས་ནི་འདིར་
གཤེགས་ཏེ། །དབང་བཅས་ལྷས་བསྐོར་བ་ཡི་བཀྲ་ཤིས་གང་བྱུང་
བའི། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག ། ལོ་མ་མེ་
ཏོག་འོད་འབར་ཉམས་དགའ་ལུམ་བིའི་ཚལ། །ལྷ་མི་དག་གི་སྟོན་
པར་མགོན་པོ་བལྟམས་པ་ན། །སྲིད་པ་མཐར་ཕྱིན་པ་ཡི་བཀྲ་ཤིས་
གང་བྱུང་བའི། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །
གྲོང་ཁྱེར་སེར་སྐྱའི་གནས་ན་རྒྱལ་བོའི་ཕོ་བྲང་དུ། །ལྷུམས་ནས་་་
བལྟམས་པ་སྟོན་པ་བདེ་གཤེགས་ཟས་གཙང་སྲས། །མྱུར་བསྐྲུན་་
བདུད་རྩིའི་ཆུས་གཏོར་བ་ཡི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་
དགུ་རྣམས་ལ་ཞི་བྱེད་ཤོག །གྲོང་ཁྱེར་དམ་པ་སེར་སྐྱའི་གནས་ཞེས་
བྱ་བར་ནི། །རྨད་བྱུང་གྲགས་པ་ཆེན་པོའི་ལྷ་ཡིས་མངོན་བསྟོད་པ། །
བསམ་ཡས་དགེ་བསྒྲུབ་བསོད་ནམས་ཕུང་བོའི་བཀྲ་ཤིས་གང་། །
བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག ། དགྱེས་ཤིང་ནམ་
ཕྱེད་གྲོང་ཁྱེར་ནས་ནི་མངོན་བྱུང་སྟེ། །དཀའ་ཐུབ་ཚལ་དུ་མངོན་
པར་གཤེགས་ཤིང་ཚངས་ལ་སོགས། །ལྷ་ཡི་ཚོགས་ཀྱིས་ཡོངས་སུ་
བསྐོར་བའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་
བྱེད་ཤོག ། རབ་ཏུ་འོད་འབར་གསེར་དང་འདྲ་བའི་སྐུ་མངའ་
ཞིང་། །བཻཌཱུརྱ་ལྟར་སྔོ་བའི་རྩྭ་བཏིང་སྟེང་བཞུགས་ཏེ། ·།སྐྱིལ་མོ་ཀྲུང་
བཅས་མི་གཡོ་མཆོག་གི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་
རྣམས་ལ་ཞི་བྱེད་ཤོག ། ཆུ་བོའི་འགྲམ་ན་ཙཱ་རྵའི་ཕྲེང་བས་ཡོངས་
བསྐོར་བ། །ཤིན་ཏུ་རྨད་དུ་བྱུང་བའི་སྲིད་པ་སེལ་མཛད་པ། །ཀླུ་ཡི་
རྒྱལ་བོས་ཕྱག་བྱས་པ་ཡི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་
རྣམས་ལ་ཞི་བྱེད་ཤོག ། ཤིང་རྒྱལ་དྲུང་གཤེགས་བྱམས་པའི་སྟོབས་
298

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
ཀྱིས་བདུད་ཀྱི་ཕྱོགས། །མང་བོ་བཏུལ་ཚེ་ས་སྟེང་དང་ནི་ནམ་མཁའ་
ལ། །བཅོམ་ལྡན་བཀྲ་ཤིས་རྣམ་པ་སྣ་ཚོགས་གང་བྱུང་བ། །བཀྲ་ཤིས་
དེས་ནི་སྐྱེ་དགུ་རྣམས་ལ་ཞི་བྱེད་ཤོག ། སྡུག་བསྔལ་མཐའ་དག་ཞི་
ཕྱིར་རྡོ་རྗེའི་གདན་བཞུགས་ནས། །ནམ་གྱི་ཐོ་རེངས་བདུད་བཞི་བོ་
དག་རྣམ་བཏུལ་བ། །སྟོན་པ་བདེ་བར་གཤེགས་པའི་བཀྲ་ཤིས་གང་
ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག ། གྲོང་
ཁྱེར་ཝ་ར་ན་སིར་དྲང་སྲོང་མཆོག་བཞུགས་ནས། །ཆོས་ཀྱི་འཁོར་ལོ་
མཆོག་ལྡན་པ་ཡི་བཀྲ་ཤིས་གང༌། །ལྷ་ཡུལ་དེང་འདིར་ཤིན་ཏུ་རྨད་དུ་
བྱུང་གྱུར་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །
བཀྲ་ཤིས་གང་ཞིག་འཇིག་རྟེན་གང་ལ་ཕན་བྱེད་ཅིང་། །བསོད་་་་
ནམས་དག་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་
ཤཱཀྱ་ཐུབ་པ་སེང་གེས་གང་གསུངས་པའི། །བཀྲ་ཤིས་དེས་ནི་སྐྱེ་དགུ་
རྣམས་ལ་ཞི་བྱེད་ཤོག ། མུ་སྟེགས་བྱེད་པ་ཀུན་གྱི་ང་རྒྱལ་གཞོམ་པ་
དང༌། །འགྲོ་ལ་བདེ་བ་བསྐྱེད་ཕྱིར་ཆོ་འཕྲུལ་དམ་པ་དག །ཉེ་བར་
བསྟན་པའི་རྒྱལ་བོའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་
དགུ་རྣམས་ལ་ཞི་བྱེད་ཤོག །འགྲོ་ལ་ཕན་ཕྱིར་མཐོ་རིས་གནས་ནས་
འདིར་གཤེགས་ཏེ། །ཚངས་པ་ལ་སོགས་ལྷ་ཚོགས་ལག་ན་རྔ་ཡབ་
གདུགས། །སྣ་ཚོགས་ཐོགས་པས་ཡོངས་སུ་བསྐོར་བའི་བཀྲ་ཤིས་་་
གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དེ་བཞིན་
གཤེགས་པ་ཞི་བའི་མཆོག་ཏུ་ཉེར་གཤེགས་པ། །མནྡར་བའི་མེ་ཏོག་
མང་པོས་མངོན་མཆོད་ཅིང༌། །ལྷ་མཆོག་རྣམས་ཀྱིས་མངོན་པར་
བསྟོད་པའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་
བྱེད་ཤོག ། ལྷ་དབང་ཀླུ་དང་མི་ཡི་དབང་བོས་ཕྱག་བྱས་པ། །
299

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཁའ་ལྡིང་གནོད་སྦྱིན་དྲི་ཟའི་དབང་བོས་མཆོད་པ་དང་། །དེ་་་་
བཞིན་གཤེགས་པ་སྟོབས་བཅུ་ལྡན་པའི་བཀྲ་ཤིས་གང༌། །བཀྲ་ཤིས་
དེས་ནི་སྐྱེ་དགུ་རྣམས་ལ་ཞི་བྱེད་ཤོག། ། །
ཨོཾ་སྭ་སྟི། གསང་གསུམ་ཡེ་ཤེས་འོད་ཀྱི་ཟ་མ་ཏོག། །
འཇིགས་མེད་སྤང་རྟོགས་ཡོན་ཏན་མཁར་འཕགས་ཤིང་། །དཀྱིལ་
འཁོར་རྒྱ་མཚོ་སྤྲོ་དང་བསྡུ་བའི་བདག །འདྲེན་མཆོག་ཉི་མ་གཞོན་
ནུས་འགྲོ་འདི་སྐྱོངས། །མདོ་སྨད་བྱང་རྒྱུད་ནོར་འཛིན་བཞིན་བཟང་
མར། །འཁྱུད་པའི་སྐལ་བཟང་དཔག་བསམ་སྐྱེད་ཚལ་དུ། །རྒྱལ་
བསྟན་རིན་ཆེན་དྲི་མེད་པདྨ་དཀར། །རྣམ་པར་བཞེད་པའི་དཔལ་
ཡོན་འགྲོ་ལ་བྱིན། །སྐབས་གཅིག་ངན་རྟོགས་སྙིགས་མས་ནོངས་པ་
ཡི། །དུས་དེར་ཆོས་ཀྱི་སྤྱན་ནི་ཟུམ་པའི་མོད། །བདག་གི་འདྲེན་པ་
ཟླ་མེད་མཆོག་དེ་ཡིས། །སྟོན་པའི་རྣམ་ཐར་གསལ་བའི་མིག་འདི་
ཕྱེས། །རྒྱལ་བ་ཉི་མ་གང་དེའི་མཛད་པའི་སྒོ། །དགེ་མཚན་གཏམ་གྱི་
ལུང་རིག་དབྱངས་སྙན་པོ། །སྐལ་ལྡན་གདུལ་བྱའི་དཔལ་དུ་མངོན་
བསྒྲགས་པ། །མགོན་པོ་ཁྱོད་ཀྱི་ཐུགས་བསྐྱེད་འདི་རྨད་བྱུང་། །ཐུབ་
ཆེན་རྣམ་ཐར་རྒྱ་མཚོ་དར་བའི་རླབས། །རིག་བྱེད་སྙན་ཚིག་སྟོང་གི་
ང་རོ་ཅན། །འཇིགས་མེད་མཁའ་དགུའི་སྙན་ལ་འཁྱུད་འོས་པ། །
བཅད་ལྷུག་སྤེལ་མའི་ཉམས་འགྱུར་ཆོ་གས་སྒེག །མཛད་ཆེན་རྣམ་
ཐར་པདྨ་དཀར་པོའི་ལྗོན། །དུས་ཀྱིས་བསྐལ་མིན་རྟག་ཏུ་མཛེས་པ་
འདི། །མ་ཐེག་ནོར་འཛིན་བུ་མོ་རྔུལ་བའི་རྒྱུན། །རྣམ་བཞི་ཆུ་བོའི་
ཟོལ་གྱིས་རྒྱ་མཚོར་འབབས། །གསང་གསུམ་བརྗོད་པ་སྙན་ཚིག་རིག་
པའི་དཔྱིད། །བསྔགས་འོས་མཛད་བཟང་ཉམས་འགྱུར་མེ་ན་་་་་་་་་་
ཀའི། །མངོན་སྒེག་རྣ་བའི་བཅུད་ལེན་པུསྟི་ཀ ། སྲིད་ན་ཟླ་མེད་
300

སངས་རྒྱས་ཤཱཀྱ་ཐུབ་པའི་རྣམ་ཐར་པདྨ་དཀར་བོའི་ཕྲེང་བ།
རིན་ཆེན་ནོར་དུ་གྲུབ། ། གང་གི་སྤྱན་སྔ་མཆོག་དེའི་ལྷག་བསམ་་་
གཤིས། །དད་གསུམ་ཟླ་བའི་མདངས་དང་ཉེཪ་འགྲོགས་པས། །
པར་བསྐྲུན་ཀུ་མུད་བཞད་པའི་རྩེ་དགའ་ལས། །ཆོས་སྦྱིན་མི་ཟད་
ཡངས་པའི་མཛོད་འདི་ཕྱེས། །འདིར་འབད་གང་མཆིས་རྣམ་དཀར་
་་་་་་དགེ་བའི་ཚོགས། །ཀུནྡིའི་མདངས་ལ་འཁུ་བའི་ལེགས་བྱས་་
མཐུས། །མཁའ་མཉམ་མ་གྱུར་འགྲོ་ཀུན་བླ་མེད་ཀྱི། །བྱང་ཆུབ་་་
མཆོག་གི་གོ་འཕང་རྒྱུར་བསྔོ་ཞིང༌། །ཁྱད་པར་ཐུབ་པའི་མདོ་སྔགས་
བསྟན་པ་སྤྱི། །བྱེ་བྲག་བློ་བཟང་རྒྱལ་བའི་རིང་ལུགས་མཆོག །
ལྷར་བཅས་སྐྱེ་དགུ་ཡོངས་ཀྱི་དཔུང་གཉེན་དང་། །ཕན་དང་བདེ་
བའི་ཉེར་འཚོ་གནས་པར་ཤོག_ ། ཕྱོགས་བཅུའི་བསྟན་འཛིན་སྐུ་ཚེ་
མཛད་འཕྲིན་རྒྱས། །དགེ་འདུན་སྡེ་རྣམས་བཤད་སྒྲུབ་ཆོས་སྤྱོད་་་
འཕེལ། །འགྲོ་རྣམས་བདེ་ཞིང་སྐྱིད་པའི་དགའ་སྟོན་ལ། །ཡུན་རིང་
སྤྱོད་པའི་སྐལ་བཟང་ཉམས་མེད་ཤོག། ། ། ཅེས་རྗེ་བཙུན་ཡེ་
ཤེས་རྒྱ་མཚོ་དཔལ་བཟང་བོས་མཛད་པའི་སྟོན་པ་མཉམ་མེད་ཤཱཀྱའི་
རྒྱལ་བོའི་མཛད་ཆེན་རྣམ་པར་ཐར་བ་པདྨ་དཀར་པོའི་ཕྲེང་བ་ཞེས་
བྱ་བ་འདི་ཉིད། སྔ་སོར་ཁོ་བོ་ཅག་གིས་བརྒྱ་ཚར་གཅིག་སྣུམ་པར་
ལ་བཏབ་མོད། སློང་མཁན་མང་བོ་བྱུང་བར་བརྟེན། དཔའ་
རིས་ཟབ་ལུང་བ་ལྷ་རྗེ་དཔལ་ཆེན་དོན་གྲུབ་ནས་ཁུར་ལེན་དང་།
ཟབ་ལུང་བ་གཞོན་ནུ་རིག་པ་སྨྲ་བ་ཚེ་མགོན་སྲུང་གིས་ལྷག་བསམ་
དག་པས་པར་ཡིག་བྲིས་ཏེ་ཤིང་པར་དུ་བརྐོས་སྐབས། གང་གི་
བཀའ་སློབ་རྒྱ་མཚོའི་མཚན་ཅན་ནས་པར་བྱང་སྨོན་ཚིག་འདི་ལྟ་བུ་
ཞིག་དགོས་ཞེས། བཟང་གོས་ཐགས་སུ་བཀྲ་བ་དང་། མཛོད་
དར་དཀར་པོ་དང་བཅས་པས་བསྐུལ་བ་ལྟར། ཀལྦ་བྷ་ཏྲ་དྷ་རྨ་སྱ་
301 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བྷ་ཛས་བྲིས་པ་འདི་ཡང་། རྒྱལ་བའི་ལུགས་བཟང་རིང་དུ་གནས་
པའི་རྒྱུར་གྱུར་ཅིག ། སརྦ་མངྒལཾ། །
- 302

ཁྱད་ང ཕགས་བསྟོད་ཀྱི་འགྲེལ་བ།
༄༅། །ཁྱད་པར་འཕགས་བསྟོད་ཀྱི་འགྲེལ་བ
ངོ་མཚར་གཏམ་གྱི་མུ་ཏིག་ཕྲེང་བ
ཞེས་བྱ་བ་བཞུགས་སོ། །
ཚངས་དང་དབང་བོ་སྲེད་མེད་བུ་སོགས་ལྷ་བརྒྱའི་གཙུག་གི་
པདྨོ་ཡིས། ། གང་གི་ཞབས་ཟུང་འོད་ཀྱི་ཐིག་ལེ་རྟག་ཏུ་གུས་པས་་
མཆོད་པ་ལས། །ཕྱོགས་ལས་རྣམ་པར་རྒྱལ་བའི་བཀྲ་ཤིས་འཇིག་
རྟེན་ཀུན་ཏུ་སྩོལ་མཛད་པ། །ཐུབ་དབང་ལྷ་ཡི་ལྷ་མཆོག་དེ་ལ་བདག་
གིས་དད་པས་ཕྱག་བགྱིའོ། །
དེ་ལ་འདིར་བཅོམ་ལྡན་འདས་དེ་བཞིན་གཤེགས་པ་དགྲ་་་་་
བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་
ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེ་བོ་འདུལ་
བའི་ཁ་ལོ་སྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་དཔལ་
རྒྱལ་བ་ཤཱཀྱ་ཐུབ་པའི་སྐུ་གསུང་ཐུགས་ཡོན་ཏན་འཕྲིན་ལས་དང་
བཅས་པ་ནི། ཚངས་པ་ཆེན་པོ་དང་། ལྷའི་དབང་བོ་བརྒྱ་བྱིན་
དང་། དབང་ཕྱུག་ཆེན་པོ་དང༌། ནོར་ལྷའི་བུ་ལ་སོགས་པའི་
འཇིག་རྟེན་གྱི་ལྷ་ཆེན་པོ་རྣམས་དང་། དྲང་སྲོང་ཆེན་པོ་སེར་སྐྱ་
དང། ལྷའི་བླ་མ་ཕུར་བུ་དང་། གཟེགས་ཟན་དང་། མཆོད་
འོས་དང་། རྐང་མིག་པ་ལ་སོགས་པའི་བསམ་པ་དང་སྤྱོད་པ་དག་
ལས་ཤིན་ཏུ་ཁྱད་པར་དུ་འཕགས་པའི་ཚུལ་ལས་བརྩམས་པའི་རྨད་དུ་
བྱུང་བའི་བསྟོད་པ་འདིའི་དོན་འཆད་པ་ལ་གསུམ། ཀླད་ཀྱི་དོན་
་དང་གཞུང་གི་དོན་དང་། མཇུག་གི་དོན་ནོ། །
303

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དང་བོ་ནི་། རྒྱ་གར་སྐད་དུ། བསྟོད་པ་འདིའི་མིང་ལ་པི་
ཤིཥྚ་སྟ་བཿ ། བོད་སྐད་དུ། ཁྱད་པར་དུ་འཕགས་པའི་བསྟོད་པ།
དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། ། ཞེས་་་་་་
གསུངས། གཉིས་པ་ནི་བསྟོད་པ་ལས། བདག་ནི་སྟོན་པ་གཞན་
སྤངས་ནས། །བཅོམ་ལྡན་ཁྱོད་ལ་སྐྱབས་སུ་འཆི། །དེ་ཅིའི་སླད་དུ་ཞེ་
ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་གསུངས། དེ་
ཡང་སློབ་དཔོན་མཐོ་བཙུན་གྲུབ་རྗེ་ཁོ་བོ་ནི། འཇིག་རྟེན་གྱི་ལྷ་
དབང་ཕྱུག་དང་ཁྱབ་འཇུག་སོགས་ལ་སྐྱབས་སུ་འགྲོ་བ་སྤངས་ནས།
བདུད་བཞི་བཅོམ་སྟེ་ལེགས་པ་དྲུག་དང་ལྡན་པའི་བཅོམ་ལྡན་འདས་
ཟས་གཙང་གི་སྲས་པོ་ཁྱོད་ལ་སྐྱབས་སུ་འཆིའོ། ། དེ་ཅིའི་སླད་དུ་
ཞེ་ན། མཉམ་མེད་ཐུབ་པའི་དབང་བོ་ཁྱོད་ལ་འདོད་ཆགས་དང་ཞེ་
སྡང་དང་གཏི་མུག་སོགས་ཀྱིས་ཀུན་ནས་བསླང་བའི་སྐྱོན་གང་ཡང་མི་
མངའ་ལ། མཁྱེན་བརྩེ་ནུས་པ་བླ་ན་མེད་པ་ལ་སོགས་པའི་ཡོན་
ཏན་མཐའ་དག་དང་ལྡན་པའི་ཕྱིར་རོ། ། འོ་ན་འཇིག་རྟེན་འདི་
ན་སྐྱེ་བོ་ལ་ལ་དག་སངས་རྒྱས་ལ་སྐྱབས་སུ་འགྲོ་བ་སྤངས་ནས།
འཇིག་རྟེན་པའི་ལྷ་དང་དྲང་སྲོང་སེར་སྐྱ་སོགས་ལ་སྐྱབས་སུ་འགྲོ་བ་
ཅི་ཞེ་ན། གང་ཕྱིར་འཇིག་རྟེན་སྐྱོན་ལ་དགའ། །ཡོན་ཏན་འཛིན་
པ་དཀོན་པས་ན། །སྐྱོན་ཡང་ཡོན་ཏན་ལྟར་མཐོང་ནས། །གཞན་ལ་
སྐྱབས་སུ་འཆི་བར་གྱུར། །ཞེས་གསུངས། གང་གི་ཕྱིར་འཇིག་རྟེན་
དག་ན་སོ་སོའི་སྐྱེ་བོ་ཕལ་ཆེ་བ་ཞིག་ནི། གསོད་པ་དང་འཚེ་བ་ལ་
སོགས་པའི་སྐྱོན་ལ་དགའ་ཞིང་། ཡོན་ཏན་ལ་ཡོན་ཏན་དུ་འཛིན་
པ་འཇིག་རྟེན་འདིར་ཤིན་ཏུ་དཀོན་པས་ན། འཆད་པར་འགྱུར་
བའི་དྲང་སྲོང་དེ་དག་དང་ལྷ་དེ་དག་གི་སྐྱོན་ཡང་ཡོན་ཏན་ལྟར་ཡིད་
304

ཁྱད་པར་འཕགས་བསྟོད་ཀྱི་འགྲེལ་བ།
དུ་འོང་བར་མཐོང་ནས། སངས་རྒྱས་ལས་གཞན་པའི་ལྷ་དེ་དག་
དང་དྲང་སྲོང་དེ་དག་ལ་སྐྱབས་སུ་མཆིས་པར་གྱུར་པ་ཡིན་ནོ།
་ཇི་སྐད་དུ། སྐྱེ་བོ་ཡོན་ཏན་མེད་ལ་ཡང༌། །ཡོན་ཏན་ལྷག་པར་སྒྲོ་
བཏགས་ནས། །གཅམ་བུ་ཁོ་ནས་ངག་གིས་ནི། །མགུ་བ་ལྷུར་ལེན་
ཚིག་ཏུ་སྨྲ། །ཞེས་པ་ལྟར་རོ། ། དེ་ལྟར་ན་ལྷ་དེ་དག་གི་སྐྱོན་ནི་
་》ཞང༌། སངས་རྒྱས་ཀྱི་ཡོན་ཏན་ནི་གང་ཞེ་ན། ཁྱབ་འཇུག་དབང་
ཕྱུག་ལ་སོགས་པ། །དེ་ལ་སྐྱེ་བོ་དགའ་དད་པས། །དེ་ཡི་ཡོན་ཏན་
སྣང་བསྒྲགས་པ། །ཁྱོད་ཀྱི་བསྟན་ལ་དེ་དག་སྐྱོན། །ལྷ་ཆེན་ཁྲོས་པའི་
《མདའ་གཅིག་གིས། །གྲོང་ཁྱེར་སུམ་བརྩེགས་བསྲེགས་ཞེས་གདའ། །
ཁྱོད་ཀྱི་ཡེ་ཤེས་མདའ་ཆེན་གྱིས། །ཁྲོ་བའི་སེམས་ཉིད་ངེས་པར་་
་བསྲེགས། །ཞེས་གསུངས། ཁྱབ་འཇུག་དང་དབང་ཕྱུག་ཆེན་པོ་ལ་
་སོགས་པ་ཕྱི་རོལ་པས་སྟོན་པར་འཛིན་པ་དེ་དག་ལ། ལེགས་ཉེས་
ཡི་ཤེས་པའི་སྐྱེ་བོ་འགའ་ཞིག་དགའ་ཞིང་དད་པས། ལྷ་དེ་དག་
གིས་འགྲོ་བ་གཞན་བསད་པ་དང་བསྲེགས་པ་ལ་སོགས་པ་ཡོན་ཏན་
ལྷར་བཅོས་ནས་གང་ཞིག་བསྒྲགས་པ་དེ་དག་ནི། མི་དགེ་བ་ཡིན་
པས་ཐུབ་པ་ཁྱོད་ཀྱི་བསྟན་པ་ལ་སྐྱོན་དུ་བརྩི་བ་ཡིན་ནོ། ། དེ་ཡང་
·སྔོན་ལྷ་མ་ཡིན་རྣམས་ཀྱིས་གྲོང་ཁྱེར་སུམ་བརྩེགས་ནམ་མཁའ་ལ་རྒྱུ་
བ་ཞིག་བཟོས་ཏེ། དེ་ལས་ལྷ་མ་ཡིན་རྣམས་མི་ཡུལ་དུ་བབས་ནས་
·མི་རྣམས་ལ་གནོད་པ་བྱེད་དོ། ། རྒྱུ་དེས་ལྷ་ཆེན་པོ་ཁྲོ་བས་གཞུ་
་བླངས་ནས་མེའི་མཚོན་ཆའི་མདའ་གཅིག་འཕངས་པས། ལྷ་མིན་
·གྱི་གྲོང་ཁྱེར་སུམ་བརྩེགས་བསྲེགས་སོ་ཞེས་འཇིག་རྟེན་འདི་ན་ཡོན་
ཧན་ལྟར་བརྗོད་པར་གདའ་འོ། ། ཇི་སྐད་དུ། འདི་ནི་ལྷ་མིན་
་གྲོང་ཁྱེར་མཁའ་ལ་རྒྱུ། །སྐྱེས་པ་བུད་མེད་རྒན་དང་གཞོན་བཅས་
― 305

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པས། །གཞུ་ཆེན་བླངས་ནས་འབར་བའི་མདའ་ཡིས་ནི། །མེ་ཡིས་
བསྲེག་བྱ་བཞིན་དུ་སྐད་ཅིག་བསྲེགས། ། ཞེས་བཤད་དོ། །
ཐུབ་དབང་གི་དྲི་མ་མེད་པའི་ཡེ་ཤེས་མདའ་ཆེན་གྱིས་ཁྲོ་བའི་སེམས་
དེ་ཉིད་ངེས་པར་བསྲེགས་པར་བྱས་པས་ནམ་ཡང་ཁྲོ་བ་མེད་དོ། །
རྟོག་གེ་འབར་བ་ལས། འདི་ལྟར་དབང་ཕྱུག་ཆེན་པོའི་ཐིག་ལེ་
མཆོག་མ་ཤོར་བ་ལས་བྱུང་བའི་ཁྲོ་བའི་མེས་བསྲེགས་ཤིང་བསྙེན་པར་
དཀའ་བར་གྱུར་ནས་ལྷ་མ་ཡིན་དུ་འབར་བའི་ཕྲེང་བ་ཅན་དྲུག་གིས་
བསྐོར་ནས་གནས་པའི་གྲོང་ཁྱེར་སུམ་བརྩེག་གི་སྟེང་དུ་མེའི་མཚོན་ཆ་
འཕངས་ནས་བསྲེགས་པར་གྱུར་ཏོ། ། ཞེས་གསུངས་སོ། ། ལྷ་
ཆེན་གྱིས་ནི་འདོད་པ་དག་གི་རྩ་བ་ལེགས་པར་མ་བསྲེག་པར་་་་་་་་
བསྲེགས་ཉེ་བས་ན། འདོད་པའི་སྲེད་པ་དྲག་པོ་ཕྱིར་ཡང་ལྷ་ཆེན་
པོ་རང་གི་རྒྱུད་ལ་དྲངས་ཤིང་དེའི་དབང་དུ་གྱུར་པ་ཡིན་ནོ། ། དེ་
ཡང་འདི་སྐད་ཅེས་ཟེར་ཏེ། ལྷ་ཆེན་པོས་གྲོང་ཁྱེར་སུམ་བརྩེགས་
བསྲེགས་པ་སོགས་ཀྱི་སྡིག་པས་ཡིད་བྱུང་སྟེ་རི་ཁ་བ་ཅན་གྱི་རི་སུལ་དུ་
བརྟུལ་ཞུགས་ལ་གནས་པའི་ཚེ འདོད་ལྷ་དགའ་རབ་དབང་ཕྱུག་
གི་དེའི་དཀའ་ཐུབ་བཟློག་པར་འདོད་ནས་འཚེ་བར་བྱེད་དོ། །
ལྷ་ཆེན་པོ་ཤིན་ཏུ་ཁྲོས་ཏེ་དཔྲལ་བའི་མིག་མེའི་མིག་གིས་སྒོར་སྒོར་
ལྟོས་ཤིང་གཟིར་བས་འདོད་ལྷ་དེ་ཡི་ལུས་བསྲེགས་པས། དགའ་
རབ་དབང་ཕྱུག་ལ་ལུས་མེད་ཅེས་གྲགས་སོ། ། ཐུབ་པ་ཁྱོད་ཀྱི་ཡེ་
ཤེས་ཀྱི་མེ་ཡིས་ནི། འདོད་པ་རྩ་བ་དང་བཅས་པ་བསྲེགས་ནས་
བག་ཆགས་དང་བཅས་པ་སྤངས་ཏེ་བཏོན་ཏོ། ། ཡང་ལྷ་ཆེན་པོ་
སོགས་ལ་ཞེ་སྡང་གི་སྐྱོན་དེ་ལྟར་ཡོད་ན། འདོད་ཆགས་སོགས་ཀྱི་
སྐྱོན་ཅི་ལྟ་བུ་ཡོད་ཅེ་ན། ལྷ་ཆེན་ཐིག་ལེ་མཆོག་མ་ལ། །ཆགས་པ་
306

ཁྱད་་འཕགས་བསྟོད་ཀྱི་འགྲེལ་བ།
སྐྱེ་བས་གདོང་བཞི་བྱུང་། །བདུད་ཀྱི་བུ་མོ་སྒེག་མོ་ཡིས། །ཁྱོད་ཀྱི་བ་
སྤུའི་རྩེ་མ་གཡོས། །ཞེས་གསུངས། དེ་ཡང་འདི་སྐད་ཅེས་ཟེར་ཏེ།
སྔོན་ལྷ་རྣམས་ཀྱི་རང་རང་གི་ལུས་ལས་འོད་ཏིལ་འབྲུ་ལྟ་བུ་རེ་བསྡུས་
ཏེ་ཐིག་ལེ་མཆོག་མ་ཞེས་བྱ་བའི་ལྷ་མོ་མཛེས་མ་ཞིག་བསྐྱེད་ནས་་
ཚངས་པ་ཆེན་པོ་ལ་བསྐོར་བ་བྱེད་དུ་བཅུག་པས། ཚངས་པ་ཡིད་
ཆགས་ཏེ་སྐེ་འཁོར་ནས་བལྟ་བ་འཁོར་རྣམས་ལ་ངོ་ཚ་ནས་གདོང་
བཞི་སྤྲུལ་ཞིང་། ལྷ་ཆེན་པོ་ཡང་དེ་དང་འདྲ་བར་འདོད་ཆགས་ཀྱི་
དབང་གིས་གདོང་བཞིར་སྤྲུལ་བར་གྱུར་ཏོ། ། ཞེས་གྲགས་ཏེ།
རྟོག་གེ་འབར་བ་ལས། ཚངས་ལ་སོགས་པས་དེ་ཉིད་དོན། །བློ་ཡི་
མཐོང་བར་མི་འདོད་དེ། །ཚངས་པ་དང་ནི་རྩེ་གསུམ་ཅན། །ཐིག་ལེ་
མཆོག་མར་ཀུན་ཆགས་ཕྱིར། །ཐིག་ལེ་མཆོག་མ་ཞེས་བྱ་བའི་ལྷ་མོ་ལ།
དབང་ཕྱུག་ཆེན་པོ་ཀུན་ཏུ་ཆགས་ནས་གདོང་བཞི་མངོན་པར་སྤྲུལ་བ་
དང་། ཚངས་པ་ཡང་ཀུན་ཏུ་ཆགས་པར་གྱུར་པ་ཉིད་ཀྱིས་གདོང་
ལྔ་བསྐྱེད་དེ། གདོང་དེ་དག་གིས་བལྟས་ཀྱང་མངོན་པར་མ་གྱུར་ཏོ་
ཞེས་གྲག་གོ་ཞེས་སོ། ། བདུད་ཀྱི་བུ་མོ་སྒེག་མོ་སྲེད་མ་དང་།
་དགའ་བྱེད་མ་དང་། དགའ་སྤྱོད་མ་རྣམས་ནི་ལྷའི་བུ་མོའི་མཆོག་
ཡིན་ལ་དེ་དག་གིས་ཆགས་པའི་རྣམ་འགྱུར་སྣ་ཚོགས་བསྟན་ཀྱང་།
ཐུབ་པ་ཁྱོད་ནི་དེ་དག་ལ་ཆགས་པ་ལྟ་ཞོག་བ་སྤུའི་རྩེ་མོ་ཙམ་ཡང་མ་
གཡོས་སོ། ། དེ་ཡང་མཛོད་ལས། ཕྲ་རྒྱས་སྤངས་པ་མ་ཡིན་
དང་། །ཡུལ་ནི་ཉེ་བར་གནས་པ་དང་། །ཚུལ་བཞིན་མ་ཡིན་ཡིད་
བྱེད་ལས། །ཉོན་མོངས་རྒྱུ་ནི་ཚངས་པ་ཡིན། །ཞེས་གསུངས་པ་ལྟར།
ཉོན་མོངས་སྐྱེས་པ་ལ་རྒྱུ་གསུམ་ཚང་དགོས་ཏེ། ཉོན་མོངས་པའི་ཕྲ་
》རྒྱས་མ་སྤངས་པ་དང་། ཉོན་མོངས་སྐྱེས་པར་འགྱུར་བའི་ཡུལ་ཐག་
307

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཉེ་བར་གནས་པ་དང་། ཚུལ་བཞིན་མ་ཡིན་པའི་ཡིད་ལ་བྱེད་པ་
གསུམ་ཚང་དགོས་ན། སངས་རྒྱས་ཀྱི་ཕྲ་རྒྱས་དང་ཚུལ་མིན་ཡིད་
བྱེད་བག་ཆགས་དང་བཅས་པ་སྤངས་ཟིན་པའི་ཕྱིར། ཇི་སྐད་དུ།
ཤཱཀྱའི་སྲས་པོས་ཆོས་རྣམས་རྟེན་འབྱུང་བ། །དངོས་པོ་མེད་པའི་ངོ་
བོ་ཉིད་དུ་རྟོགས། །ནམ་མཁའ་ལྟ་བུའི་སེམས་དང་རབ་ཏུ་ལྡན། །
དཔུང་བཅས་གཡོ་སྒྱུ་མཐོང་ཡང་མྱོས་པ་མེད། །ཅེས་གསུངས་སོ། །
དེ་ནས་ཡང་གསུང་བ། ལྷ་ཆེན་ཕྱེད་ནི་ཆུང་མ་བས། །ངུར་བ་ཡིས་
ཀྱང་ཐུབ་མ་ལགས། །ཁྱོད་ནི་བདེ་བར་བགྱིད་པ་ཡི། །འདོད་པ་ཉིད་
ཀྱིས་རྨོངས་མ་གྱུར། །ལྷ་ཆེན་པོའི་ལུས་ཀྱི་ཕྱེད་ནི་ཆུང་མ་ལྷ་མོ་ཨུ་མ་
འཆང་བས། རི་བོ་ངུར་བ་ཡིས་ཀྱང་ཐུབ་པ་མ་ལགས་ཏེ། དེ་དག་
ཕན་ཚུན་ཐ་དད་པའི་ལུས་ཅན་ཡིན་པའི་ཕྱིར་རོ། ། དེ་ཡང་ལྷ་
ཆེན་པོས་ཨུ་མ་དང་ལྷན་ཅིག་ལོ་བརྒྱའི་བར་དུ་འདོད་པའི་བདེ་བ་
ཉམས་སུ་མྱོང་བ་ན། དེས་བསམ་པ། རེ་ཞིག་ངའི་ལུས་ཀྱི་ཕྱོགས་
གཅིག་གིས་བདེ་བ་ལ་ལོངས་སྤྱོད་པར་གྱུར་གྱིས། ད་ནི་ངའི་ཕྱེད་
ལུས་ཀྱི་ཕྱེད་དུ་ཞུགས་པར་བྱས་པ་ལ་ཁྱད་པར་ཅན་གྱི་བདེ་བ་ཉམས་
སུ་མྱོང་བར་བྱའོ་སྙམ་སྟེ། དེའི་ལུས་ཀྱི་ཕྱེད་བུད་མེད་ཀྱི་དབང་
ཕྱུག་ཅེས་བྱ་བར་གྱུར་ཏོ། ། ཞེས་གྲག་གོ། དེ་ལྟར་ན་བཅོམ་
ལྡན་འདས་ཁྱོད་ནི་རང་ཉིད་བདེ་བ་བགྱི་བ་ཡི་འདོད་པ་ཉིད་ཀྱིས་
རྨོངས་པར་མ་གྱུར་བར་མ་ཟད། གདུལ་བྱ་གཞན་གྱི་ཉོན་མོངས་
པས་གདུང་བའང་ཞི་བར་མཛད་དེ། ཇི་སྐད་དུ། མངོན་རྟོགས་
རྒྱན་ལས། ཉན་ཐོས་ཉོན་མོངས་མེད་པའི་ལྷ། །མི་ཡི་ཉོན་མོངས་
ཡོངས་སྤོང་ཉིད། །གྲོགས་སོགས་སུ་དེའི་ཉོན་མོངས་རྣམས། །རྒྱུན་
གཅོད་རྒྱལ་བའི་ཉོན་མོངས་མེད། །ཅེས་དང་། དབུ་མ་སྙིང་བོ་
308

ཁྱད་པར་འཕགས་བསྟོད་ཀྱི་འགྲེལ་བ།
པས། རྫོགས་སངས་ཉི་མར་གྱུར་ནས་ནི། །གདུལ་བྱའི་སེམས་ཅན་
པདྨའི་མཚོ། །བསྟན་པའི་འོད་ཀྱིས་རྒྱས་པར་བྱེད། །དྲི་མ་མེད་པའི་
དྭེ་མ་སྦྱོང་། །གངས་ཕྲེང་བསིལ་བའི་འོད་ཟེར་དང་། །ཙན་དན་
པས་ལྷག་གསུང་གི་ཆུས། །ལུས་ཅན་ཡིད་ཀྱི་ཉོན་མོངས་མེས། །རབ་
དྷུ་གདུང་བ་ཞི་བར་བྱེད། །ཅེས་གསུངས་པ་ལྟར་རོ། ། དེ་ནས་
ཐང་གསུང་བ། འཁོར་ལོ་མདུང་ཐུང་ཅན་དག་གིས། །བདུད་་
སྟོབས་དེ་ལས་རྒྱལ་མ་ནུས། །ཁྱོད་ནི་འཁོར་ལོ་མདུང་མེད་པར། །
བྱམས་པའི་མཚོན་གང་ལགས་པས་རྒྱལ། ། ཞེས་བྱུང༌། འཁོར་
ཕོ་ཅན་ཁྱབ་འཇུག་དང་མདུང་ཐུང་རྩེ་གསུམ་ཅན་དབང་ཕྱུག་དག་
གེས་ཀྱང་། བདུད་ཀྱི་སྟོབས་ལས་རྒྱལ་བར་མ་ནུས་ལ། བཅོམ་
ལྡན་འདས་ཁྱོད་ལ་ནི་དགྲ་ཆ་འཁོར་ལོ་དང་མདུང་ཐུང་སོགས་མེད་
བར་ཡང་།། སྡིག་ཅན་འཁོར་བཅས་བདེ་བར་འདོད་པའི་བྱམས་
པའི་སེམས་ཉིད་མཚོན་ཆ་ལྟ་བུར་གྱུར་པ་གང་གིས། བདུད་ཀྱི་
རྣམག་དཔུང་བྱེ་བ་ཕྲག་སུམ་ཅུ་རྩ་དྲུག་གི་སྟོབས་ལས་རྣམ་པར་རྒྱལ་
ཁར་གྱུར་ཏོ། ། བུ་ལྟར་བརྩེ་བའི་བྱམས་པའི་མེ་དཔུང་གིས། །
རྣམ་འཚེ་ཕྲག་དོག་ཚེར་མའི་ཚང་ཚིང་བསྲེགས། །དགའ་རབ་དབང་
ཕྱུག་འཁོར་བཅས་མྱ་ངན་གྱི། །བསམ་གཏན་མུན་པའི་ཁུང་བུ་ཉིད་
སྐུ་ཞུགས། །ཞེས་ཀྱང་སྨྲས་སོ། ། དེ་ནས་ཡང་། རྒན་པོས་ཁྱབ་
འཇུག་མདའ་ཡིས་བསྣུན། །ལྷ་ཆེན་མགྲིན་པ་སྔོར་གྱུར་བས། །ལྷ་
འདི་གཉིས་ལ་གནོད་བགྱིད་མཆིས། །མགོན་ཁྱོད་གནོད་བགྱིད་བྲལ་
བ་ལགས། །ཞེས་གསུངས། རྔོན་པ་རྒན་པོ་ཞིག་གིས་མདའ་ཡིས་
བསྣུན་ཏེ་ཁྱབ་འཇུག་བསད་ལ། རྒྱ་མཚོ་ལས་དུག་ཅིག་བྱུང་བ་
དབང་ཕྱུག་གིས་མིད་པས་མགྲིན་པ་སྔོན་པོར་གྱུར་བས། ལྷ་ཆེན་
309

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདི་གཉིས་ལ་ཡང་གནོད་པར་བགྱིད་པ་མཆིས་སོ། ། དེ་ཡང་
འདི་སྐད་ཅེས་ཟེར་ཏེ། ཁྱབ་འཇུག་གི་གཉེན་གྱི་ཚོགས་རྣམས་་་
ཕྱོགས་ཤིག་ཏུ་ཆང་འཐུང་ཞིང་འདུག་པ་ན། ཇི་ཙམ་ན་དྲང་སྲོང་
གནས་ངན་ཞེས་བྱ་བ་དེར་སོང་ངོ་། ། ཚོགས་པ་དེ་ལས་མ་་་་་་་
འགགས་པ་ཞེས་བྱ་བ་ཞིག་ཡོད་པ་དེས་བསམ་པ། ཁོ་བོས་དྲང་
སྲོང་འདི་ལ་ཅོ་འདྲི་བར་བྱའོ་སྙམ་ནས། བུད་མེད་ཀྱི་གཟུགས་སུ་
བྱས་ནས་དེའི་ཐད་དུ་སོང་སྟེ། དེ་ལ་གུས་པ་དང་བཅས་ཞེ་ས་བྱས་
ནས་རུམ་དུ་གཞོང་བ་བཅུག་སྟེ་སྦྲུམ་མ་ཡིན་པ་ལྟར་བྱས་ནས། ཁོ་
མོའི་དཀུ་འདི་ན་ཅི་ཞིག་ཡོད། འདི་ལས་ཅི་ཞིག་འབྱུང་བར་འགྱུར་
ཞེས་སྨྲས་པ་དང་། དྲང་སྲོང་དེས་མངོན་ཤེས་ཀྱིས་བལྟས་པས་ཅོ་
འདྲི་བར་ཤེས་ནས དེ་ལ་ཤིན་ཏུ་ཁྲོ་བ་དྲག་པོ་སྐྱེས་པར་གྱུར་ནས་
སྨྲས་པ། ཁྱོད་ཀྱི་ལྟོ་བ་འདི་ནས་ཁྱབ་འཇུག་གི་རིགས་ཐམས་ཅད་
བརླག་པར་བྱེད་པའི་ལྕགས་ཀྱི་གཏུན་ཞིག་འབྱུང་བར་འགྱུར་རོ་ཞེས་
དམོད་པ་བཏབ་བོ། ། ཇི་ཙམ་ན་མ་འགགས་པའི་ལྟོ་ནས་ལྕགས་
ཀྱི་གཏུན་ཞིག་བྱུང་བར་གྱུར་པ་དང༌། ཁྱབ་འཇུག་གི་རིགས་ཐམས་
ཅད་འོངས་ཏེ་ལྕགས་ཀྱི་གཏུན་དེ་རྡོ་སོགས་ལ་བརྡར་ནས་འདམ་བུའི་
རྫིང་དུ་དོར་རོ། ། ཇི་ཙམ་ན་ལྕགས་ཕྱེ་རྣམས་འདམ་བུའི་ཚལ་དུ་
གྱུར་ཏོ། ། ལྕགས་ཀྱི་གཏུན་དེ་བརྡར་བའི་ལྷག་མ་མདེའུ་ཙམ་
ཞིག་ལུས་པ་ན་འདིས་གནོད་པ་ཅི་ཞིག་བྱེད་པར་སྙམ་ནས་ཆུ་བོ་ཞིག་
ཏུ་དོར་རོ། ། དོར་བའི་འོག་ཏུ་ཉ་ཞིག་གིས་མྱིད་ཅིང་དེ་ཡང་ཉ་
རྒྱའི་ནང་དུ་ཆུད་དེ། ཉ་བས་ཉ་དེ་ཁྱེར་ནས་རྔོན་པ་རྒན་པོ་ཞིག་ལ་
བཙོངས་སོ། ། དེས་ཀྱང་ཉ་དེ་བཤས་པ་ན་ལྕགས་ཀྱི་མདེའུ་འུ་་་་་
མཐོང་ནས་དེ་མདའི་མདེའུར་བཏགས་སོ། ། ཅི་ཙམ་ན་ཁྱབ་་་
310

ཁྱད་པར་འཕགས་བསྟོད་ཀྱི་འགྲེལ་བ།
འཇུག་གི་རིགས་རྣམས་དྲང་སྲོང་གི་དམོད་པས་འཇིགས་ནས་འདམ་
བུའི་རྫིང་གི་ངོགས་དེར་ཆང་འཐུང་བས་ར་རོ་བར་གྱུར་པ་དང་།
དམོད་པས་རྣམ་པར་འཕྲུལ་བས་རྩོད་པ་ཆེན་པོ་བྱུང་བར་གྱུར་ནས་
འདམ་བུའི་དབྱུག་པས་ཕན་ཚུན་བསྣུན་པས་དེར་མེད་པའི་ཁྱབ་་་
འཇུག་མ་གཏོགས་པ་དེའི་རིགས་ཐམས་ཅད་ཤི་བར་གྱུར་ཏོ།།།
དེ་ནས་ཁྱབ་འཇུག་གིས་བསམ་པ། གྲོང་ཁྱེར་སྒོ་ལྡན་ན་ངའི་ཆུང་
མའི་ཚོགས་དྲུག་སྟོང་གནས་པ་དེ་རྣམས་ལ་ཡང་དམོད་པ་འདིས་ཕན་
ཚུན་གཅིག་ལ་གཅིག་གནོད་པ་བྱེད་པའམ་ཡང་ན་གཞན་དག་གིས་
འཕྲོག་པར་འགྱུར་བ་སྲིད་དམ་སྙམ་ནས་སྲིད་སྒྲུབ་དེར་བཏང་ངོ་། །
དེས་ཀྱང་ཆུང་མ་དེ་རྣམས་ཁྱབ་འཇུག་གི་ཐད་དུ་ཁྲིད་དེ་འོང་ངོ་ཞེས་
སྨྲས་ཏེ་ཆས་སོ། ། རི་བྲག་པ་རྣམས་ཀྱིས་གཏམ་དེ་ཐོས་ནས་་་
མཚོན་ཆ་སྣ་ཚོགས་པ་ཐོགས་ཏེ། སྲིད་སྒྲུབ་ཀྱི་ཐད་དུ་འཐབ་པའི་
ཕྱིར་ལྷགས་པ་དང་། དེ་རྣམས་ཀྱིས་འཐབ་པས་སྲིད་སྒྲུབ་ཀྱི་མཚོན་
ཆ་མ་ལུས་པ་ཟད་པར་བྱས་ནས་ཆུང་མ་དེ་ཐམས་ཅད་ཕྲོགས་སོ། །
ཁྱབ་འཇུག་གིས་གཏམ་དེ་ཐོས་པ་དང་། ཡིད་ཀྱི་གདུང་བ་བཟློག་
པར་མི་ནུས་པས་མྱ་ངན་བསལ་བའི་ཕྱིར་དགོན་པ་ནག་ཚལ་ཚང་
ཚིང་ཤིན་ཏུ་སྟུག་པ་ཞིག་ཏུ་མྱ་ངན་གྱི་དབང་གིས་ལུས་ཐམས་ཅད་ས་
ལ་ཕབ་སྟེ་ཉལ་ནས་རྐང་བ་བརྒྱངས་ནས་མཐེ་བོང་བསྐྱོད་པ་དང་།
ཇི་ཙམ་ན་རྔོན་པ་རྒན་པོ་དེ་རི་དྭགས་བཤོར་པའི་ཕྱིར་ནགས་ཚལ་དུ་
ཞུགས་ཏེ་ཕྱོགས་ཕྱོགས་སུ་བལྟས་ཤིང༌། དེས་བསམ་པ་འདི་ནི་རི་
དྭགས་ཀྱི་རྣ་བ་འགུལ་བ་ཡིན་ནོ་སྙམ་ནས་མདའ་བསྣུན་པས་ཁྱབ་
འཇུག་ལ་ཕོག་སྟེ་སྲོག་དང་བྲལ་བར་བྱས་སོ། ། ཞེས་གྲག་གོ།
ལྷ་ཆེན་མགྲིན་པ་སྔོར་གྱུར་བས། །ཞེས་པའི་གཏམ་ནི། སྔོན་ལྷ་
311

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྣམས་རྒྱ་མཚོ་བསྲུབ་པའི་ཕྱིར་ཞུགས་པ་ན། རི་བོ་མནྡ་ར་བའི་
བསྲུབ་ཤིང་དང་། ཀླུའི་རྒྱལ་བོ་ནོར་རྒྱས་ཀྱིས་སྲུབ་ཐག་བྱས་ནས་
འོ་མ་ཅན་གྱི་རྒྱ་མཚོ་བསྲུབ་པ་ལས་ནག་པོ་བརྩེགས་པ་ཞེས་བྱ་བའི་
དུག་ཅིག་བྱུང་བར་གྱུར་པ་དང་། དུག་དེའི་མཐུས་ཁྱབ་འཇུག་གི་
མདོག་ནག་པོར་གྱུར་བས།། དབང་ཕྱུག་གིས་དུག་དེ་བླངས་ནས་
འཇིགས་པ་མེད་པར་མིད་པས། མགྲིན་པར་ཐོགས་ཏེ་སྟེང་དུ་ཡང་
མ་བྱུང་། འོག་ཏུའང་མི་འགྲོ་བར་དེའི་མགྲིན་པ་རྨ་བྱའི་མགྲིན་པ་
ལྟར་སྔོ་བར་གྱུར་པ་ན། ལྷ་རྣམས་ཀྱིས་འདི་ནི་ཤིན་ཏུ་མཛེས་པས་
དེང་ནས་དུག་དེ་ལྷ་ཆེན་པོའི་མགྲིན་པ་ཉིད་དུ་བཞག་པར་རིགས་
སོ། ། ཞེས་བརྗོད་པར་གྲག་གོ། འཇིག་རྟེན་གསུམ་གྱི་མགོན་པོ་
ཁྱོད་ནི་གནོད་པར་བྱེད་པ་གང་གིས་ཀྱང་གནོད་པར་བགྱི་བ་བྲལ་བ་
ལགས་ཏེ། དེ་ཡང་བཅོམ་ལྡན་འདས་དགེ་སློང་ལྔ་བརྒྱ་དང་ལྷན་
ཅིག་རྒྱལ་བོའི་ཁབ་ཏུ་གཤེགས་པ་ན་། ལྷས་བྱིན་གྱིས་གླང་བོ་ཆེ་
ནོར་སྐྱོང་མདུན་དུ་རྦད་དོ། ། གླང་བོ་ཆེ་འགྱིང་ཞིང་སྐད་བཏོན་
ཏེ་ཤུགས་ཅི་ཡོད་པས་སངས་རྒྱས་ཀྱི་མདུན་དུ་རྒྱུགས་སོ། ། ལྷས་
བྱིན་དགའ་སྟེ། གླང་ཆེན་ཙ་ཡ་ལ་བལྟས་ན། །ཁྱོད་ནི་གླང་ཆེན་
མཐུས་རྫིས་པས། །ཤཱཀྱའི་བུ་ཁྱོད་དེ་རིང་འདིར། །ཉན་ཐོས་བཅས་
པ་རེ་སྙམ་མེད། ། ཅེས་ཟེར་བ་ལ། —བཅོམ་ལྡན་འདས་ཀྱིས།
སྟོབས་བཅུའི་སྟོབས་ལྡན་རྨད་བྱུང་བའི། །སྟོབས་ཀྱི་མཐུ་ལ་ད་ལྟོས་
ཤིག ། ཅེས་ཕྱག་གཡས་ཀྱི་སོར་མོ་ལྔ་ལས་སེང་གེ་རལ་བ་ཅན་ལྔ་
སྤྲུལ་བས། ནོར་སྐྱོང་སྐྲག་ནས་གར་བབ་བབ་ཏུ་བྲོས་སོ། ། ཞེས་
འབྱུང་བ་ལྟ་བུའོ། ། དེ་ནས་ཡང་གསུང་བ། ཁྱབ་འཇུག་མིའུ་
ཐུང་གཟུགས་བསྒྱུར་ནས། །གཡོ་ཐབས་ཀྱིས་ནི་སྟོབས་ལྡན་་་་་་་་་་་་་་
312

ཁྱད་པར་འཕགས་བསྟོད་ཀྱི་འགྲེལ་བ།
བསླུས། །ཁྱོད་ནི་གཡོ་ཡང་མཁྱེན་གྱུར་ལ། །གཞན་དག་ལ་ཡང་སླུ་མི་
མཛད། །ཅེས་གསུངས། འདིའི་གཏམ་ནི། སྔོན་སྟོབས་ལྡན་བྱ་
བའི་ལྷ་མ་ཡིན་གྱི་རྒྱལ་བོ་ཞིག་བྱུང་བ་དང་། དེས་ཕ་རོལ་གནོན་
པས་ཁམས་གསུམ་མ་ལུས་པ་རྣམ་པར་གནོན་པ་ན། ཁྱབ་འཇུག་
གིས་བསམ་པ། ངས་འདི་དང་ལྷན་ཅིག་གཡུལ་སྤྲོད་པར་མི་ནུས་ཏེ།
འདི་ནི་ཤིན་ཏུ་སྐྱེས་བུའི་རྩལ་ཆེན་པོ་དང་ལྡན་པས་སོ། ། དེས་ན་
ངའི་སྒྱུ་ཐབས་ཀྱིས་བསླུ་བར་བྱའོ་སྙམ་ནས། ཁྱབ་འཇུག་རང་ཉིད་
བྲམ་ཟེ་མིའུ་ཐུང་ཞིག་གི་གཟུགས་སུ་སྤྲུལ་ཏེ་སློང་མོ་བ་ཞིག་གི་ཚུལ་
ལྟར་བྱས་ནས་སོང་བ་ན། རྒྱལ་བོ་སྟོབས་ལྡན་རྟའི་མཆོད་སྦྱིན་བྱེད་
པའི་བརྟུལ་ཞུགས་ལ་གནས་ཏེ། སུ་ཞིག་འདོད། གང་ལ་ཅི་ཞིག་
སྦྱིན་པར་བྱ། ཞེས་ཟེར་བའི་ཐད་དུ་ཕྱིན་ནས། ཕ་མའི་དོན་དུ་མེ་
ཁ་མཆོད་སྦྱིན་བྱེད་འདོད་པས་དེའི་དོན་དུ་ས་ཕྱོགས་གོམ་པ་གཉིས་
ཀྱི་ཚད་སློང་ངོ་ཞེས་སྨྲས་པ་དང་། རྒྱལ་བོ་སྟོབས་ལྡན་གྱིས་སྨྲས་པ།
འདི་ཙམ་ཞིག་གིས་ཁྱོད་ལ་དགོས་པ་ཅི་ཞིག་རྫོགས་པར་འགྱུར།
དེས་ན་རྟ་དང་གླང་བོ་དང་ཤིང་རྟ་དང་གསེར་ལ་སོགས་པའི་དངོས་
པོ་སློངས་ཤིག་དང་དེ་དག་ངས་དཀའ་བ་མེད་པས་ཁྱད་པར་དང་
བཅས་པ་སྦྱིན་པར་བྱའོ་ཞེས་སྨྲས་ཀྱང་འདོད་པར་མ་གྱུར་ཏོ། །
དེ་ནས་སྟོབས་ལྡན་གྱིས་སྨྲས་པ། གལ་ཏེ་དེ་ལྟར་འདོད་ན་རེ་ཞིག་
༸གོམ་པ་གསུམ་ཙམ་ལོངས་ཤིག་བྱས་པས། ཁྱབ་འཇུག་གི་གོམ་པ་
གཉིས་ཀྱིས་འཇིག་རྟེན་གསུམ་བརྒལ་ནས་གོམ་པ་གསུམ་པའི་གནས་
མ་རྙེད་པ་ན། སྟོབས་ལྡན་དམ་བཅས་པ་ལས་ཉམས་ཤིང་དོར་
ཐབས་ཁས་བླངས་པས་ཡིད་ཞུམ་པར་གྱུར་པ་དང་། ཁྱབ་འཇུག་
༸གིས་སྟོབས་ལྡན་བཟུང་སྟེ། ས་འོག་ཏུ་བཅུག་ནས་རྒྱལ་སྲིད་ལས་
313

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཉམས་པར་བྱས་སོ། ། བཅོམ་ལྡན་འདས་ཁྱོད་ནི་ཐམས་ཅད་་
མཁྱེན་པ་ཡིན་པས་གཡོ་དང་སྒྱུ་ཡང་མཁྱེན་པར་གྱུར་ལ། འོན་ཀྱང་
གཡོ་སྒྱུས་སེམས་ཅན་གཞན་དག་ལ་ནམ་ཡང་བསླུ་བར་མི་མཛད་
དོ། ། ཇི་སྐད་དུ། ཟླ་བ་སྐར་མའི་ཚོགས་བཅས་ས་ལ་ལྷུང་ཡང་
སྲིད། །ས་འདི་ནགས་ཚལ་རི་བཅས་མཁའ་ལ་འགྲོ་ཡང་སྲིད། །རྒྱ་
མཚོ་ཆེན་པོའི་ཆུ་ནི་གཞན་དུ་འཕོ་ཡང་སྲིད། །དྲང་སྲོང་ཆེན་པོས་
རྫུན་གསུང་འགྱུར་བ་སྲིད་མ་ཡིན། །ཞེས་པ་ལྟར་རོ། ། དེ་ནས་
ཡང་གསུངས་པ། མགོན་ཁྱོད་རྫུ་འཕྲུལ་ཙམ་བླང་གི ། རྨད་བྱུང་
གང་གིས་མཐོང་བ་དེས། །ཁྱབ་འཇུག་འཇིག་རྟེན་གསུམ་བརྒལ་་་
བ། །འཕྱེ་བོ་མཆི་བ་བཞིན་དུ་མཐོང་། །ཞེས་གསུངས། མགོན་པོ་
ཁྱོད་ཀྱི་ཡིད་མགྱོག་གིས་འགྲོ་བའི་རྫུ་འཕྲུལ་རྨད་དུ་བྱུང་བ་གང་གིས་
མཐོང་བ་དེས། ཁྱབ་འཇུག་གི་འཇིག་རྟེན་གསུམ་ལས་བརྒལ་བ་ནི།
རྐང་བ་མེད་པའི་འཕྱེ་བོ་ལྟོ་བས་འགྲོ་བ་བཞིན་དུ་མཐོང་ངོ་། །
འདིས་འཇིག་རྟེན་གསུམ་ནི་འཛམ་བུའི་གླིང་ཙམ་ལ་འདོད་དོ། །
རྒྱ་མཚོ་སྟེ་ས་འོག་ནི་ཀླུ་ཡི་འཇིག་རྟེན། ས་སྟེང་མིའི་འཇིག་རྟེན།
རི་ཁ་བ་ཅན་ལ་སོགས་པར་ལྷ་རྣམས་གནས་པས་ལྷའི་འཇིག་རྟེན་ནོ་
ཞེས་བཤད་དོ། ། དེ་ཡང་འཕགས་པ་མོོ་འགལ་གྱི་བུ་ཆེན་པོས་
རང་གི་མ་ཚེ་ལས་འདས་པ་དེ། འགྲོ་བའི་གནས་གང་དུ་སྐྱེས་ཞེས་
བརྟགས་པ་ན། གང་དུ་ཡང་མ་མཐོང་བས། སྟོན་པ་ཡང་དག་
པར་རྫོགས་པའི་སངས་རྒྱས་ལ་དོན་དེ་ཞུས་པ་ན། འདི་ནས་ནུབ་
ཕྱོགས་ན་འཇིག་རྟེན་གྱི་ཁམས་འོད་ཟེར་ཅན་ཞེས་བྱ་བ་ཞིག་ཡོད་པ་
དེར་སྐྱེས་སོ། ། དེ་ནས་མོ་འགལ་གྱི་བུས་བདག་གི་མ་དེ་ཡང་་
བཅོམ་ལྡན་འདས་ཀྱི་གདུལ་བྱར་འགྱུར་བ་ལགས་པས། ཐུགས་
314

ཁྱད་པར་འཕགས་བསྟོད་ཀྱི་འགྲེལ་བ།
བརྩེ་བས་ཉེ་བར་བཟུང་དུ་གསོལ། བཀའ་སྩལ་བ། མོ་འགལ་གྱི་
བུ་འོ་ཅག་ཞིང་དེར་འགྲོ་དགོས་པས་སུའི་རྫུ་འཕྲུལ་གྱིས་འགྲོ།
བཅོམ་ལྡན་འདས་བདག་གི་རྫུ་འཕྲུལ་གྱིས་འགྲོའོ། ། དེ་ནས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་དབུས་མའི་རི་
རབ་ཀྱི་རྩེ་ནས་ནུབ་ཕྱོགས་ལོགས་ཀྱི་སྟོང་གསུམ་གཞན་གྱི་རི་རབ་
དབུས་མའི་རྩེ་མོར་གོམ་པ་གཅིག་འདོར་བ་དེ་ལྟ་བུའི་རྫུ་འཕྲུལ་གྱིས་
བྱོན་པས་ཉིན་ཞག་བདུན་འདས་པ་ན་འཇིག་རྟེན་གྱི་ཁམས་འོད་ཟེར་
ཅན་དུ་ཕྱིན་ཏོ། ། སྔོན་མོ་འགལ་གྱི་བུའི་མར་གྱུར་པ་དེ། དུས་
དེར་བུ་མོ་བཟང་མོ་ཞེས་བྱ་བར་གྱུར་ཏོ། ། བཅོམ་ལྡན་འདས་
ཀྱིས་བུ་མོ་དེ་ལ་ཆོས་བསྟན་པས་དེས་རྒྱུན་དུ་ཞུགས་པའི་འབྲས་བུ་
ཐོབ་བོ། ། དེ་ནས་བུ་མོ་དེས་ཕུལ་བའི་གདུགས་ཚོད་ཀྱང་གསོལ།
ཡོན་གསུང་བ་ཡང་མཛད་ནས་བཀའ་སྩལ་བ། ད་ནི་རྒྱལ་བྱེད་ཚལ་
དུ་འགྲོའམ། རྨོ་འགལ་གྱི་བུས་འཚལ་ལོ། །སུའི་རྫུ་འཕྲུལ་གྱིས་འགྲོ
བཅོམ་ལྡན་འདས་ཀྱིའོ། ། འོ་ན་རྒྱལ་བྱེད་ཚལ་ཡིད་ལ་གྱིས་ཤིག་
གསུང་། མོ་འགལ་གྱི་བུས་རྒྱལ་བྱེད་ཀྱི་ཚལ་ཡིད་ལ་དྲན་པ་ཙམ་
གྱིས་རྒྱལ་བྱེད་ཚལ་དུ་བྱོན་ཏོ། ། སྟོན་པས་འདི་ནི་རྫུ་འཕྲུལ་ཡིད་
མགྱོགས་ཞེས་བྱའོ་ཞེས་ལུང་ལས་གསུངས་པ་ལྟ་བུའོ། ། སྟོང་་་
གསུམ་གྱི་འཇིག་རྟེན་ནི་མཛོད་ལས། གླིང་བཞི་བ་དང་ཉི་ཟླ་་་་་
དང་། །རི་རབ་དང་ནི་འདོད་ལྷ་དང་༌། །ཚངས་པའི་འཇིག་རྟེན་
སྟོང་ལ་ནི། །སྟོང་ནི་སྤྱི་ཕུད་ཡིན་པར་འདོད་། །དེ་སྟོང་ལ་ནི་སྟོང་
གཉིས་པ། །བར་མའི་འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་
གསུམ་མོ། །མཉམ་དུ་འཇིག་ཅིང་འབྱུང་བ་ཡིན། །ཞེས་གསུངས་པ་
ལྟར་རོ། ། ཡང་གསུང་བ། གཞོན་ནུ་ཚངས་པར་སྤྱོད་པ་ན། །
315

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དྲུག་ལྡན་མ་དང་ལྷན་ཅིག་སྤྱོད། །ཁྱོད་ཀྱིས་འཁྲིག་པའི་སྦྱོར་བ་་
བདུན། །ཐལ་བ་བཞིན་དུ་བགྱིས་པར་གྱུར། །ཞེས་བྱུང་། དབང་
ཕྱུག་གི་བུ་གཞོན་ནུ་གདོང་དྲུག་འདོད་པའི་འཁྲིག་པ་སྤྱོད་པ་ལས་
ལོག་སྟེ་ཚངས་པར་སྤྱོད་པ་ན། དྲང་སྲོང་འགའ་ཞིག་གིས་སྨྲས་པ།
གཞོན་ནུ་ཁྱོད་འཇིག་རྟེན་གསུམ་ལས་རྣམ་པར་རྒྱལ་བ་དོན་དུ་གཉེར་
ཞིང་། གྲགས་པ་ཁྱད་པར་ཅན་བསྒྲགས་པར་བྱ་བའི་བསམ་པ་ཡོད་
ན། དུས་འདིའི་ཚེ་ཁྱོད་ཀྱིས་རལ་གྲིས་སོ་ཞེས་བྱ་བའི་བརྟུལ་ཞུགས་
སྤྱད་པར་བྱའོ། ། བརྟུལ་ཞུགས་འདི་ནི་ཆུང་མ་གཟུགས་ཤིན་ཏུ་
བཟང་བ་དང་ལྡན་པ་དེ་དང་ལྷན་ཅིག་རྩེ་ཞིང་རེག་པ་ལ་སོགས་པའི་
བདེ་བ་ཉམས་སུ་མྱོང་བར་གྱུར་ཀྱང་། གཞན་ལ་གསང་སྟེ་ཚོར་བ་
མེད་པར་བྱས་ཏེ་བརྟུལ་ཞུགས་འདི་དུས་རིང་བོར་བརྟེན་ན་འབྲས་བུ་
ཁྱད་པར་ཅན་འབྱུང་བར་འགྱུར་རོ་ཞེས་སྨྲས་པས། དེ་ནས་་་་་་
བརྩམས་ཏེ་གཞོན་ནུས་རང་གི་ཆུང་མ་དྲུག་ལྡན་མ་ཞེས་བྱ་བའི་ལྷའི་
བུ་མོ་དང་ལྷན་ཅིག་རལ་གྲི་སོ་ཡི་བརྟུལ་ཞུགས་སྤྱད་པར་གྲག་ལ།
བཅོམ་ལྡན་འདས་ཁྱོད་ཀྱིས་ཆགས་སེམས་ཀྱིས་བུད་མེད་ལ་རེག་པ་
དང་རྩེ་བ་དང་ཅ་ཅོ་འདོན་པ་ལ་སོགས་པའི་འཁྲིག་པའི་སྦྱོར་བ་འདི་
རྣམས་མ་སྤངས་ཤིང་སྤང་བྱར་ཡོངས་སུ་མ་ཤེས་པ་དེ་སྲིད་དུ་ལྷ་དང་
བཅས་པའི་འཇིག་རྟེན་ལས་འདས་པར་འགྱུར་བ་ང་མི་སྨྲའོ་ཞེས་
ཚངས་པར་སྤྱོད་པ་རྣམས་ལ་རྒྱ་ཆེར་གསུངས་པ་ཡིན་ནོ། ། ཡང་
གསུངས་པ། ཚངས་སོགས་འཇིག་རྟེན་འབྱིན་པ་པོ། །བདག་་་་་
གཅིག་ཡིན་པར་སྨྲ་ཞེས་གྲག ། དེ་ཉིད་གཟིགས་ཁྱོད་འཇིག་རྟེན་
དང་། །དེ་ཡང་ལས་ལས་སྐྱེས་ཞེས་བསྟན། །ཞེས་བྱུང་། ཚངས་པ་
ཆེན་པོས་ནི། སྣོད་བཅུད་ཀྱི་འཇིག་རྟེན་མཐའ་དག་འབྱིན་པ་པོ་ནི།
316

ཁྱད་པར་འཕགས་བསྟོད་ཀྱི་འགྲེལ་བ།
བདག་ཉིད་གཅིག་པུ་ཡིན་པར་སྨྲ་ལ། འཇིག་རྟེན་དང་འཇིག་རྟེན་
ལས་འདས་པའི་དེ་ཉིད་གཟིགས་པ་ཁྱེད་ཀྱིས་ནི། སྣོད་ཀྱི་འཇིག་
རྟེན་དང་བཅུད་ཀྱི་སེམས་ཅན་དང་། དེ་དག་གི་བདེ་སྡུག་དེ་ཡང་
ལས་ལས་སྐྱེས་པ་ཡིན་ནོ་ཞེས་བསྟན་ཏོ། ། འདིའི་གཏམ་ནི་ཚུལ་
ཁྲིམས་ཀྱི་ཕུང་བོའི་མདོ་ལས། འཕགས་པ་རྟ་ཐུལ་གྱིས་ཚངས་པ་ལ་
འབྱུང་བ་ཆེན་པོ་འདི་དག་མ་ལུས་པར་འགག་པར་འགྱུར་ཞེས་དྲིས་
པ་ན། དེས་དེ་མ་ཤེས་པར་བདག་ནི་ཚངས་པའོ། ཚངས་པ་།
ཆེན་པོའོ། ། དབང་ཕྱུག་གོ། བྱེད་པ་པོའོ། ། སྤྲུལ་ཐབ་་་་་
པོའོ། ། འབྱིན་པ་པོའོ། ། འབྱིན་བྱེད་དོ། ། དངོས་པོ་་་
རྣམས་ཀྱི་ཕར་གྱུར་པ་ཡིན་ནོ། ། ཞེས་གཟུགས་མེད་དུ་སྐྱེས་ན་
འབྱུང་བ་ཆེན་པོ་བཞི་འགག་པར་ཚངས་པ་ཆེན་པོས་མ་ཤེས་ཤིང་།
དེ་བཞི་གང་དུ་འགག་པ་མི་ཤེས་ཞེས་ལན་དྲང་བོར་འདེབས་པ་་་་
འཁོར་རྣམས་ལ་ངོ་ཚ་བས། དངོས་ལན་མི་བྱ་བར་དེ་ལྟ་བུའི་གཡོ་
སྒྱུའི་གཏམ་སྣ་ཚོགས་སྨྲས་པར་གསུངས་པ་ལྟ་བུའོ། ། འོ་ན་སྣོད་
བཅུད་ཀྱི་འཇིག་རྟེན་སྣ་ཚོགས་པ་འདི་དག་སུས་བྱས་ཞེ་ན། ཚངས་
པ་དང་དབང་ཕྱུག་ལ་སོགས་པ་སུས་ཀྱང་བློ་སྔོན་དུ་བཏང་ནས་བྱས་
༼ཁ་མ་ཡིན་གྱི། སེམས་ཅན་རྣམས་ཀྱི་ལས་དགེ་མི་དགེ་སྣ་ཚོགས་
ལས་སྣོད་བཅུད་ཀྱི་འཇིག་རྟེན་དེ་དག་དང་བདེ་སྡུག་དང་བཟང་ངན་
སྣེ་ཚོགས་པ་སྐྱེས་པར་དེ་ཉིད་རིག་པས་གསུངས་སོ། ། ཚངས་
སོགས་འཇིག་རྟེན་བྱེད་པ་པོ། །ཞེས་པའི་སོགས་སྒྲས་དབང་ཕྱུག་
དང་ཁྱབ་འཇུག་དང་སྤྱི་གཙོ་བོ་རྣམས་འཇིག་རྟེན་བྱེད་པ་པོར་ཁས་
ཡིན་པ་དག་གི་འདོད་པ་ཡང་བརྗོད་པ་ཡིན་ནོ། ། དེ་ཡང་རྟོག་གེ་
འབར་བ་ལས། འདི་ལ་རེ་ཞིག་ཚངས་པ་ནི་འདི་སྙམ་དུ་སེམས་ཏེ།
317

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
·འཇིག་རྟེན་རྒྱུ་བ་དང་མི་རྒྱུ་བ་འདི་དག་ནི་བདག་གིས་བསྐྱེད་དོ་སྙམ་
དུ་སེམས་སོ། ། དེ་གཞུང་གི་རྗེས་སུ་འབྲང་བ་དག་འདི་སྐད་སྨྲ་སྟེ།
ཚངས་པ་འདི་བསྐལ་བ་གཞན་ལ་སྐལ་ལྡན་ཞེས་བྱ། བསྐལ་བ་དང་
བོ་ལ་ནི་རང་བྱུང་ཞེས་བྱ། གཉིས་པ་ལ་ནི་ཚངས་པ་ཞེས་བྱ།
གསུམ་པ་ལ་ནི་སྐྱེ་དགུའི་བདག་པོ་ཞེས་བྱ། བཞི་བ་ལ་ནི་པདྨའི་སྐྱེ་
གནས་ཅན་ཞེས་བྱ། །ལྔ་བ་ལ་ནི་གདོང་བཞི་པ་ཞེས་བྱ། དྲུག་པ་
ལ་ནི་མེས་པོ་ཞེས་བྱ། བདུན་པ་ལ་ནི་གསེར་གྱི་སྙིང་བོ་ཅན་ཞེས་
བྱའོ། ། སྐྱེ་དགུའི་བདག་པོ་བྱུང་ནས་ནི་འཇིག་རྟེན་གྱི་མ་བརྒྱད་
བསྐྱེད་དོ། ། དེ་ནས་ཉི་མའི་མས་ནི་ལྷ་ཐམས་ཅད་བསྐྱེད་དོ། །
སྦྱིན་བྱེད་མའི་མས་ནི་ལྷ་མ་ཡིན་ཐམས་ཅད་བསྐྱེད་དོ། ། མིའི་
མས་ནི་མི་རྣམས་སོ། ཀླུའི་མས་ནི་ཀླུ་རྣམས་སོ། ། ནམ་མཁའ་
ལྡིང་གི་མས་ནི་མཁའ་ལྡིང་རྣམས་སོ། ། ཚངས་པའི་ཁ་ནས་ནི་
བྲམ་ཟེ་རྣམས་བསྐྱེད་དོ། ། དཔུང་བ་ལས་ནི་རྒྱལ་རིགས་སོ། །
བརླ་དག་ལས་ནི་རྗེའུ་རིགས་སོ། ། རྐང་བའི་མཐིལ་དག་ལས་ནི་
དམངས་རིགས་ཞེས་བྱ་བ་ལ་སོགས་པ་བྱུང་ངོ་། ། ཞེས་བརྗོད་
པར་བྱེད་དོ། ། ཞེས་དང༌། དབང་ཕྱུག་ཆེན་པོ་བྱེད་པ་པོ་ཞེས་
ཀྱང་ཁ་ཅིག་སྨྲ་སྟེ། ས་དང་ཆུ་དང་རླུང་དང་མེ་དང་མཆོད་སྦྱིན་
དང་ནམ་མཁའ་དང་ཟླ་བ་དང་ཉི་མ་ཞེས་བྱ་བ་བརྒྱད་པོ་འདི་དག་གི་
གཟུགས་ཀྱིས་འཇིག་རྟེན་སྣ་ཚོགས་ལ་ཁྱབ་པར་བྱས་ནས་གནས་སོ
ཞེས་འདོད་པར་བྱེད་དོ། ། ཞེས་གསུངས་སོ། ། སློབ་དཔོན་ཟླ་
བ་གྲགས་པས་ཀྱང་། ཇི་བཞིན་རང་གི་བསྟན་བཅོས་དེ་དེ་ལས། །
མུ་སྟེགས་རྣམས་ཀྱིས་གང་ཟག་སོགས་དེ་དག། སྨྲས་པ་དེ་དག་བྱེད་
པོར་མ་གཟིགས་ནས། །རྒྱལ་བས་སེམས་ཙམ་འཇིག་རྟེན་བྱེད་པོར་
318

ཁྱད་པར་འཕགས་བསྟོད་ཀྱི་འགྲེལ་བ།
གསུངས། །སེམས་ཉིད་ཀྱིས་ནི་སེམས་ཅན་འཇིག་རྟེན་དང་། །སྣོད་
ཀྱི་འཇིག་རྟེན་ཤིན་ཏུ་སྣ་ཚོགས་འགོད། །འགྲོ་བ་མ་ལུས་ལས་ལས་
སྐྱེས་པར་གསུངས། །ཞེས་དང༌། མདོ་སྡེ་ཕལ་པོ་ཆེ་ལས། ཕྱོགས་
རྣམས་ཀུན་ན་ཞིང་རྣམས་རྒྱ་མཚོ་སྣང༌། །ལ་ལ་ཟླུམ་པོ་ལ་ལ་གྲུ་་
གསུམ་སྟེ། །དེ་དག་ལ་ལ་ཕྱོགས་ན་གྲུ་བཞིར་གནས། །ཀུན་ཀྱང་ལས་
ལམ་རྒྱ་མཚོས་རྣམ་པར་བྲིས། །ཞེས་གསུངས་སོ། ། དེ་ནས་ཡང་
གསུང་བ། བརྒྱ་བྱིན་གྱིས་ནི་བཤོལ་མེད་མ། །མཐོང་ནས་འདོད་
པས་རྨོངས་ཞེས་གྲག ། དཔའ་ཁྱོད་འདོད་པ་ཉིད་ཀྱིས་ནི། །མ་
རྨོངས་སླད་དུ་བཙུན་མོ་བཏང་། ཞེས་བྱུང་། ལྷའི་དབང་བོ་བརྒྱ་
སྦྱིན་ཡང་། བཤོལ་མེད་མ་ཞེས་བྱ་བའི་བུད་མེད་ཀྱི་དཔལ་མཐོང་
ནས་འདོད་པའི་ཆགས་པས་ཀུན་ཏུ་རྨོངས་སོ་ཞེས་གྲག་གོ། འདིའི་
གཏམ་ནི། དྲང་སྲོང་གོ་ཏ་མ་ཞེས་བྱ་བ་ལ་བཤོལ་མེད་མ་ཞེས་བྱ་
བའི་ཆུང་མ་ཞིག་ཡོད་ལ། དེ་ཡང་ལང་ཚོ་ཕུན་སུམ་ཚོགས་པ་དང་
ལྡན་པ་ཞིག་ཡིན་པས་བརྒྱ་བྱིན་དེ་ལ་ཆགས་པར་གྱུར་ཏོ། ། དེ་
ནས་དེ་གཉིས་འབྲེལ་བར་གྱུར་བས། དུས་གཞན་ཞིག་ན་དྲང་སྲོང་
ྋགོཏ་མ་བསྟི་གནས་གཞན་ཞིག་ཏུ་མགྲོན་དུ་བོས་པར་གྱུར་ནས།
རྨ་ཏོག་དང་། ཡམ་ཤིང་སོགས་ཀྱི་དོན་དུ་རང་གི་གནས་ནས་ཕྱི་
རོལ་ཏུ་བྱུང་ངོ་། ། བརྒྱ་བྱིན་གྱིས་དེ་མེད་པར་ཤེས་ནས་དེར་་
ཁོངས་ནས་བཤོལ་མེད་མ་དང་ལྷན་ཅིག་བག་ཕེབས་ཏེ་མངོན་པར་རྩེ་
》ཞིང་འདུག་པ་ན། གོ་ཏ་མས་བརྒྱ་བྱིན་དེར་ཡོད་པ་མ་ཤེས་པར་
རང་གི་བསྟི་གནས་སུ་ཞུགས་པ་དང་། བཤོལ་མེད་མ་འཇིགས་ཤིང་
སྟབས་སྟབས་པོར་གྱུར་པས་བརྒྱ་བྱིན་རང་གི་ཁོང་དུ་མིད་དོ། །
ྋདེ་ནས་གོ་ཏ་མས་བཤོལ་མེད་མ་ཁྲིད་དེ། དྲང་སྲོང་ཞིག་གིས་་་་་་་
319 --

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མགྲོན་དུ་བོས་པར་སོང་བ་ན། དྲང་སྲོང་དེས་མངོན་ཤེས་ཀྱིས་
བཤོལ་མེད་མའི་ཁོང་ན་བརྒྱ་བྱིན་ཡོད་པར་ཤེས་ནས་བཤོལ་མེད་མ་
ལ་གདན་རིམ་པ་གསུམ་བཤམས་སོ། ། དེ་ནས་གོ་ཏ་མས་བསམ་
པ། ཅིའི་ཕྱིར་བུད་མེད་འདི་ལ་གདན་རིམ་པ་གསུམ་ཤོམ་སྙམ་ནས་
བརྟག་པ་དང་། ཅི་ཙམ་ན་བཤོལ་མེད་མའི་ཁོང་ན་བརྒྱ་བྱིན་ཡོད་
པ་ཤེས་ནས་གོ་ཏ་མ་ངོ་ཚ་བར་གྱུར་པ་དང་། ཟས་ཀྱི་བྱ་བ་བྱས་
ནས་གཉིས་ཀ་རང་གི་གནས་སུ་སོང་སྟེ། བཤོལ་མེད་མ་ལ་བརྒྱ་
བྱིན་སྐྱུགས་ཤིག་ཅེས་སྨྲས་པ་དང་། དེས་ཀྱང་སྐྱུགས་སོ། ། དེ་
ནས་དྲང་སྲོང་གོ་ཏ་མས་བརྒྱ་བྱིན་ལ་མོ་མཚན་སྟོང་གི་མཚན་མར་
གྱུར་ཅིག་ཅེས་དམོད་པ་བཏབ་བོ། ། ཅི་ཙམ་ན་ལྷ་རྣམས་དེར་
འོངས་ཏེ་དྲང་སྲོང་གོ་ཏ་མ་མགུ་བར་བྱས་ནས། གང་འདི་ཁྱོད་
ཀྱིས་མཚན་མ་སྟོང་མིག་སྟོང་དུ་གྱུར་ཅིག་ཅེས་མཆོག་བྱིན་ཅིག་ཅེས་
སྨྲས་པས། དྲང་སྲོང་དེས་ཀྱང་མཆོག་དེ་བྱིན་པས་བརྒྱ་བྱིན་མིག་
སྟོང་ཅན་དུ་གྱུར་ཏོ་ཞེས་གྲག་གོ། ཉོན་མོངས་འཇོམས་པ་ལ་དཔའ་
བ་ཁྱོད་ནི། འདོད་པས་མ་རྨོངས་པའི་སླད་དུ་བཙུན་མོ་རྣམས་
སྤངས་ཏེ་ནགས་སུ་གཤེགས་ནས་རབ་ཏུ་བྱུང་བར་གྱུར་ཏོ། ། དེ་
ཡང་ཇི་སྐད་དུ། འདོད་པའི་སྐྱོན་ནི་བདག་གིས་མཐའ་ཡས་་་་་་་
མཐོང་། །འཐབ་མོ་འཁོན་བཅས་མྱ་ངན་སྡུག་བསྔལ་རྩ། །འཇིགས་
བྱེད་དུག་གི་ལོ་མ་འདྲ་བ་སྟེ། །མེ་དང་འདྲ་ཞིང་ཪལ་གྲི་སོ་དང་་
འདྲ། །འདོད་པའི་ཡོན་ཏན་བདག་འདོད་མ་ཡིན་ཏེ། །བདག་ནི་
བུད་མེད་ཚོགས་དང་མཛེས་མ་ཡིན། །བསམ་གཏན་ཏིང་འཛིན་བདེ་
བས་ཞི་སེམས་སུ། །བདག་ནི་མི་སྨྲ་ནགས་ཚལ་གནས་པར་བྱ། །ཞེས་
དང་། ཨེ་མ་སྐྱེ་དགུ་དག་ནི་སྡུག་བསྔལ་གྱུར། །སྲིན་མོའི་ཚོགས་ལ་
320

ཁྱད་པར་འཕགས་བསྟོད་ཀྱི་འགྲེལ་བ།
དགའ་བ་ཇི་ལྟར་རྙེད། །འདོད་པའི་ཡོན་ཏན་ཡོད་མིན་ཡོན་ཏན་
འཛིན། །གཏི་མུག་མུན་པས་རབ་བསྒྲིབས་བློ་གྲོས་ངན། །དཔེར་ན་
བྱ་ནི་བྱ་རྒྱར་ཆུད་པ་བཞིན། །ནམ་ཡང་འབྱུང་བ་རྙེད་པར་འགྱུར་མ་
ཡིན། །ཞེས་འབྱུང་བ་ལྟར་རོ། ། དེ་ནས་ཡང་གསུང་བ། སྒྲ་
གཅན་ལག་པས་ཟླ་བ་ཡང་། །དབང་མེད་པར་ནི་མིད་པ་ལགས། །
རྨངའ་བརྙེས་ཁྱོད་ལ་སེམས་ཅན་གང༌། །དབང་མེད་བགྱིད་པ་དེ་མ་
རྨཆིས། །ཞེས་བྱུང༌། ལྷ་མ་ཡིན་སྒྲ་གཅན་གྱིས་ཟླ་བ་བཟུང་སྟེ་ཟླ་བ་
རང་དབང་མེད་པར་གྱུར་ནས་སྒྲ་གཅན་གྱིས་མིད་པར་གྱུར་ཏོ་ཞེས་
གྲག་གོ། འདིའི་གཏམ་ནི། ཅི་ཙམ་ན་ལྷ་རྣམས་ཀྱིས་འོ་མ་ཅན་གྱི་
རྒྱ་མཚོ་བསྲུབས་པ་ན། ཅི་ཙམ་ཅིག་ན་བདུད་རྩི་བུམ་པ་གང་བྱུང་
བར་གྱུར་པ་དང་། ལྷ་མ་ཡིན་སྒྲ་གཅན་གྱིས་བདུད་རྩི་འཕྲོགས་
ནས་འཐུང་བར་རྩོམ་པ་ན། ཁྱབ་འཇུག་གིས་བསམ་པ། གལ་ཏེ་
འདིས་བདུད་རྩི་འཐུང་བར་གྱུར་ན་ལྷ་ཐམས་ཅད་ཀྱིས་ཀྱང་ཐུབ་པར་
མི་འགྱུར་རོ་སྙམ་ནས། མཚོན་ཆའི་འཁོར་ལོས་སྒྲ་གཅན་གྱི་མགོ་བོ་
བཅད་པ་དང་། དེས་བདུད་རྩིའི་བུམ་པ་བོར་བ་ན་ལྷ་རྣམས་ཀྱིས་
བླངས་སོ། ། སྒྲ་གཅན་གྱི་ལྐོག་མའི་ཕྱོགས་ཀྱི་བར་དུ་བདུད་རྩི་
ཁྱབ་པར་གྱུར་བས། དེའི་ལུས་ཤི་བ་ཡང་གསོན་པོར་གྱུར་ནས།
ལྷ་དང་མི་རྣམས་ལ་གནོད་པ་བྱ་བའི་ཕྱིར་རྒྱུ་ཞིང་། ས་གསུམ་སྣང་
བར་བྱེད་པ་ཉི་མ་དང་ཟླ་བ་ཡང་འཛིན་པར་བྱེད་དོ་ཞེས་གྲག་གོ །
སྟོབས་བཅུ་མངའ་བ་ཁྱོད་ལ་ནི། ། སེམས་ཅན་གང་ལ་ཡང་རང་་་
དབང་མེད་པར་བྱས་ཏེ། སྡུག་བསྔལ་བར་བགྱིད་པ་དེ་ལྟ་བུ་ནི་
ནམ་ཡང་མ་མཆིས་སོ། ། དེ་ནས་ཡང་གསུང་བ། མི་དབང་
དགའ་བྱེད་གོས་སྲེད་སོགས། །ནགས་ཚལ་ནས་ནི་ཕྱིར་ཡང་་་་་་་་་་་་
321

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མཆིས། །བདེ་བར་གཤེགས་ཁྱོད་དབེན་པ་ཡི། ། · བདུད་རྩི་
ངོམས་ལས་ཕྱིར་མི་བྱོན། །ཞེས་གསུངས། མི་ཡི་དབང་བོ་དགའ་
བྱེད་དང་གོས་སྲེད་ལ་སོགས་པ་ནི། དཀའ་ཐུབ་ཀྱིས་ནགས་ཚལ་དུ་
གནས་ནས་འདོད་པའི་དབང་གིས་ཕྱིར་ཡང་ཁྱིམ་དུ་འོངས་པར་་
མཆིས་སོ་ཞེས་གྲག་གོ། དེ་ཡང་འདི་ལྟར་རྒྱལ་བོ་ཤིང་རྟ་བཅུ་བ་
ཞེས་བྱ་བ་ཞིག་སུམ་ཅུ་རྩ་གསུམ་པ་དང་ལྷ་མ་ཡིན་གཡུལ་འགྱེད་པའི་
སར་ཕྱིན་པས། ལྷ་མིན་གྱི་མཚོན་ཆ་ཕོག་སྟེ་ལུས་ལ་ཟུག་རྔུ་མང་བོ་
བྱུང་བ་དང་། རྒྱལ་བོ་དེ་གྲོང་ཁྱེར་འཐབ་པ་མེད་པར་ཕྱིན་ནས་
དེའི་ཆུང་མ་ཀེ་ཀེ་ཡ་ཞེས་བྱ་བས་བསྙེན་བཀུར་བྱས་པས་ནད་སོས་
པར་གྱུར་ནས། རྒྱལ་བོ་དགྱེས་ཏེ་ཀེ་ཀེ་ཡ་ལ་མཆོག་སྦྱིན་པར་ཁས་
བླངས་སོ། ། དེ་ནས་དུས་གཞན་ཞིག་ན་རྒྱལ་བོས་དགའ་བྱེད་
དགྲ་སྟ་ཅན་རྒྱལ་སྲིད་ལ་དབང་བསྐུར་བར་བརྩམ་པ་ན། ཀེ་ཀེ་ཡ་
རྒྱལ་སྲིད་ཕྲག་དོག་གིས་སེམས་ཀྱིས་སྨྲས་པ། ལྷས་བདག་ལ་མཆོག་
སྩལ་བར་དམ་བཅས་པ་ལགས་ཀྱིས་མཆོག་དེ་ད་གསོལ་བར་བགྱིད་དེ།
རྒྱལ་བུ་དགའ་བྱེད་ལོ་བཅུ་གཉིས་ཀྱི་བར་དུ་ནགས་སུ་རྫོང་ལ།
བདག་གི་བུ་བྷ་ར་ཏ་རྒྱལ་སྲིད་ལ་དབང་བསྐུར་དུ་གསོལ་ཞེས་སྨྲས་
པས། དགའ་བྱེད་ནགས་སུ་སོང་སྟེ། སི་ཏ་ཕྲོགས་པ་དང་། སྒྲ་
སྒྲོགས་ཞེས་བྱ་བ་བསད་པ་ལ་སོགས་པ་བྱས་ནས མེ་ཏོག་ཅན་
ཞེས་བྱ་བའི་གཞལ་མེད་ཁང་དུ་ཞུགས་ཏེ། བྷ་ར་ཏ་ལ་སོགས་པས་
མཆོད་ཅིང་གསོལ་བ་བཏབ་པ་དང་། དགའ་བྱེད་གྲོང་ཁྱེར་འཐབ་
པ་མེད་པར་སོང་སྟེ། དགའ་ཞིང་བདེ་བའི་འདོད་པའི་ཡོན་ཏན་
དག་ལ་མངོན་པར་རོལ་བར་གྱུར་ཏོ། ། མི་ཡི་དབང་བོ་གོས་སྲེད་
ལ་སོགས་པའི་རྒྱལ་བོ་གཞན་དག་ཀྱང་སྡུག་བསྔལ་གྱིས་ཉེན་པའི་
322

ཁྱད་པར་འཕགས་བསྟོད་ཀྱི་འགྲེལ་བ།
འཇིག་རྟེན་མཐོང་བས། གནས་སྐབས་འདི་ལྟ་བུར་འགྱུར་དུ་འོང་
ངོ་སྙམ་ནས་རྒྱལ་སྲིད་སྤངས་ནས་ནགས་སུ་སོང་མོད་ཀྱང་། ཡུལ་
མི་རྣམས་ཀྱིས་རྒྱལ་བོ་དེ་དག་ལ་ས་ཆེན་པོ་འདི་བཏང་ནས་ནགས་སུ་
གནས་པ་མི་མཛེས་པས་སླར་ཡང་རྒྱལ་བོའི་ཕོ་བྲང་དུ་བྱོན་ཅིག་ཅེས་
སྨྲས་པས། དེ་དག་རྒྱལ་སྲིད་སོགས་ལ་ཀུན་ཏུ་ཆགས་པའི་ཡིད་ཀྱིས་
སླར་ཡང་ཁྱིམ་དུ་འོངས་སོ་ཞེས་གྲག་གོ། བདེ་བར་གཤེགས་པ་ཁྱོད་
ནི། ལུས་འདུ་འཛི་དང་ཐུགས་རྣམ་རྟོག་ལས་དབེན་པའི་མཁའ་
ཁྱབ་ཀྱི་ཏིང་ངེ་འཛིན་གྱི་བདུད་རྩིས་ངོམས་པར་གྱུར་བས། སླར་
ཡང་ཁྱིམ་དུ་མི་བྱོན་ནོ། ། དེ་ཡང་གཞོན་ནུ་དོན་ཐམས་ཅད་གྲུབ་
པ་གྲོང་ཁྱེར་ནས་ཆས་པའི་ཚེ། ཕྱོགས་ཀུན་ཏུ་གཟིགས་ཏེ།
སངས་རྒྱས་རྣམས་ཀྱིས་བསྟན་པ་ཡི། །ལམ་གྱི་མཆོག་ནི་མ་ཐོབ་་་
པར། །གྲོང་ཁྱེར་སེར་སྐྱའི་གཞིར་ནི་སླར། ། ང་ནི་འཇུག་པར་མི་
བྱའོ། ། ཞེས་གསུངས་པ་ལྟ་བུའོ། ། དེ་ནས་ཡང་གསུང་བ།
མཆོད་སྦྱིན་ལ་ནི་ཕྱུགས་འགུམས་པར། །དྲང་སྲོང་རྣམས་ནི་སྨྲ་ཞེས་
གྲག ། སྡིག་མེད་ཁྱོད་ཀྱི་གྲོག་མ་ལའང་། །གནོད་པ་བགྱིད་པར་
རྗེས་མ་གནང་། །ཞེས་བྱུང་། ཕྱུགས་ཀྱིས་མཆོད་སྦྱིན་བྱེད་པའི་
ཆེད་དུ། རྟ་དང་བ་ལང་སོགས་དུད་འགྲོ་བསད་ན་སྡིག་པ་མེད་
ཅིང་དགེ་བར་འགྱུར་རོ་ཞེས་སྔོན་གྱི་དྲང་སྲོང་གཟེགས་ཟན་ལ་སོགས་
པའི་དྲང་སྲོང་འགའ་ཞིག་ཟེར་ཏེ། རྟོག་གེ་འབར་བ་ལས། མ་
གལ་ལ་སོགས་པ་ཕྱིན་ཅི་ལོག་གི་བརྟུལ་ཞུགས་ཅན། པར་སིག་པ་
ལ་སོགས་པ་ཀླ་ཀློའི་གནས་ན་གནས་པ་དེ་དག་གི་གྲུབ་པའི་མཐའ་ནི་
འདི་ལྟར་གྲགས་ཏེ། ས་ལ་གནོད་པ་བྱེད་པའི་ཕྱིར་གྲོག་མ་ལ་་་་
སོགས་པ་བསད་པ་ནི་འོས་པ་ཡིན་ནོ། ། བ་ལང་བསད་ན་རྭ་་
323

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བརྩེགས་པ་ལ་བརྟེན་ནས་མཐོ་རིས་སུ་འགྲོ་བར་འགྱུར་རོ། །
ཕྱུགས་ཀྱི་སྙིང་བསྲེགས་པས་བདུག་ན་གནས་མཐོན་པོ་གོང་མའི་ནམ་
མཁར་སྐྱེས་པར་འགྱུར་རོ་ཞེས་པ་ལྟ་བུ་དང་། དེ་བཞིན་དུ་མེ་ལ་
སྐྱེས་བུ་དང་། རྟ་དང་། བ་ལང་དང་། རྭ་རྣམས་བསྲེགས་ཤིང་
བསད་པར་བྱའོ། ། རིག་བྱེད་འཚེ་བ་གང་བསྟན་པ། །བསྟན་
བཅོས་གཞན་དུ་སྨད་གྱུར་ཀྱང་། །དེས་ནི་སྡིག་བྱས་མི་འགྱུར་བར། །
གཞན་དུ་སྐྱེ་བདག་གིས་བསྟན་ཏོ། ། ཞེས་བཤད་པ་ལྟ་བུའོ། །
སྡིག་པ་མི་མངའ་བ་ཁྱོད་ཀྱིས་སེམས་ཅན་ཕྲ་མོ་གྲོག་མ་ལྟ་བུ་ལའང་
གནོད་པ་བྱེད་པར་ནམ་ཡང་རྗེས་སུ་མ་གནང་ངོ་། ། དེ་ལྟར་ན་
སེམས་ཅན་ཤི་བ་དང་བསད་པ་ལ་མ་ལྟོས་པར་ཤ་རྙེད་པར་མི་འགྱུར་
ཞིང་། ཤ་ཟ་རུང་བར་ཡང་བཅོམ་ལྡན་འདས་ཀྱིས་རྗེས་སུ་གནང་
བ་དེ་ཅི་ཞེ་ན། རྟོག་གེ་འབར་བ་ལས། འདི་ལ་བརྗོད་པར་བྱ་སྟེ།
ཐུགས་རྗེ་ཆེན་པོ་དང་ལྡན་པའི་བཅོམ་ལྡན་འདས་སེམས་ཅན་ཐམས་
ཅད་ལ་བུ་གཅིག་པ་ལྟར་དགོངས་པ། རུས་པ་དང་རྐང་གི་གཏིང་
ནས་བརྩེ་བ་མངའ་བ་དེས་ཇི་ལྟར་ན་ཤ་ཟ་བར་རྗེས་སུ་གནང་བ་ཡིན།
ཐེག་པ་ཆེན་པོའི་གཞུང་ལས་བཅོམ་ལྡན་འདས་ཀྱིས་མ་གནང་བ་ཁོ་
ན་ཡིན་ཏེ། གླང་བོའི་རྩལ་དང་། སྤྲིན་ཆེན་པོ་དང་། ལང་ཀར་
གཤེགས་པ་དང་། སོར་མོའི་ཕྲེང་བ་ལ་སོགས་པའི་མདོ་ལས། ཤ་
ཟ་བ་རྣམ་པ་ཐམས་ཅད་དུ་བཀག་པ་ཉིད་ཡིན་ནོ། ། ཉན་ཐོས་ཀྱི་
ཐེག་པའི་གཞུང་ལས་ནི། མཐའ་གསུམ་དག་པའི་ཤ་གང་དག་ཟོས་
ཀྱང་སྡིག་ཏུ་མི་འགྱུར་ཏེ། སློང་མོའི་ཟས་ལ་སྡིག་མེད་བཞིན། །
ཞེས་འབྱུང་སྟེ། འདི་ལྟར་བདག་གི་ཆེད་དུ་སྲོག་ཆགས་བསད་པར་
རང་གིས་མཐོང་ཡང་མེད། ཐོས་པ་ཡང་མེད། དོགས་པ་ཡང་
324

ཁྱད་པར་འཕགས་བསྟོད་ཀྱི་འགྲེལ་བ།
མེད་པ་ནི་སྡིག་པའི་སེམས་དང་བྲལ་བ་ཡིན་པས། ནད་ལ་སོགས་
པ་ཞི་བར་བྱ་བའི་དོན་དུ་དེ་ལྟ་བུའི་ཤ་ཟོས་ཀྱང་སྡིག་ཏུ་འགྱུར་བར་
བརྟག་པར་མི་བྱ་སྟེ། དེས་ན་མཐའ་གསུམ་དག་ཕའི་ཤ་ཟོས་ན།
སྐྱོན་དང་ལྡན་པར་འགྱུར་བ་མ་ཡིན་པ་ཉིད་དེ། མཐོང་དང་ཐོས་
དང་དོགས་པ་ཡིས། །གང་གི་ཆེད་དུ་བྱས་ཤེས་པའི། །ཤ་དེ་དེ་ཡིས་
བཟའ་མི་བྱ། །དེ་ལས་གཞན་གང་ཡིན་དེས་བཟའ། །རོ་མཆོག་་་
འཚོལ་དང་གསོད་པ་དང་། །སྙིང་རྗེ་མེད་པའི་བསམ་སྤངས་ནས། །
ཤཾ་ནི་ཟོས་པར་གྱུར་ན་ཡང༌། །སྐྱོན་བཅས་མ་ཡིན་ཟས་མཆོག་་་་་་
བཞིན། །ཞེས་འབྱུང་ལྟ་བུའོ། ། ཞེས་གསུངས་སོ། ། དེ་ནས་
ཡང་གསུང་བ། གཞན་དག་རང་དོན་མཆོད་སྦྱིན་ལ། །གཞན་གྱི་
སྲོག་གི་སྦྱིན་སྲེག་བྱེད། །གཞན་གྱི་དོན་དུ་ཁྱོད་གཅིག་པུ། །རང་གི་
སྲོག་གི་སྦྱིན་སྲེག་མཛད། །ཅེས་གསུངས། དེ་ཡང་བླང་དོར་གྱི་
གནས་ལ་རྨོངས་པའི་དྲང་སྲོང་གཞན་དག་གིས། རང་དོན་ཆེན་པོ་
སྒྲུབ་པར་འདོད་པ་ན། སེམས་ཅན་གཞན་གྱི་སྲོག་བཅད་དེ་ཤ་ཁྲག་
གིས་སྦྱིན་སྲེག་བྱས་ཏེ་མཆོད་སྦྱིན་བྱེད་དོ། ། བཅོམ་ལྡན་འདས་
ཁྱོད་ཀྱི་སྐྱེས་རབས་སྔ་མ་རྣམས་སུའང་སེམས་ཅན་གཞན་གྱི་སྲོག་
སྐྱབས་པའི་དོན་དུ་རང་གི་སྲོག་བཏང་སྟེ། སྐུ་ཡི་ཤ་ཁྲག་གི་སྦྱིན་
པར་མཛད་པ་ནི། ཇི་སྐད་དུ། སྙིང་བརྩེ་སྙིང་རྗེ་ལས་བྱུང་
འཕགས་པའི་སེམས་ཅན་དག །ལྷ་ཡུལ་དང་ནི་ས་འདིར་རང་ལུས་
རྙེད་སྙམ་སྟེ། །གཞན་གྱི་སྲོག་ཕྱིར་མཐུན་པར་དགེ་བའི་ཡིད་ཀྱིས་
ནི། །འགྱུར་བ་མེད་པར་འདིར་ནི་རྣམ་པ་བརྒྱ་ཡིས་བརྩེ། །ཞེས་
དང་། བདག་ནི་འགྲོ་ལ་ཕན་ཕྱིར་བྱང་ཆུབ་མཚུངས་པ་མེད་པ་
ཐོབ་འདོད་དེ། གཞན་གྱིས་གཏང་བར་དཀའ་བའི་ལུས་ནི་བློ་གྲོས་
325

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འགྱུར་བ་མེད་པའི་སྙིང་རྗེས་སྦྱིན། །བདག་གིས་སྐྱོན་མེད་བྱང་ཆུབ་
རིང་མེད་རྒྱལ་སྲས་རྣམས་ཀྱིས་གཉེར་བ་ཐོབ་པར་ཤོག ། བདག་
གིས་སྲིད་པའི་རྒྱ་མཚོ་རབ་ཏུ་འཇིགས་ལས་འཇིག་རྟེན་གསུམ་པོ་
བསྒྲལ་བར་བྱ། ། ཞེས་སྨོན་ལམ་ཆེན་པོ་བཏབ་སྟེ་བཀྲེས་པས་
ཉེན་པའི་སྟག་མོ་མ་བུ་རྣམས་ཀྱི་སྲོག་སྐྱབས་པའི་ཕྱིར། རྒྱལ་བུ་
སྙིང་སྟོབས་ཆེན་པོས་རང་གི་སྲོག་བཏང་བ་ལྟ་བུའོ། ། དེ་ནས་
ཡང་གསུང་བ། དྲང་སྲོང་དམོད་མེ་མི་བཟད་པས། །སྐྱེ་བོ་མང་བོ་
བསྲེགས་པར་གྱུར། །ཁྱོད་ཀྱི་ཡེ་ཤེས་མེ་ཡིས་ནི། །སྐྱེ་བོ་རྣམས་ཀྱི་སྐྱེ་
རྒྱུ་བསྲེགས། །ཞེས་བྱུང་། སྔོན་གྱི་དྲང་སྲོང་འགའ་ཞིག་གིས་་
གཞན་ལ་གནོད་པར་བྱེད་པའི་དམོད་པ་མེ་དང་འདྲ་བ་མི་བཟད་པ་
འཇིགས་སུ་རུང་བ་དེས སྐྱེ་བོ་མང་བོ་བསྲེགས་པར་བྱས་སོ་ཞེས་
བཤད་དོ། ། དེ་ཡང་བཅོམ་ལྡན་འདས་ཀྱིས། ཉེ་བར་འཁོར།
འདི་ཇི་སྙམ་དུ་སེམས། མ་ཏང་ཀའི་དགོན་པ་འདི་གང་གིས་སྟོངས་
པར་བྱས་ཤིང་གཙང་མར་བྱས། བཅོམ་ལྡན་འདས། དྲང་སྲོང་
རྣམས་ཀྱི་ཡིད་འདོད་པ་མི་བཟད་པའི་དམོད་པས་སོ། ། ཞེས་
གསུང་བ་དང་། མངོན་པའི་རྒྱན་ལས། དྲང་སྲོང་ཁྲོས་པས་དན་
ཏ་ཀའི། །དགོན་པ་ཇི་ལྟར་སྟོངས་པར་གྱུར། །ཞེས་ཁྱིམ་བདག་ཉེ་
བར་འཁོར་གྱི་མདོ་ལས་དྲང་སྲོང་རྣམས་ཀྱི་ཡིད་རབ་ཏུ་ཁྲོས་པ་དན་
ཏ་ཀ་དང་། ཀ་ལིང་ཀ་དང༌། མ་ཏང་ཀའི་དགོན་པའི་སྐྱེ་བོ་་
རྣམས་ཤི་བར་གསུང་བའི་ཕྱིར། ཞེས་པ་ལྟ་བུའོ། ། བཅོམ་ལྡན་
འདས་ཁྱོད་ཀྱི་ཤེས་རབ་ཡེ་ཤེས་ཀྱི་མེ་ཡིས་ནི། སྐྱེ་བོ་རྣམས་འཁོར་
བའི་གནས་སུ་སྡུག་བསྔལ་སྣ་ཚོགས་མྱོང་བར་འགྱུར་བའི་རྒྱུ། ཉོན་
མོངས་པ་དང་དེའི་དབང་གིས་བསགས་པའི་ལས་ཀྱི་ཀུན་འབྱུང་་་
326

ཁྱད་པར་འཕགས་བསྟོད་ཀྱི་འགྲེལ་བ།
བདེན་པའི་བུད་ཤིང་དག་བསྲེགས་ཤིང་། གཞན་ལ་ཡང་དེ་དག་
སྤང་བྱར་བསྟན་ནོ། ། དེ་ནས་ཡང་། རྒྱས་པ་དྲན་པའི་མཐུ་
ཆུང་བས། །མང་བོ་བགྱིས་པའི་ཚིག་དག་ནི། །ལྟག་འོག་འགལ་བར་
གྱུར་ཅེས་ཐོས །ཐུབ་པ་ཁྱོད་ཀྱི་ཀུན་ཀྱང་མིན། །ཞེས་གསུངས།
དྲང་སྲོང་རྒྱས་པ་ནི་ཤེས་རབ་དང་དྲན་པའི་མཐུ་ཆུང་བས། དེས་
བསྟན་བཅོས་མང་བོ་བགྱིས་པའི་ཚིག་དག་ནི། ལྟག་འོག་མི་མཐུན་
པས་རང་ཚིག་ནང་འགལ་དུ་གྱུར་ཅེས་ཐོས་ལ། ཐུབ་པ་སངས་རྒྱས་
ཁྱོད་ཀྱི་གསུང་རབ་ཀུན་ལས་གཅིག་ཀྱང་དེ་ལྟར་ལྟག་འོག་འགལ་བ་
ཡོད་པ་མ་ཡིན་ནོ། ། དེ་ཡང་དྲང་སྲོང་རྒྱས་པས་འདི་ལྟར།
བདག་ནི་ཆུ་བོ་དམ་པ་སྦྱིན་འབབ་བསྲེགས། །བདེན་ཆུའི་སྦྱིན་པ་ཆུ་
ངོགས་དཀའ་ཐུབ་རླབས། །དེ་བཞིན་བྱེད་དང་བཅས་པས་དེར་ཁྲུས་
བྱ། །ནང་གི་བདག་ཉིད་ཆུ་ཡིས་དག་མ་ཡིན། ཞེས་སྨྲས་ནས་ཡང་།
ངེས་པར་བརྩེ་མེད་དཔའ་བོ་ཡིས། །གཡུལ་ངོར་ཁྲོས་པ་མེད་པར་ནི།
གཡུལ་ལ་མངོན་ཕྱོགས་སུ་གྱུར་ན། །ཤི་ན་མཐོ་རིས་འགྲོ་བར་་་་་་་
འགྱུར། །ཞེས་སོགས་མང་དུ་སྨྲས་པ་ལྟ་བུའོ། ། དེ་ནས་ཡང་་
གསུང་བ། དྲང་སྲོང་དམོད་པ་གྲུབ་པ་ལས། །དཀའ་ཐུབ་གྲུབ་
པར་རྗེས་སུ་དཔག །མགོན་ཁྱོད་ཐུགས་བརྩེ་གྲུབ་པ་ལས། །དཀའ་
ཐུབ་གྲུབ་པར་རྗེས་སུ་དཔག ། ཅེས་བྱུང་། དྲང་སྲོང་རྒྱས་པ་
སོགས་ཀྱིས་གཞན་ལ་དམོད་པ་བྱས་པའི་འབྲས་བུ་དམོད་པ་ཇི་ལྟ་བ་
བཞིན་གྲུབ་པ་ལས། དྲང་སྲོང་དེ་དག་གིས་དཀའ་ཐུབ་གྲུབ་པར་
བྱས་སོ་ཞེས་རྗེས་སུ་དཔག་པར་བཤད་ལ། མགོན་པོ་ཁྱོད་ནི་ཐུགས་
བརྩེ་བ་ཆེན་པོ་མཐར་ཕྱིན་པར་གྲུབ་པ་ལས། གྲངས་མེད་པའི་
ཚོགས་ཀྱི་དཀའ་ཐུབ་རྫོགས་པར་རྗེས་སུ་དཔོག་གོ། ཡང་ཡང་གསུང་བ།
327

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལྷ་ཆེན་འདོད་པ་ཅན་གྱི་མཚན། །དྲང་སྲོང་རྣམས་ཀྱི་དམོད་པས་
ལྷུང་། །ཁྱོད་ཀྱི་ཕུང་ཁྲོལ་མཐའ་དག་གི །རྩ་བ་འདོད་པ་ཉིད་ལྷུང་
བགྱིས།།ཞེས་བྱུང་། འདིའི་གཏམ་ནི། ཐང་ཤིང་གི་ནགས་་་་
འགའ་ཞིག་ཏུ་དྲང་སྲོང་མང་བོ་བུ་དང་བུ་མོ་དང་ཆུང་མ་དང་བཅས་
པར་དཀའ་ཐུབ་ཤིན་ཏུ་དཀའ་བས་གདུང་ཤིང་གནས་པར་གྱུར་ལ།
ལྷ་མོ་ཨུ་མས་དེ་རྣམས་ཀྱི་དཀའ་ཐུབ་མི་བཟད་པ་མཐོང་བས་དེ་་
རྣམས་ལ་སྐྱོ་བ་སྐྱེས་ཏེ། ལྷ་ཆེན་པོའི་ཐད་དུ་སོང་ནས་དབེན་པར་
བག་ཕེབས་ནས་འདི་སྐད་ཅེས་སྨྲས་སོ། ། དྲང་སྲོང་འདི་རྣམས་
ནི་དཀའ་ཐུབ་ཆེན་པོ་སྤྱོད་པ། ཐར་བ་འདོད་པ་ལགས་པས་འདི་
རྣམས་ལ་ཁྱོད་ཀྱིས་ངེས་པར་ཐར་བ་ཐོབ་པར་མཛད་རིགས་སོ། །
ལྷ་ཆེན་པོས་སྨྲས་པ། ཐར་བའི་བདེ་བ་ནི་སེམས་ཅན་འདོད་ཆགས་
དང་ཞེ་སྡང་དང་བྲལ་བས་ཐོབ་པར་འགྱུར་ལ། འདི་དག་ནི་དེ་ལྟ་
མ་ཡིན་ན། ཇི་ལྟར་ན་ངས་དེ་དག་ལ་ཐར་བ་ཐོབ་པར་བྱ། ཨུ་
མས་སྨྲས་པ། དེ་སྐད་མ་གསུངས་ཤིག འདི་དག་ནི་ངེས་པར་ཞེ་
སྡང་དང་བྲལ་བ་ཡིན་པས་རྣམ་པ་ཐམས་ཅད་དུ་བདག་གིས་གསོལ་
བ་གསོན་ལ་མྱ་ངན་ལས་འདས་པའི་བདུད་རྩིས་ཚིམ་པར་མཛོད་ཅིག
དེ་ནས་ལྷ་ཆེན་པོས་ཨུ་མའི་བསམ་པ་ཤེས་ཤིང་། དྲང་སྲོང་གི་བུ་མོ་
རྣམས་ལ་འདོད་པའི་ཤུགས་སྐྱེས་པ་དང་། རེ་ཞིག་འདི་དག་སད་
པར་བྱའོ་སྙམ་ནས། ཉི་མ་གཉིས་པ་ལ་ལྷ་ཆེན་པོའི་མགོ་ལ་མེ་ཏོག་
གི་ཕྲེང་བས་བརྒྱན་ཏེ། ལང་ཚོ་བདོ་བར་གྱུར་པ་ལ་གནས་ཤིང་
ཤིན་ཏུ་སྒེག་པའི་ཆ་ལུགས་ཀྱིས་རང་གི་མཚན་མ་མངོན་པར་ལྡང་བ་
བཀབ་ཅིང་སོང་བ་དང་། དྲང་སྲོང་གི་ཆུང་མ་དང་བུ་མོ་གཞོན་ནུ་
མ་རྣམས་ཀྱིས་དེའི་ལུས་ལ་རེག་ཅིང་འཛིན་པ་ལ་མངོན་པར་དགའ་
328

ཁྱད་པར་འཕགས་བསྟོད་ཀྱི་འགྲེལ་བ།
བས་ཐང་ཤིང་གི་ནགས་སུ་ཞུགས་པ་དང༌། ལྷ་ཆེན་པོས་ཀྱང་ཡིད་
འཕྲོག་པ་དེ་དག་མཐོང་བས། འདོད་ཆགས་ཀྱིས་དབང་གིས་་་་་
བརླའི་ཕྱོགས་གཉིས་སུ་ཁུ་ཆུ་འཛག་པས་ཁྱབ་པར་གྱུར་ཅིང་ཤས་ཆེར་
བརྒྱལ་བར་གྱུར་ཏོ། ། དེ་ནས་ལོ་མའི་སྤྱིལ་བུ་ལས་ཕྱིར་བྱུང་བའི་
དྲང་སྲོང་རྣམས་ཀྱིས་ལྷ་ཆེན་པོ་དེ་ལྟར་གྱུར་པ་མཐོང་བ་ཙམ་གྱིས་ཞེ་
སྡང་དྲག་པོ་སྐྱེས་ཏེ། དབང་ཕྱུག་ཁྱོད་མ་དུལ་ཞིང་འདོད་ཆགས་
ཀྱིས་ལྡང་བར་བྱས་པའི་དབང་བོ་ལྷུང་བར་གྱུར་ཅིག་ལྷུང་བར་གྱུར་
ཅིག་ཅེས་དེ་ལ་དམོད་པ་བཏབ་བོ། ། དེའི་རྗེས་ཐོགས་ལ་གླང་བོ་
ཆེའི་སྣ་ལྟ་བུའི་ཕོ་མཚན་ས་ལ་ལྷུང་བར་གྱུར་ཏོ། ། དེ་ནས་ཇི་ཙམ་
ན་ལྷ་མོས་སྨྲས་པ། འདི་ནི་ལྷ་ཆེན་པོ་སྟེ་ཁོ་བོ་ཅག་སད་པའི་ཕྱིར་
འདིར་འོངས་པ་ཡིན་ནོ་ཞེས་ཇི་ལྟ་བ་བཞིན་དུ་ཤེས་ནས། སྙིང་
བོར་གྱུར་པའི་དབང་ཕྱུག་གི་ཕོ་མཚན་དེ་བླངས་ནས་མཆོད་པའི་ཁྱད་
པར་མང་བོས་མངོན་པར་མཆོད་པར་གྱུར་ཏོ། ། དེ་ནས་བརྩམས་
ཏེ་འཇིག་རྟེན་འདིར་དབང་ཕྱུག་གི་མཚན་མ་ལ་མཆོད་པའི་སྲོལ་བྱུང་
བ་ཡིན་ནོ་ཞེས་སློབ་དཔོན་ཤེས་རབ་གོ་ཆས་གསུངས་སོ། །
བཅོམ་ལྡན་འདས་ཁྱོད་ཀྱིས་ཕུང་ཁྲོལ་མཐའ་དག་གི་རྩ་བ་འདོད་པ་
སྤངས་ཤིང་ལྷུང་བར་བགྱིས་སོ། ། ཇི་སྐད་དུ། འཇིག་རྟེན་སྣ་
ཚོགས་གང་དེ་འདོད་པ་མིན། །སྐྱེས་བུའི་ཀུན་རྟོག་འདོད་ཆགས་
འདོད་པ་ཡིན། །འཇིག་རྟེན་དག་ན་སྣ་ཚོགས་དེ་བཞིན་གནས། །
འོན་ཀྱང་བསྟན་རྣམས་འདི་ལ་འདུན་པ་འདུལ། ། ཞེས་དང་།
སློབ་དཔོན་དཔའ་བོས་ཀྱང་། འཇིག་རྟེན་འདོད་པས་བཅངས་་
དང་གསོད་དང་ཁེངས་ཅིང༌། །འདོད་དོན་ཉིད་ཀྱིས་ས་བདག་་་་
རྣམས་ནི་ལྷུང་གྱུར་བ། །ཆོས་རྣམས་མངོན་དུ་འཇོམས་ཤིང་གཞན་
329

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དུ་དམྱལ་བར་འགྲོ། ཞེས་གསུངས་པ་ལྟར་རོ། ། དེ་ནས་ཡ
གསུང་བ། གླིང་ལས་སྐྱེས་སོགས་ཕལ་ཆེར་ནི། གཞན་གྱི་གང་
སྨྲས་སྨྲ་བར་བགྱི། །ཁྱོད་ཀྱི་ཐུན་མོང་མ་ཡིན་ཆོས། །རང་གི་ཐུགས་
སུ་ཆུད་ནས་བསྟན། ཞེས་བྱུང་། གླིང་ལས་སྐྱེས་བ་ནི་དྲང་སྲོང་
རྒྱས་པ་ཡིན་པར་བཤད་ལ། སོགས་ཀྱི་སྒྲས་བསྡུས་པ་ནི། ར་མ་
ཎའི་གཏམ་རྒྱུད་བྱེད་མཁན་དྲང་སྲོང་བ་ལ་མི་ཀ་ལ་སོགས་པ་སྟེ།
དབུ་མ་སྙིང་བོ་ལས། གཞུང་ནི་རྩོམ་པར་བྱེད་པ་ཡི། །ཀུན་ད་བྲམ་
ཟེ་དྲང་སྲོང་ཡང་། །ཐུབ་པ་ཆེན་པོ་ཀུན་ད་ཡིས། །གདོལ་བ་མོ་དང་
ཉལ་ལས་སྐྱེས། །ཉ་བ་ཡི་ནི་བུ་མོ་ལ།། ཕ་ནི་མཆོག་འགྲོ་ཞེས་བྱ་
བས། །ཉལ་བས་དྲང་སྲོང་གླིང་ལས་སྐྱེས། །དེ་ཡང་བྲམ་ཟེ་ཞེས་
བརྗོད་དོ། ། བྲམ་ཟེའི་དྲང་སྲོང་འཇིག་རྟེན་གྲགས། །ཐོས་མང་
རིག་བྱེད་འདོད་བྱེད་པ། །དྲང་སྲོང་རྭ་ཞེས་བྱ་བའི་མ། །དུད་འགྲོར་
སྐྱེས་པའི་རི་དྭགས་ཡིན།།།སྦོམ་དང་དེ་བཞིན་རས་བལ་ཅན། །
དམངས་རིག་བུ་ཡིན་བྲམ་ཟེ་གྲགས། ཞེས་གསུངས་པ་ལྟར་རོ། །
དེ་ལྟར་ན་དྲང་སྲོང་གླིང་ལས་སྐྱེས་སོགས་ཕྱི་རོལ་བའི་སློབ་དཔོན་
ཕལ་ཆེར་གྱིས། གཞན་གྱིས་གང་སྨྲས་པ་དེ་དག་རྗེས་བཟླས་ཀྱི་ཚུལ་
དུ་སྨྲ་བར་བྱེད་ལ། བཅོམ་ལྡན་འདས་ཁྱོད་ཀྱིས་དྲང་སྲོང་སོགས་
དང་ཐུན་མོང་མ་ཡིན་པའི་ཆོས་རྣམས་རང་ཉིད་ཀྱི་ཐུགས་སུ་ཆུད་
ནས་བསྟན་པ་སྟེ། ཆོས་ཀྱི་འཁོར་ལོའི་མདོ་ལས། དགེ་སློང་དག
སྔོན་མ་ཐོས་པའི་ཆོས་རྣམས་ལ། འདི་ནི་སྡུག་བསྔལ་འཕགས་པའི་
བདེན་པའོ་ཞེས་ཚུལ་བཞིན་ཡིད་ལ་བྱེད་པ་ན་མིག་སྐྱེས་སོ། །
རིག་པ་སྐྱེས་སོ། ། བློ་སྐྱེས་སོ། ། རྟོགས་པ་སྐྱེས་སོ། ། འདི་
ནི་སྡུག་བསྔལ་ཀུན་འབྱུང་བའོ། ། འདི་ནི་སྡུག་བསྔལ་འགོག་་་
330

ཁྱད་པར་འཕགས་བསྟོད་ཀྱི་འགྲེལ་བ།
པའོ། ། འདི་ནི་སྡུག་བསྔལ་འགོག་པར་འགྲོ་བའི་ལམ་མོ།
ཞེས་སོགས་དང༌། འདུག་བསྔལ་ནི་ཡོངས་སུ་ཤེས་པར་བྱའོ།
ཀུན་འབྱུང་ནི་སྤངས་པར་བྱའོ། ། འགོག་པ་ལ་མངོན་དུ་བྱའོ། །
ཕམ་ནི་སྒོམ་པར་བྱའོ། ། སྡུག་བསྔལ་ཤེས་སོ། །། ཀུན་འབྱུང་
སྤངས་སོ། ། ཞེས་སོགས་བདེན་པ་བཞི་ལ་ལན་གསུམ་དུ་བཟླས་
ཏེ། རྣམ་པ་བཅུ་གཉིས་སུ་ཆོས་ཀྱི་འཁོར་ལོ་བསྐོར་བས་ཀོ་དི་ནྱས་
·དགྲ་བཅོམ་ཐོབ་སྟེ། འཇིག་རྟེན་དུ་དཀོན་མཆོག་གསུམ་གྲུབ་བོ། །
དེ་ལྟར་རྣམ་པ་བཅུ་གཉིས་ཀྱིས།།ཆོས་ཀྱི་འཁོར་ལོ་རབ་བསྐོར་་་
བས། །ཀཽ་དི་ནྱས་ཀུན་ཤེས་ཏེ། །དཀོན་མཆོག་གསུམ་ནི་མངོན་པར་
སྒྲུབ། །ཞེས་དང་། མདོ་གཞན་ལས་ཀྱང་། འདི་ལྟར་སེམས་ཅན་
ཀུན་གྱིས་ངེས་པའི་ཚིག ། མང་བོ་དག་གིས་དུས་གཅིག་ཞུ་ཞུས་
ཀྱང་། །སེམས་ཀྱིས་སྐད་ཅིག་གཅིག་ལ་ཐུགས་ཆུད་ནས། གསུང་
དབྱངས་གཅིག་གིས་སོ་སོར་ལན་ཀྱང་འདེབས། །ཞེས་སོགས་་་
གསུངས་པ་ལྟར་རོ། ། དེ་ཡང་བསྟོད་པ་ལས། མུ་སྟེགས་ཅན་གྱི་
རིག་བྱེད་ཚིག ། དབེན་པ་ཁོ་ནར་སྨྲ་བར་བྱེད། །ཁྱོད་ཀྱིས་་་
བསྒྲགས་ནས་སེང་གེ་ཡི། ། སྒྲ་ཡི་ཆོས་དག་སྟོན་པར་མཛད། །ཅེས་
གསུངས། མུ་སྟེགས་ཅན་རྣམས་ཀྱི་རིག་བྱེད་ཀྱི་ཚིག་ནི་གཞན་གྱིས་
ཤེས་པར་དོགས་ནས་གནས་དབེན་པ་ཁོ་ནར་སྟོན་པར་བྱེད་དེ། དེ་
ཡང་བྲམ་ཟེ་འགའ་ཞིག་གིས། རིག་བྱེད་ནི་བྲམ་ཟེ་མ་ཡིན་པ་ལ་
བསླབ་ཏུ་མི་གཞུག་གོ། ཟེར་བ་དང་། གཅེར་བུ་བའི་དགེ་སྦྱོང་མ་
ཡིན་པ་ལ་མི་སྦྱིན་ཟེར་བ་དང་། ཁྱབ་འཇུག་གི་མཚན་མོ་ལྔ་བ་ལ་
སོགས་པའི་བསྟན་བཅོས། གཞན་དག་ལ་སྨྲ་བར་མི་བྱ་ཡི།དབེན་པ་
དག་ཏུ་སོ་སོའི་ངེས་པའི་སེམས་ཅན་དག་ལ་འདི་དག་སྨྲ་བར་བྱའོ། །
331

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞེས་ཟེར་རོ། ། མགོན་པོ་ཁྱོད་ཀྱིས་སྡེ་སྣོད་གསུམ་བསྒྲགས་ནས་
སེམས་ཅན་རྣམས་ཀྱིས་གོ་བར་མཛད་པའི་སེང་གེའི་སྒྲ་ལྟ་བུའི་གསུང་
གིས་སེར་སྣ་མེད་པར་ཕྱི་ནང་དང་མཆོག་དམན་ཐམས་ཅད་ལ་མཉམ་
པར་ཐུགས་བརྩེ་བ་ཁོ་ནས་སྟོན་པར་མཛད་དོ། ། དེ་ནས་ཡང་
གསུང་བ། གྲངས་ཅན་བྷ་ར་དྷ་ཛ་ནི། །དེ་ཉིད་མཐོང་ཡང་དཔྱིད་
ལྡན་ལ། །ཡོངས་སུ་ཆགས་ཀྱི་གཙོ་ཁྱོད་ཀྱི། །སློབ་མའང་བུད་མེད་
ཉིད་མ་ཆགས། །ཞེས་བྱུང་། གྲངས་ཅན་གྱི་སློབ་དཔོན་བྷ་ར་དྷ་
ཛས། གྲངས་ཅན་གྱི་གཞུང་ལས། དེ་ཉིད་ཉི་ཤུ་ལྔ་ཤེས་ན། །
རལ་བའམ་མགོ་ཟླུམ་ཅོད་པན་ཅན།།གནས་ནི་གང་དང་གར་་་་་
གནས་ཀྱང་། །གྲོལ་འགྱུར་འདི་ལ་ཐེ་ཚོམ་མེད། །ཅེས་བཤད་པ་ལྟར་
གྱི་དེ་ཉིད་མཐོང་ཟེར་ཡང༌། འཁོར་བ་ལས་གྲོལ་བ་རྫུན་ནོ། །
ཇི་ལྟར་ཞེ་ན། དཔྱིད་ལྡན་མ་ཞེས་བྱ་བའི་ལྷ་མོ་མཐོང་བ་ཙམ་གྱིས་
འདོད་ཆགས་རབ་ཏུ་གཡོས་པས་ཡིད་གདུངས་ཤིང་ཤིན་ཏུ་གཟིར་
བས། དཔྱིད་ལྡན་མ་ལོ་མའི་སྤྱིལ་བོར་ཁྲིད་དེ་དུས་རིང་བའི་བར་
དུ་ལྷན་ཅིག་གནས་པར་བཤད་ལ། ལྷ་མི་ཀུན་གྱི་གཙོ་བོ་ཁྱོད་ཀྱི་
སློབ་མ་ཚངས་པར་སྤྱོད་པ་རྣམས་ཀྱང་དེ་ལ་ཆགས་པ་མེད་དོ། །
དེ་ཡང་བདག་དང་། གཙོ་བོ་དང་། ཆེན་པོ་དང་། ང་རྒྱལ་
དང་། དེ་ཙམ་ལྔ་དང༌། དབང་བོ་བཅུ་གཅིག་དང་། འབྱུང་བ་
ལྔ་ནི་དེ་ཉིད་ཉི་ཤུ་རྩ་ལྔའོ། ། དེ་ཙམ་ལྔ་ནི། གཟུགས་སྒྲ་དྲི་རོ་
རེག་བྱ་ལྔ་དང་། དབང་བོ་དྲུག་གི་སྟེང་དུ་ངག་དང་ལག་པ་དང་
རྐང་བ་རྐུབ་དང་འདོམས་ཀྱི་དབང་བོ་སྟེ། བཅུ་གཅིག་གི་ཕྱི་མ་ལྔ་
དབང་བོ་མིན་པའི་ཚུལ་མཛོད་ལས་བཤད་དོ། ། བདག་དང་སྐྱེས་
བུ་དོན་གཅིག་སྟེ། གང་ཟག་ལ་བཤད་དོ། ། བློ་དང་ཆེན་པོ་
332

ཁྱད་པར་འཕགས་བསྟོད་ཀྱི་འགྲེལ་བ།
ཡང་དོན་གཅིག་གོ། གཙོ་བོ་དང་རང་བཞིན་ཡང་དོན་གཅིག་སྟེ།
རང་བཞིན་ཡང་གཙོ་བོ་ཉིད་ཡིན་ནོ། ། དབང་ཕྱུག་ནག་པོའི་
རྒྱུད་ལས། རྩ་བའི་རང་བཞིན་རྣམ་པར་འགྱུར་མིན་ལ། །ཆེན་པོ་
·སོགས་བདུན་རང་བཞིན་རྣམ་འགྱུར་ཞིང་། །བཅུ་དྲུག་པོ་ནི་རྣམ་
པར་འགྱུར་བ་སྟེ། །སྐྱེས་བུ་རང་བཞིན་མ་ཡིན་རྣམ་འགྱུར་མིན། །
ཞེས་རང་བཞིན་དང་རྣམ་འགྱུར་གཉིས་ལ་མུ་བཞིར་བཤད་ལ།
རང་བཞིན་ནི་རྒྱུ་དང་རྣམ་འགྱུར་ནི་འབྲས་བུའི་མིང་ངོ་། ། སྤྱི་
གཙོ་བོ་ནི་འབྲས་བུ་རྣམས་ཀྱི་ནུས་པའི་ངོ་བོར་རང་གི་རང་བཞིན་དུ་
གནས་པ་ཙམ་ལས། གསལ་བོར་མངོན་དུ་མ་གྱུར་པས་རང་བཞིན་
ཡིན་ལ་འབྲས་བུ་མིན་ཞེས་ཟེར་རོ། ། གྲངས་ཅན་པས། འབྲས་
སྤྱི་རྣམས་རང་རང་གི་རྒྱུའི་གནས་སྐབས་ན་མངོན་པར་མི་གསལ་བའི་
ཡུལ་གྱིས་ཡོད་པར་བཤད་པ་འདི་ལ། སློབ་དཔོན་ལེགས་ལྡན་་་་
འབྱེད་གྱིས། ནྱ་གྲོ་དྷ་ཡི་ས་བོན་གྱི། །ནང་ན་ཡོད་པའི་ནྱ་གྲོ་དྷ། །
རྔ་ཡི་ནང་ན་སྒྲ་གནས་དང༌། །ཟས་ཀྱི་ནང་ན་ཕྱི་ས་སོགས། །ཤིང་ལ་
འབར་ཡོད་མི་མཐོང་ཞེས། །གང་ཞིག་མངོན་སུམ་སྤོང་བྱེད་པ། །དེ་
ནི་བདེན་སྨྲ་ཇི་ལྟར་ཡིན། །དེ་ནི་ཡོད་ཅིང་མི་གསལ་བས། །དཔེར་
ན་བྱ་བ་སྔོན་མ་མཐོང་། །ཞེས་ན་མི་གསལ་མེད་མིན་པས། །ཨེ་མའོ་
བསྟན་བཅོས་ཤིན་ཏུ་ལེགས། །ཞེས་གསུངས་སོ། ། དེ་ནས་ཡང་
གསུང་བ། འུག་པ་བས་ནི་དམན་པ་ལས། །ཁྱད་པར་ཅན་ལ་སྦྱིན་
ཞེས་བསྟན། །མགོན་པོ་ཁྱོད་ནི་ཐུགས་རྗེ་ཡིས། །ཁྱི་ལའང་སྦྱིན་པར་
བྱ་ཞེས་གསུངས། །ཞེས་བྱུང༌། འུག་པའི་སྒྲོ་གོས་སུ་གྱོན་པའི་དྲང་
སྤོང་གཟེགས་ཟན་ལ་སོགས་པ་ཕྱི་རོལ་བྱེ་བྲག་པའི་བསྟན་བཅོས་རྩོམ་
མཁན་འུག་པ་རྣམས་ལ་སྙིང་རྗེ་མེད་པས། སྦྱིན་པ་ནི་ཡུལ་དམན་
---- 333

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པ་ལ་སྦྱིན་པ་ལས་ཡུལ་ཁྱད་པར་ཅན་ལ་སྦྱིན་པར་བྱ་ཞེས་བཤད་ལ།
མགོན་པོ་ཁྱོད་ནི་ཐུགས་རྗེ་ཆེན་པོ་དང་ལྡན་པ་ཡིན་པས། སེམས་
ཅན་དམན་པ་ཁྱི་ལྟ་བུ་ལའང་སྦྱིན་པར་བྱ་ཞེས་གསུངས་སོ། ། དེ་
ཡང་འཇིག་རྟེན་གྱི་ཕྱུག་པོ་ཐམས་ཅད་ལ་སྦྱིན་པ་བས། དབུལ་བོ་
གཅིག་ལ་སྦྱིན་པ་ཕན་ཡོན་ཆེ། དབུལ་བོ་ཐམས་ཅད་ལ་སྦྱིན་པ་
བས་ཡི་དྭགས་གཅིག་ལ་སྦྱིན་པ་ཕན་ཡོན་ཆེ། ཡི་དྭགས་ཐམས་ཅད་
ལས་ཡི་དྭགས་འགྱུར་འགག་གཅིག་ལ་སྦྱིན་པ་ཕན་ཡོན་ཆེ་ཞེས་ཁ་
འབར་མ་སྐྱབས་མཛད་པའི་མདོ་ལས་གསུངས་ཤིང་། སློབ་དཔོན་
དཀོན་མཆོག་འབངས་ཀྱིས། གང་ཞིག་སྐྱེ་བོ་དམན་དང་ཕོངས་པ་
རེ་བའི་བསམ་ལྡན་མཐོང་ན་ཡང་། །བརྩེ་མེད་འབྲས་བུ་འདོད་པས་
སྣོད་གཞན་ཡོན་ཏན་དག་དང་ལྡན་འཚོལ་བ། །བསམ་བརླག་དེ་ནི་
སྦྱིན་པར་བྱེད་ཀྱང་སློང་བ་དག་དང་མཚུངས་སོ་ཞེས། །དེ་སླད་ཁྱོད་
ནི་ཐུགས་རྗེ་སློང་བ་རྣམས་ལ་སྦྱིན་པར་བཞེད་ལ་ཞུགས། །ཞེས་་་
གསུངས་པ་ལྟར་རོ། ། དེ་ནས་ཡང་གསུང་བ། ལུས་ཀྱི་དཀའ་
ཐུབ་བགྱིས་པ་ཡིས། ། མདུད་པ་འཇིགས་པ་གཅེར་བུའི་འཚལ།
ཁྱོད་ནི་ཐུགས་ཀྱི་དཀའ་ཐུབ་ཀྱིས། །མདུད་པ་འཇིག་པར་བཞེད་པ་
ལེགས། །ཞེས་བྱུང་། ལུས་ཀྱི་དཀའ་ཐུབ་དྲག་པོ་བགྱིས་པས་་་་་་
མདུད་པ་འཇིག་པ་སྟེ། འཁོར་བའི་འཆིང་བ་ལས་གྲོལ་བར་གཅེར་
བུ་བ་དག་གིས་འཚལ་བ་སྟེ་འདོད་ལ། བཅོམ་ལྡན་འདས་ཁྱོད་ཀྱིས་
ནི། སེམས་ཀྱི་དཀའ་ཐུབ་ཀྱིས འཁོར་བའི་མདུད་པ་འཇིག་
པར་བཞེད་དོ། ། དེ་ཡང་གཅེར་བུ་པ་རྣམས་ཀྱི་གྲུབ་མཐའ་ནི་
འདི་ཡིན་ཏེ། ཚེ་སྔ་མ་ལ་བྱས་པའི་ལས་རྣམས་ནི། ལུས་ཀྱི་དཀའ་
ཐུབ་བྱས་པས་ཟད་པར་འགྱུར་ལ། སྐྱེ་བ་འདིར་ལས་གང་ཡང་
334 L

ཁྱད་པར་འཕགས་བསྟོད་ཀྱི་འགྲེལ་བ།
བསགས་པར་མི་བྱ་ལ། དེས་ན་སེམས་ཀྱི་རྒྱུད་ལ་ཡོད་པའི་ལས་
ཐད་པའི་སྐྱེ་བ་ཟད་ལ། སྐྱེ་བ་ཟད་པས་སྡུག་བསྔལ་ཟད་ལ། དེ་
ཟད་པས་མྱ་ངན་ལས་འདས་པ་ཐོབ་བོ་ཞེས་འདོད་དོ། ། འདིའི་
འདོད་པ་བརྗོད་པའི་སྐབས་ཀྱི་རྟོག་གེ་འབར་བ་ལས། ནུབ་གཅིག་
གམ་ནི་ནུབ་གསུམ་མམ། །བདུན་དུའམ་ནི་ཉིན་གཅིག་ཉིད། །གང་
ཞིག་སྨྱུང་བར་གནས་པ་ཡི། །སྐྱེ་བོ་དེ་ནི་མཐོ་རིས་འགྲོ། །ཞེས་དང་།
དགུན་གྱི་དུས་སུ་ཆུ་ཡི་ནང་དུ་གནས། །ཚ་བའི་དུས་སུ་གདུང་བ་ལྔ་
བསྟེན་བྱ། །དབྱར་གྱི་དུས་སུ་བླ་གབ་མེད་པར་གནས། །བྲམ་ཟེ་དེས་
ནི་དཀའ་ཐུབ་དྲག་པོ་སྤྱོད། །ཅེས་དང་། བྲམ་ཟེ་མེ་བཞིའི་དཀྱིལ་
གནས་ནས། །ལྔ་བ་ཉི་མས་གདུང་བ་ཡི། །གདུང་བ་དེ་ནི་མདུང་གི་
བུ། ། ཞེས་མེར་འཇུག་པ་དང་། གཡང་སར་མཆོང་བ་དང་།
སྨྱུང་བར་གནས་པ་ལ་སོགས་པའི་བྱ་བས་ཚངས་པའི་འཇིག་རྟེན་
དང་། དབང་ཕྱུག་ཆེན་པོ་དང༌། ཁྱབ་འཇུག་ལ་སོགས་པའི་་་
འཇིག་རྟེན་དུ་འགྲོ་བར་འགྱུར་རོ་ཞེས་ཟེར་རོ། ། ཞེས་གསུངས་
སོ། ། དེ་བས་ན་རང་གི་སེམས་ཉིད་ཉོན་མོངས་པ་ཐམས་ཅད་ཀྱི་
རྟེན་ཡིན་པས། དེ་ཉིད་ཅི་ནས་ཀྱང་ཕྱིས་ཉོན་མོངས་པ་རྣམས་ཀྱི་
རྟེན་དུ་གྱུར་པ་མི་བྱེད་པ་དེ་ལྟར་ཡོངས་སུ་སྦྱང་བར་བྱ་སྟེ། ཇི་སྐད་
དུ། མདོ་སྡེ་ཕལ་བོ་ཆེ་ལས། སེམས་ནི་རི་མོ་མཁན་དང་འདྲ། །
སེམས་ཀྱིས་ཕུང་བོ་བྱས་པ་སྟེ། །འཇིག་རྟེན་ཁམས་ནི་ཇི་སྙེད་པ། །
དེ་སྙེད་ཐཐམས་ཅད་སེམས་ཀྱིས་བྲིས། །ཞེས་དང་། སྤྱོད་འཇུག་་
ལས། བསླབ་པ་བསྲུང་བར་འདོད་པ་ཡི།།།རབ་ཏུ་སྒྲིམས་ནས་
སེམས་བསྲུང་སྟེ། །སེམས་འདི་བསྲུང་བར་མ་བྱས་ན། ། བསྒྲུབ་
པཱ་བསྲུང་བར་ཡོངས་མི་ནུས། །སེམས་ཀྱི་གླང་ཆེན་ཡན་བཏང་་་་
335

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བས། །མནར་མེད་གནོད་པ་བྱེད་པ་ལྟར། །གླང་ཆེན་མ་ཐུལ་མྱོས་པ་
ཡིས། །འདི་ན་དེ་འདྲའི་གནོད་མི་བྱེད། །ཅེས་དང་། འདི་ལྟར་
འཇིགས་པ་ཐམས་ཅད་དང༌། །སྡུག་བསྔལ་དཔག་ཏུ་མེད་པ་ཡང་། །
སེམས་ལས་བྱུང་བ་ཡིན་ནོ་ཞེས། །ཡང་དག་གསུང་བ་ཉིད་ཀྱིས་་་
བསྟན། །ཞེས་སོགས་རྒྱ་ཆེར་གསུང་བ་ལྟར་རོ། ། དེ་ནས་ཡང་
གསུང་བ། རྟོག་གེ་བ་དག་དངོས་པོ་རྣམས། །ལྟོས་པ་མེད་པར་
གྲུབ་པར་འཚལ། །ཚིག་དབང་ཁྱོད་ཀྱིས་ཅུང་ཟད་ཀྱང་། །མི་ལྟོས་
མེད་ཅེས་ལེགས་པར་གསུང༌། །ཞེས་བྱུང་། གཞན་སྡེ་རྟོག་གེ་པ་
གང་དག་གིས། །འཇིག་རྟེན་གྱི་དངོས་པོ་འདི་རྣམས་རང་རང་གི་
ཐུན་མོང་མ་ཡིན་པའི་རྒྱུ་དང་རྐྱེན་ལ་ལྟོས་པ་མེད་པར་རང་གྲུབ་ཡིན་
ནོ་ཞེས་འདོད་དོ། ། བཅོམ་ལྡན་འདས་བདེན་པར་གསུང་བའི་
ཚིག་ལ་དབང་བ་ཁྱོད་ཀྱིས། དངོས་པོ་ཅུང་ཟད་ཀྱང་རང་གི་རྒྱུ་
རྐྱེན་ལ་མ་ལྟོས་པར་བྱུང་བ་ནི་འགའ་ཡང་མེད་དོ་ཞེས་ལེགས་པར་
གསུངས་སོ། ། རྟོག་གེ་བ་དེ་དག་གིས་འདི་སྐད་ཟེར་ཏེ། ཉི་
ཤར་ཆུ་བོ་ཐུར་དུ་འབབ་པ་དང༌། །སྲན་ཟླུམ་ཚེར་མ་གཟེངས་རིང་རྣོ་
བ་དང༌། ། །རྨ་བྱའི་མདོངས་ལ་སོགས་པའི་དངོས་པོ་རྣམས། །
སུས་ཀྱང་མ་བྱས་ངོ་བོ་ཉིད་ལས་བྱུང༌། །ཞེས་དང་། འགའ་ཞིག་
གིས་འཇིག་རྟེན་ཐམས་ཅད་དབང་ཕྱུག་གཅིག་པུས་བྱས་པར་འདོད་
དེ། ཡོན་ཏན་ནོར་ལྡན་ཚེ་ཐུང་དང་། །ངན་པར་སྤྱོད་རྣམས་ཚེ་
རིང་ཞིང༌། །གཏོང་ལྡན་དབུལ་བོ་མཐོང་བས་ན། །དབང་ཕྱུག་གིས་
བྱས་གསལ་བ་ཡིན། །ཞེས་བྱ་བ་ལ་སོགས་པ་མང་དུ་སྨྲའོ། ། དེ་
བཞིན་གཤེགས་པས་འདི་སྐད་དུ། ཝ་ར་ན་སིར་སོང་ནས་སུ། །
ངས་ནི་ཆོས་ཀྱི་རྔ་བརྡུང་ཞིང་། །འཇིག་རྟེན་སུས་ཀྱང་མ་བསྐོར་་
336

ཁྱད་པར་འཕགས་བསྟོད་ཀྱི་འགྲེལ་བ།
བའི། །ཆོས་ཀྱི་འཁོར་ལོ་བསྐོར་བར་བྱས། །ཞེས་དང་། བརྒྱ་དང་
སྟོང་ཕྲག་མང་བོ་དང༌། །ལོངས་སྤྱོད་ལེགས་པར་བསྒྲུབས་པ་ཡང་། །
འཆི་བདག་དབང་དུ་འགྲོ་བར་འགྱུར། །བསགས་པ་ཀུན་གྱི་མཐའ་
ཟད་ཀྱང་། །ལངས་པའི་མཐའ་ནི་འགྱེལ་བར་འགྱུར། །ཚོགས་པའི་
མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་
ནང་། བློ་ངན་ལོངས་སྤྱོད་ཀྱིས་བཅོམ་པ། །ཕ་རོལ་འཚོལ་བར་མི་
བྱེད་ཅིང་། །བསམ་བརླག་འདོད་ལ་སྲེད་པ་ཡི། །བདག་དང་གཞན་
《ཡང་ཕུང་བར་བྱེད། །ཀཱར་ཤཱ་བ་ཎའི་ཆར་བབ་ཀྱང་། །འདོད་པ་
རྣམས་ཀྱིས་ངོམས་མི་འགྱུར། །ཞེས་གསུངས་སོ། ། དེ་ནས་ཡང་།
ནི་ཙོས་ཉི་མ་བརྟོལ་ནས་ནི། །ཐར་བ་མཆིས་པར་བཤད་ཅེས་གྲག
༈༙ཁྱོད་ནི་མྱ་ངན་འདས་བརྙེས༌ལ། །གང་དུ་ཡང་ནི་གཤེགས་མ་་
༼མཆིས། །ཞེས་གསུངས། དེ་ཡང་སྔོན་མཆོད་སྦྱིན་ཤིང་ཤུན་ཅན་
ཞེས་བྱ་བ་ཞིག་རིག་བྱེད་སྨྲ་བའི་བྲམ་ཟེ་མོ་དང་ཉལ་བ་ལས་དྲང་སྲོང་
་༼ཨ་ཤྭ་ཐའི་འབྲས་བུ་ཟ་བ་ཞེས་བྱ་བ་ཞིག་སྐྱེས་ཏེ། འདི་རིག་བྱེད་
《སློབ་དཔོན་ཡིན་པར་གྲག་གོ། དྲང་སྲོང་པར་ཤྭད་དམ་མཆོག་འགྲོ་
ཞེས་བྱ་བ་ཉ་བའི་བུ་བུ་མོ་དང་འདུས་ངཔ་ལས་དྲང་སྲོང་རྒྱས་པ་སྐྱེས་
། དེ་ཀ་ཤི་མཛེས་དགའ་མོ་དང་འདུས་པ་ལས་དྲང་སྲོང་ནེ་ཙོ་
ཞེས་བྱ་བ་སྐྱེས་པར་བཤད་དོ། ། དྲང་སྲོང་ནེ་ཙོའི་སློབ་དཔོན་
དྲང་སྲོང་རྒྱལ་བོ་སྐྱེད་པ་པོ་ཞེས་བྱ་བ་ཞིག་ཡོད་པ་དེ་དཀའ་ཐུབ་ཆེན་
པོ་ལ་གནས་ནས། ཤི་བའི་དུས་ལ་བབ་པ་ན་དེ་རང་གི་ལུས་དང་
ཐྲལ་ནས་ཐར་བར་སོང་བར་གྲགས་ཤིང་། དེའི་སློབ་མ་དྲང་སྲོང་
ནི་ཙོ་ནི་རྒྱལ་བོ་སྐྱེད་པ་པོའི་མན་ངག་གི་རྫུ་འཕྲུལ་ཐོབ་ནས་ནམ་
མཁར་འཕགས་ཏེ། རང་གི་ལུས་ཀྱི་ཉི་མའི་དཀྱིལ་འཁོར་གྱི་དབུས་
- 337

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བརྟོལ་ཏེ་ཕུག་ནས་ཐར་བའི་གྲོང་ཁྱེར་དུ་ཞུགས་སོ་ཞེས་ཟེར་རོ། །
ཐུབ་པ་ཁྱོད་ཀྱིས་ཐར་བ་མྱ་ངན་ལས་འདས་པའི་གོ་འཕང་མཆོག་
བརྙེས་ཀྱང་། ཐར་བ་ཞེས་བྱ་བའི་གནས་གང་དུ་ཡང་མ་གཤེགས་
སོ། ། དེ་ནས་ཡང་། ཐར་བ་རྒྱུད་གཞན་སྐྱེས་པ་དང་། །ནེ་ཙོ་
ལམ་གཞན་སོང་བར་གྱུར། ཁྱོད་ཉིད་ལམ་གང་ནས་གཤེགས་པ། །
དེ་ཉིད་ནས་ནི་སློབ་མའང་མཆིས། ། ཞེས་གསུངས། དེས་ན་
ཐར་བ་ནི་རྒྱུད་གཞན་ཞིག་གིས་སྐྱེད་དོ་ཟེར་བ་དང་། དྲང་སྲོང་ནེ་
ཙོ་རྫུ་འཕྲུལ་ལ་བརྟེན་ནས་ཐར་བའི་གནས་ཉི་མའི་དཀྱིལ་འཁོར་གྱི་
དབུས་སུ་སོང་ཟེར་བ་སོགས་ནི་རང་དགར་སྨྲས་པ་ཡིན་ལ། སྟོན་
པ་ཁྱོད་ཉིད་ལམ་གང་ནས་གཤེགས་པའི་ལམ་དེ་ཉིད་ནས་སློབ་མ་
རྣམས་ཀྱང་ཐར་བའི་གནས་སུ་ཁྲིད་པ་ཡིན་ཏེ། ཐུབ་རྣམས་སྡིག་པ་
ཆུ་ཡིས་མི་འཁྲུ་ཞིང་། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །
ཉིད་ཀྱི་རྟོགས་པའང་གཞན་ལ་འཕོ་མིན་ཏེ། །ཆོས་ཉིད་བདེན་པ་
བསྟན་པས་གྲོལ་བར་མཛད། །ཅེས་དང་། སྲིད་པའི་ཟུག་རྔུ་་་་་་་་
གཅོད་བྱེད་ལམ། །ངས་ནི་ཁྱེད་ཅག་རྣམས་ལ་བསྟན། །དེ་བཞིན་
གཤེགས་པ་སྟོན་མཛད་དེ། །ཁྱེད་ཅག་རྣམས་ཀྱིས་བྱ་དགོས་སོ། །
ཞེས་གསུངས་པ་ཡིན་ནོ། ། དེ་ནས་ཡང་། ཁྱབ་འཇུག་གིས་ནི་
བུད་མེད་ནི། །སྟོང་ཕྲག་དྲུག་ཅུ་ཡོངས་བཟུང་གྱུར། །སྟོན་པ་འཇིག་
རྟེན་འདས་ཁྱོད་ལ། །བདག་གི་མེད་ཅིང་ཡོངས་འཛིན་མེད། །ཅེས་
གསུངས། ཁྱབ་འཇུག་གིས་འདོད་པའི་དབང་གིས་གྲོང་ཁྱེར་སྒོ་
ལྡན་ན་གནས་པའི་བུད་མེད་སྟོང་ཕྲག་དྲུག་ཅུ་བདག་ཏུ་བཟུང་བར་
བཤད་ལ། ལྷ་དང་མི་ཡི་སྟོན་པ་འཇིག་རྟེན་ལས་འདས་པ་ཁྱོད་ལ་
ནི། བདག་དང་བདག་གིར་འཛིན་པ་གང་ཡང་མེད་དེ། མང་
338

ཁྱད་པར་འཕགས་བསྟོད་ཀྱི་འགྲེལ་བ།
པོས་བཀུར་བའི་རྒྱལ་སྲིད་ཆེན་པོ་ཡང་རྩྭ་ལྟར་ཡོངས་སུ་སྤངས་པའི་
ཕྱིར་རོ། ། དེ་ནས་ཡང་གསུང་བ། ཀ་ཤི་མཛེས་དགའ་མོ་ལ་
།རྒྱས་པ་ཡོངས་ཆགས་རྣམ་པར་འགྱུར། །ཁྱོད་ཁབ་བཞུགས་
རྣ་ཡང་ཕུང་ཁྲོལ་བའི། །གདོན་གྱིས་དབང་བོ་རྨོངས་མ་གྱུར། །ཞེས་
གསུངས། ཀ་ཤི་མཛེས་དགའ་མོ་ཞེས་བྱ་བའི་བུད་མེད་ཞིག་ལ།
ང་སྲོང་རྒྱས་པ་ཡོངས་སུ་ཆགས་ནས་ཡིད་དབང་བོ་རྣམ་པར་འགྱུར་
པར་བཤད་ལ། ཐུབ་པ་ཁྱོད་ནི་རབ་ཏུ་མ་བྱུང་བ་རྒྱལ་བོའི་ཁབ་ཏུ་
བཞུགས་པའི་སྐབས་ནའང་། ཕུང་ཁྲོལ་གྱི་རྩ་བ་འདོད་པའི་གདོན་
གྱིས་ཁྱེད་ཀྱི་དབང་བོ་རྣམས་རྨོངས་པར་མ་གྱུར་ཏོ། ། འདིའི་
ཁཧམ་ནི། བྷ་ར་ཏའི་འཐབ་མོ་འདས་ནས་ཡུན་རིང་མ་ལོན་པ་ན།
དྲང་སྲོང་རྒྱས་པ་ཉེ་དུས་ཕོངས་པ་དང་སྡུག་བསྔལ་གྱིས་སེམས་ཞུམ་
ནས་ཡོངས་སུ་འཁྱམས་ཏེ་ཝ་ར་ན་སིར་སོང་བ་དང་། ཀ་ཤི་མཛེས་
དགའ་མོ་ཞེས་བྱ་བའི་སྨད་འཚོང་མའི་སྒོ་དང་ཉེ་བའི་སྲང་བར་ན་སྐྱེ་
བའི་ཚོགས་ཆེན་པོ་འདུས་པ་མཐོང་ཞིང་། དྲང་སྲོང་ལྟད་མོ་ལ་
ྋཞེན་པའི་ཡིད་ཀྱིས་དེ་རྣམས་ཀྱི་ཐད་དུ་སོང་སྟེ་དྲིས་པ། འདི་སུ་
·ཞིག་གི་ཁྱིམ་ཡིན། གཞན་གྱིས་སྨྲས་པ། ཀ་ཤི་མཛེས་དགའ་མོའི་
ཁྱིམ་ཡིན་ནོ་ཟེར། དེ་ནས་རྒྱས་པ་སྒོ་རྩར་བསྡད་དོ། ། དེ་ནས་
སྐྱེ་བོ་ཞིག་ནང་དུ་སོང་སྟེ་ཀ་ཤི་མཛེས་དགའ་ལ་སྨྲས་པ། དྲང་སྲོང་
ཞིག་སྒོ་ན་འདུག་གོ། དེ་དྲང་སྲོང་གི་དམོད་པ་ལ་འཇིགས་ཤིང་
སྐྲག་ནས། བསྙེན་བཀུར་སྔོན་དུ་འགྲོ་བས་ཁྱིམ་དུ་ཕེབས་སུ་བཅུག་
སྟེ་ཁང་བ་དབེན་པར་བཞག་གོ ། དེ་ནས་དྲང་སྲོང་དེ་ཀ་ཤི་
མཛེས་དགའ་དང་ལྷན་ཅིག་དུས་རིང་བོར་འདོད་པའི་དབང་གིས་
གནས་པར་གྱུར་ཏོ་ཞེས་བཤད་དོ། ། དེ་ནས་ཡང་། རྒྱས་པ་
339

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདོད་གདུང་གཡེན་སྤྱོ་བས། །བུད་མེད་ཀྱི་ནི་རྡོག་པས་བསྣུན། །
ཁྱོད་ནི་ཁྱིམ་པར་བཞུགས་ན་ཡང་། །ཕྱིར་ཞིང་འཁྲུག་པར་འགྱུར་བ་
མེད། །ཅེས་གསུངས། དྲང་སྲོང་རྒྱས་པ་ནི་འདོད་པས་གདུངས་
ཤིང་གཟིར་བས་ཡིད་ཀྱི་བརྟན་པ་འཕྲོགས་ཏེ་ངོ་ཚ་མེད་པའི་གཡེན་
སྤྱོ་བས། བུད་མེད་དེས་རྐང་བའི་རྡེག་པས་མགོ་བོར་བསྣུན་ཀྱང་
བཟོད་པར་གྱུར་ལ། བཅོམ་ལྡན་འདས་ཁྱོད་ནི་ཁྱིམ་དུ་བཞུགས་
པའི་སྐབས་སུའང་། ཕྱིར་ཞིང་འཁྲུག་པར་འགྱུར་བ་ནི་མེད་དོ། །
འདིའི་གཏམ་ནི། འདི་ལྟར་དྲང་སྲོང་རྒྱས་པ་ཀ་ཤི་མཛེས་དགའ་མོ་
དང་ལྷན་ཅིག་བག་ཕེབས་པར་འདོད་པའི་བདེ་བ་མྱོང་ཞིང་འདུག་
པའི་སྐབས་ཞིག་ན། གྲོང་ཁྱེར་ཝ་ར་ན་སིར་རྒྱལ་བོ་ཚངས་པས་
བྱིན་ལ་ཕས་ཀྱི་རྒོལ་བའི་འཇིགས་པ་ཉེ་བར་གྱུར་ནས། གང་གི་
ཕྱིར་གཞོན་ནུ་རྣམས་ཀྱང་ཉི་མ་གཅིག་ལ་འོབས་ཁྲུ་བཅུ་བཅུ་བརྐོར་
བཅུག་པའི་ལུང་བསྒོ་ན་གཞན་དག་ལྟ་སྨྲོས་ཀྱང་ཅི་དགོས། དེ་ནས་
ཀ་ཤི་མཛེས་དགའ་ལ་ཡང་འོབས་བརྐོ་དགོས་པའི་ལུང་བསྒོ་བ་དང་།
དེས་གླ་རྔན་ཆེན་གླ་མི་སྐྱེས་བུ་བཙལ་ཀྱང་མ་རྙེད་ནས་མྱ་ངན་གྱིས་
ཟིན་པར་གྱུར་ཏོ། ། དྲང་སྲོང་རྒྱས་པས་སྨྲས་པ། ཁྱོད་སྡུག་
བསྔལ་མ་བྱེད་ཏོག་རྩེ་དང་སྐོན་པ་བྱིན་ཅིག ངས་འོབས་བརྐོ་བར་
བྱའོ་ཞེས་སྨྲས་ནས། ཇི་ཙམ་ན་རྒྱས་པ་དེར་སོང་སྟེ་འོབས་བརྐོས་
ཤིང་འོབས་བརྐོ་བ་མ་རྫོགས་པར་ཉི་མ་ནུབ་པ་ལ་མངོན་པར་ཕྱོགས་
པར་གྱུར་ཏོ། ། དེ་ནས་རྒྱས་པས་དགོངས་ཀའི་དུས་ལ་བབ་བོ་
སྙམ་ནས་ཡུལ་དུ་མ་ལོག་པར་དེ་ཉིད་དུ་གནས་པར་གྱུར་ཏོ། །མཚན་
མོའི་དུས་ལ་བབ་པ་ན་རྒྱལ་བློན་རྣམས་དང་གྲོང་ཁྱེར་གྱི་སྐྱེ་བོ་ཀུན་
སེམས་གཡེང་བ་དང་། ཇི་ཙམ་ན་བྲམ་ཟེ་ཞིག་གིས་འོབས་བརྐོས་
340

ཁྱད་པར་འཕགས་བསྟོད་ཀྱི་འགྲེལ་བ།
ཕ་ལ་གཡེངས་པའི་སེམས་ཀྱིས་རྒྱས་པ་མཐོང་བ་དང་། ཡུན་རིང་
མོ་ཞིག་བསམ་པས་དྲང་སྲོང་རྒྱས་པ་ཡིན་པར་ངོ་ཤེས་སོ། ། བྲམ་
ཟེ་དེས་རྒྱལ་བོ་སོགས་ལ་དྲང་སྲོང་རྒྱས་པས་འོབས་བརྐོ་བར་བྱེད་དོ་
ཞེས་སྨྲས་སོ། ། དེ་ནས་དྲང་སྲོང་གིས་དམོད་པ་གཏོང་བར་་་་་་
འཇིགས་ནས་རྒྱལ་བོ་དང་བློན་པོ་གྲོང་ཁྱེར་གྱི་སྐྱེ་བོ་དང་བཅས་པ་
《གློང་སྲོང་རྒྱས་པའི་ཐད་དུ་སོང་སྟེ། རྐང་བ་གཉིས་ལ་མགོ་གཏུགས་
《ནས་བཟོད་པ་གསོལ་བས། རྒྱས་པའི་གདོང་གཞན་དུ་བལྟ་ཞིང་རྐོ་
ཆའི་ལས་ཉིད་ཀྱིས་གནས་སོ། ། དེ་རྒྱལ་བོ་སོགས་ཀྱིས་དྲང་སྲོང་
་ཀ་ཤི་མཛེས་དགའ་མོའི་སྐལ་བ་བརྐོ་བ་ཤེས་ནས་ཀ་ཤི་མཛེས་
འགའ་ལ་འཕྲིན་དུ་བསྐུར་བ། དྲང་སྲོང་ཆེན་པོ་འདིས་ཁྱོད་ཀྱི་སྐལ་
འོབས་བརྐོར་བཅུག་པ་ལས་སློངས་ཤིག་ཅེས་པ་དང་། བུད་
ཉིད་དེས་བུ་མོ་མངག་གཞུག་མ་ཞིག་ལན་གསུམ་གྱི་བར་དུ་བཏང་
ས་འོབས་བརྐོ་བ་ཞོག་ལ་ཤོག་ཅེས་སྨྲས་ཀྱང་འོངས་པར་མ་འདོད་
། དེ་ནས་ཀ་ཤི་མཛེས་དགའ་རང་ཉིད་བཞོན་པ་ལ་ཞོན་ཏེ་
འོངས་ནས་ས་ལ་བབས་ཏེ། རྐང་གདུབ་དང་བཅས་པའི་རྐང་བས་
》《དྲང་སྲོང་རྒྱས་པ་འོབས་ནང་དུ་འདུག་པའི་མགོར་བསྣུན་ཏེ། ངས་
ཚན་གསུམ་གྱི་བར་དུ་འཕྲིན་བསྐུར་ཏེ་བོས་ན་ཅིའི་ཕྱིར་མི་འོངས་
ཞེས་བསྡིགས་པ་ན། དྲང་སྲོང་རྒྱས་པ་ཁྲོས་པ་མེད་པར་ཡིད་དགའ་
》སྐར་གྱུར་ནས་སྨྲས་པ། མཛེས་ཁྱོད་ཕྲག་དོག་གིས་བསྡམས་ནས། །
པསྨད་ལྕིད་ཁུར་རྐང་བ་ཡིས། །བདག་གི་མགོ་བོར་བརྒྱབ་པ་ན། །
་མའོ་བདག་ནི་རྗེས་སུ་བཟུང་། །གང་དག་འདོད་པས་བསྐོམ་གྱུར་
ནས། །སྨད་མཛེས་མདངས་ལྡན་མ་ཁྱོད་ལ། །གཞོལ་ནས་རྐང་པས་
སྐྱབ་གྱུར་པས། །བདག་གིས་ཅི་ཞིག་ཐོབ་མ་གྱུར། །ཞེས་ཟེར་སྐད
341

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དེ་བཞིན་གཤེགས་པ་སྔོན་ཁྱིམ་དུ་བཞུགས་པའི་ཚེ་ཡང་གསུང་བ།
གང་གིས་ང་ལ་ཤི་བའི་གཏམ་སྨྲས་པ། །དེ་དག་ཤི་བའི་གཏམ་དུ་གྱུར་
པ་ཡིན། །བདག་ཀྱང་རིང་བོ་མི་མཐོང་ཤི་བའི་གཏམ། །གཞན་དག་
གིས་ཀྱང་བཤད་པར་འགྱུར་བ་ཡིན། །ཞེས་དང༌། སྲིད་གསུམ་མི་
རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེས་འཆི་གར་ལ་བལྟ་དང་
མཚུངས། །འགྲོ་བའི་ཚེ་སྲོག་ནམ་མཁའི་གློག་འདྲ་སྟེ། །རི་གཟར་
འབབ་ཆུ་བཞིན་དུ་མྱུར་མགྱོགས་འགྲོ། །ཞེས་གསུངས་སོ། ། དེ་
ནས་ཡང་། རྣ་ཅན་འཐབ་དཀའ་ལ་སོགས་ལ། །ཁྱབ་འཇུག་གིས་
ནི་གནོད་པ་བརྩམས། །སེམས་ཅན་རྣམས་ལ་ཕན་བཞེད་པ། ཁྱོད་
ཀྱི་སྲོག་ཀྱང་བཏང་བ་མཛད། །ཅེས་གསུངས། འདིའི་གཏམ་ནི།
སྔོན་ཀུན་ཏུ་བོ་ཛ་ཞེས་བྱ་བའི་རྒྱལ་བོ་ཞིག་ཡོད་པ་དེ་ལ ཀུན་ཏི་
ཞེས་བྱ་བའི་བུ་མོ་གཟུགས་དང་ལང་ཚོ་ལ་སོགས་པ་ཕུན་སུམ་ཚོགས་
པ་ཞིག་ཡོད་པ་དང་། ཇི་ཙམ་ན་དྲང་སྲོང་གནས་ངན་ཞེས་བྱ་བ།
དེའི་ཁྱིམ་དུ་ཞུགས་ནས་འོ་ཐུག་བསླང་བ་དང་། བུ་མོས་འོ་ཐུག་
མྱུར་དུ་བསྐོལ་ནས་གུས་པ་དང་བཅས་པས་དྲང་སྲོང་ལ་ཕུལ་ཞིང་།
དྲང་སྲོང་དགའ་བས་སྨྲས་པ། བུ་མོ་ཁྱོད་ཀྱིས་ང་ལས་མཆོག་ལོངས་
ཤིག བུ་མོས་སྨྲས་པ། གལ་ཏེ་དྲང་སྲོང་གནས་ངན་ཁྱོད་མཉེས་
པར་གྱུར་ན་བདག་གིས་སྐྱེས་བུ་གང་དང་གང་འདོད་པ་དེ་དང་དེ་
བདག་ཉིད་ཀྱི་དབང་དུ་གྱུར་པ་དེ་ལྟ་བུའི་མཆོག་སྩོལ་ཅིག དེ་ནས་
དྲང་སྲོང་གིས་བུ་མོ་ལ་རིག་སྔགས་ཤིག་བྱིན་ནས། རིག་སྔགས་འདི་
ཁྱོད་ཀྱིས་བཟླས་ན་ལན་ལྔའི་བར་ཁྱོད་ཀྱི་དོན་འགྲུབ་པར་འགྱུར་
རོ། ། ཞེས་སྨྲས་ནས་སོང་ངོ་། ། དེ་ནས་རེ་ཞིག་ན་ཀུན་ཏིས་
བསམ་པ། དྲང་སྲོང་གིས་བཤད་པ་འདི་བདེན་ནམ་མི་བདེན་སྙམ་
342

ཁྱད་པར་འཕགས་བསྟོད་ཀྱི་འགྲེལ་བ།
ཏེ། ཉམས་སད་པའི་ཕྱིར་རིག་སྔགས་དེ་བཟླས་ནས་ཉི་མ་དང་ཕྲད་
པར་གསོལ་བ་བཏབ་པ་དང་། སྐད་ཅིག་མ་དེ་ལ་ཉི་མ་འོངས་ནས་
ཀུན་ཏིའི་དྲུང་ན་འདུག་པ་དང་། ཀུན་ཏིས་ངའི་གམ་དུ་མ་འོངས་
ཞིག་ཅེས་བཟློག་པ་དང༌། ཉི་མས་སྨྲས་པ། ང་ལ་གསོལ་བ་ན་བྱ་
《ཟླ་མ་བྱས་པར་ང་མི་འགྲོ་ཞེས། དེ་དང་ལྷན་ཅིག་འདོད་པའི་བདེ་
བ་སྤྱད་ནས་ཉི་མ་སོང་ངོ་། ། དེའི་རྗེས་ཐོགས་སུ་བུ་རྣ་ཅན་གོ་ཆ་
ྋབགོས་པ་དང་བཅས་པ་རྣ་བ་གཉིས་རྣ་ཆས་བརྒྱན་པའི་བུ་ཞིག་སྐྱེས་
བར་གྱུར་ཏེ། ཇི་ཙམ་ན་གྲོགས་མོ་ཞིག་གིས་སྦྲང་རྩི་དང་མར་གྱིས་
ཕྱིས་པའི་ཁ་བཀང་སྟེ། ཤིན་ཏུ་འཇམ་པའི་གོས་ཀྱིས་བུ་ཆུང་གིས་
༼《ལུས་དཀྲིས་ནས་སྒྲོམ་གྱི་ནང་དུ་བཅུག་སྟེ། གངྒཱའི་ངོགས་སུ་སོང་
ནས། ཉི་མའི་བུ་ནི་མཛེས་པ་འདིའི། །སྒྲོམ་ནི་རྒྱ་མཚོས་བསྲུང་
བར་གྱིས། །ལྷ་ཡི་ཚོགས་ནི་འདུས་པ་དང་། །ཚངས་པས་ཀྱང་ནི་
རྟག་ཏུ་སྲུངས། །ཞེས་སྨྲས་ནས་གངྒཱར་བོར་རོ། ། གངྒཱའི་འགྲམ་
དུ་ཡུལ་འཁོར་སྲུང་གིས་རྟ་འཚོ་ཞིང་འདུག་པས། ཆུ་བོ་གངྒཱས་སྒྲོམ་
༸ཞིག་ཁྱེར་ཞིང་འགྲོ་བ་མཐོང་བ་དང་། དེ་བླང་བའི་ཕྱིར་འཁོར་
རྣམས་ལ་བསྒོ་ནས་ཁྱེར་ཏེ་འོངས་པ་ན་ནང་དུ་བུ་ཆུང་རྣ་ཅན་ཡོད་པ་
མཐོང་བས་འདི་ངའི་བུར་བྱའོ་སྙམ་ནས་གསོལ་བར་གྱུར་ཏོ། །
དེའི་ཚེ་རི་དབང་ཆེན་ན་དགའ་བྱེད་དགྲ་སྟ་ཅན་ཞེས་བྱ་བ་མཚོན་
ཆའི་སྦྱོར་བ་ལ་མཁས་པ་ཞིག་དཀའ་ཐུབ་སྤྱོད་པ་དང་། དེས་འདི་
》ལྟར་དམ་བཅས་ཏེ་བྲམ་ཟེ་མ་ཡིན་པ་ལ་ངས་མཚོན་ཆའི་སྦྱོར་བ་འདི་
བསླབ་པར་མི་བྱའོ་ཞེས་དམ་བཅས་སོ། ། རྣ་ཅན་གྱིས་བྲམ་ཟེའི་
ཆ་ལུགས་སུ་བྱས་ཏེ། དགའ་བྱེད་ཀྱི་དྲུང་དུ་སོང་སྟེ་མཚོན་ཆའི་
ར་བ་བསླབས་སོ། ། དེས་ཀྱང་མཚོན་ཆའི་སྦྱོར་བ་ཐམས་ཅད་
343

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསླབས་སོ། ། དེ་ལྟར་མཚོན་ཆའི་སྦྱོར་བ་བསླབས་ནས་འཐབ་
དཀའི་ཐད་དུ་སོང་སྟེ་དེ་ལ་བསླབས་སོ། ། འཐབ་དཀའ་ཨང་
གའི་ཡུལ་དུ་བྱིན་ཏེ་ཨང་གའི་རྒྱལ་བོར་གྱུར་ཏོ། ། ཇི་ཙམ་ན་བརྒྱ་
བྱིན་གྱིས་བསམ་པ། ད་ནི་འཐབ་པའི་དུས་དང་ཉེ་བར་གྱུར་གྱིས།
རྣ་ཅན་འདི་དང་སྲིད་སྒྲུབ་རྩོད་པ་བྱེད་པར་འགྱུར་རོ་སྙམ་ནས་བརྒྱ་
བྱིན་བྲམ་ཟེའི་ཆ་ལུགས་སུ་བྱས་ཏེ་རྣ་ཅན་གྱི་གམ་དུ་སོང་ངོ་།
རྣ་ཅན་གྱིས་བྲམ་ཟེ་ལ་ཅིའི་དོན་དུ་འོངས་ཞེས་། ཅི་ཙམ་ན་ལན་
བདུན་གྱི་བར་དུ་ཅི་ཞིག་འདོད་ཅེས་དྲིས་པས། ཁྱོད་ཀྱི་གོ་ཆ་་་་
འདོད་དོ་ཟེར། དེ་ནས་སྤུ་གྲི་བླངས་ནས་རྣ་ཅན་གྱི་ལུས་ལ་སྐྱེས་
དུས་རང་ཆས་སུ་ཡོད་པའི་གོ་ཆ་བཤུས་ཏེ་བརྒྱ་བྱིན་ལ་བྱིན་པས།
བརྒྱ་བྱིན་མགུ་ནས་སྨྲས་པ། གང་གིས་སློང་བ་མགུ་བྱའི་ཕྱིར། །
རང་གི་སྲོག་ལའང་མི་དཔྱོད་པར། །རྣ་ཅན་ལྟ་བུའི་སྦྱིན་བྱེད་མེད། །
ང་དང་འདྲ་བའི་བརྩེ་བྲལ་མེད། ། ཅེས་སྨྲས་སོ། ། འཐབ་
དཀའ་ཇི་ལྟར་བྱུང་བའི་གཏམ་ནི། ཡན་ལག་བཀྲ་སྦྱིན་དང༌། སྣ་
ཚོགས་བརྩོན་འགྲུས་དང་། འཇིགས་བྱེད་དང་། རྒྱས་པ་བཞི་ནི་
གངྒཱ་ལས་སྐྱེས་པས་སྤུན་དུ་གྲག་གོ། ཡན་ལག་བཀྲ་སྦྱིན་གཡུལ་ངོར་
བསད། སྣ་ཚོགས་བརྩོན་འགྲུས་ནི་གཅོང་ཆེན་ནད་ཀྱིས་བཏབ་
ནས་ཤི། འཇིགས་བྱེད་ཚངས་པར་སྤྱོད་པས་གནས་ཤིང་། སྲིང་
མོ་བདེ་ལྡན་མས་འཇིགས་བྱེད་ལ་སྨྲས་པ། ཡུ་བུ་ཅག་གི་མི་རབས་
ཆད་པར་འགྱུར་བས་བུ་སྐྱེད་པའི་རྩོལ་བ་གྱིས་ཤིག་ཞེས་པས། དེས་
སྨྲས་པ། ངེད་གཉིས་སྤུན་ཡིན་ཞིང་བདག་ནི་ཚངས་པར་སྤྱོད་པ་
་་་་་་་་ཞེས་བཟློག་པ་དང་། དེའི་རིགས་རྒྱུད་ཐམས་ཅད་འདུས་ཏེ་
འཇིགས་བྱེད་ལ་གསོལ་བ་བཏབ་པས། འཇིགས་བྱེད་བདེ་ལྡན་མ་
344

ཁྱད་པར་འཕགས་བསྟོད་ཀྱི་འགྲེལ་བ།
དང་འདུས་པ་ལས། ཨོཾ་བི་ཀ་དང་། ཨཾ་བ་ལི་ག་དང་། སྲོག་
ལྡན་མ་གསུམ་སྐྱེས་ཤིང་། བདེ་ལྡན་མ་དང་རྒྱས་པ་འདུས་པ་ལས།
རྒྱལ་འཁོར་སྲུང་དང་། སྐྱ་བསེང་དང་། བློ་ལྡན་ཞེས་བྱ་བ་གསུམ་
སྐྱེས་པ་ལས། སྐྱ་བསེང་གིས་ས་ཆེན་པོ་ཀུན་ལས་རྒྱལ་བར་བྱས་ཏེ་
《ཡུལ་འཁོར་སྲུང་ལ་བྱིན། དྲང་སྲོང་རྒྱས་པས་ཡུལ་འཁོར་སྲུང་ལ་
མཆོག་བྱིན་པ་ཡུལ་འཁོར་སྲུང་ཁྱོད་ཀྱི་ཆུང་མ་དྲི་ཟ་མོ་ལས་བུ་བརྒྱ་སྐྱེ་
པར་གྱུར་ཅིག དེ་ལས་བུ་ཕུ་བོ་འཐབ་དཀའ་ཞེས་བྱ་བའི་མིང་ཅན་
འབྱུང་བར་འགྱུར་རོ། ། ཞེས་སྨྲས་སོ། ། ཅི་ཙམ་ན་དྲི་ཟ་མོ་
ྋཡངལ་དང་ལྡན་པར་གྱུར་ཅིང་ལོ་གསུམ་ནས་ཤའི་གོང་བུ་ལྕགས་ཀྱི་
བློ་བ་འདྲ་བ་ཞིག་སྐྱེས་པ་དང་། རྒྱས་པས་སྨྲས་པ། འདི་ཤའི་
རྡུལ་བུ་བརྒྱར་གྱིས་ལ་སོ་སོར་བཞག་སྟེ། ཆུ་བསིལ་མོའི་ཡང་ཡང་
གཏོར་ཅིག དེ་ནས་ཇི་ཙམ་ན་ཤའི་དུམ་བུ་བརྒྱ་ལས་འཐབ་དཀའ་
་ལ་སོགས་པའི་བུ་བརྒྱ་དབང་བོ་ཡོངས་སུ་རྫོགས་པ་བྱུང་བ་དང་།
བློ་ལྡན་གྱིས་ཡུལ་འཁོར་སྲུང་ལ་སྨྲས་པ། འཐབ་དཀའ་འདི་ནི་སྡུག་
པའི་མཚན་ཉིད་དང་ལྡན་པས་འདི་ལ་བརྟེན་ནས་སྒྲ་ངན་རིགས་
འཇིག་པར་འགྱུར་བར་ཤེས་ཀྱིས། དེས་ན་འཐབ་དཀའ་འདི་ནི་
བསད་པར་བྱ་སྟེ། བུ་གཅིག་བསད་ནས་སྐྱེ་བོ་མང་བོའི་སྲོག་སྐྱོབ་
བ་ནི་ཉེས་པ་འགའ་ཡང་མེད་དེ། ཆོས་ཀྱི་བསྟན་བཅོས་དག་ལས།
གང་གི་འབྲས་བུ་ཆུང་འགྱུར་བ། །སྡིག་པ་ཆེན་པོ་དེ་མི་བྱ། །སྡིག་པ་
ཆུང་ལ་དོན་ཆེ་བ། །བློ་དང་ལྡན་པས་རྟག་ཏུ་བྱ། །ཞེས་འབྱུང་ངོ་
》ཞེས་སྨྲས་པ་དང་། ཡུལ་འཁོར་སྲུང་རང་གི་བུ་ལ་བརྩེ་བས་གསོད་
ཕར་མ་ནུས་སོ། ཇི་ཙམ་ན་སྐྱ་བསེང་ནི་ནགས་སུ་དཀའ་ཐུབ་ལ་
སོང་ཞིང་། བློ་ལྡན་ནི་ཆོས་ཀྱི་ཚིག་ཅན་ཡིན་ལ། ཡུལ་འཁོར་སྲུང་
345

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནི་ནུས་པ་མེད་པར་གྱུར་པས་འཐབ་དཀའ་རྒྱལ་བོ་བྱས་སོ། ། དེ་
ནས་རྣ་ཅན་དང་འཐབ་དཀའ་གཡུལ་འགྱེད་པ་རྒྱ་ཆེར་གྱུར་ཏོ། །
དེའི་ཚེ་སྲིད་སྒྲུབ་ཀྱིས་གསོལ་བ་བཏབ་པས་ཁྱབ་འཇུག་གིས་ཤིང་རྟའི་
ཁ་ལོ་བ་བྱས་ནས་སྲིད་སྒྲུབ་གཡུལ་ངོར་དྲངས་སོ། ། དེ་ནས་སྲིད་
སྒྲུབ་ཀྱིས་དཔུང་གི་ཚོགས་ཐམས་ཅད་ལ་བལྟས་ནས་སྨྲས་པ། ཀུན་
ཏིའི་བུ་ནི་དེ་བལྟས་ན། །ཐམས་ཅད་གཉེན་དུ་རྣམ་པར་གནས། །
མཆོག་ཏུ་བརྩེ་བས་ནོན་པ་ཡིས། །ཞུམ་པ་ཡིས་ནི་འདི་སྐད་སྨྲས། །
ཁྱབ་འཇུག་གཉེན་རྣམས་མཐོང་བས་ན། །འཐབ་པར་འདོད་དེ་་་
གནས་པ་ལ། །བདག་གི་ལུས་ནི་ཞུམ་གྱུར་ཅིང༌། །ཁ་ཡང་ཡོངས་སུ་
སྐམ་པར་བྱེད། །ང་ཡི་ལུས་ནི་འདར་གྱུར་ཅིང་། །སྤུ་ཡང་རྣམ་པར་
ལྡང་བར་གྱུར། །གཞུ་ནི་ལག་ནས་ལྷུང་གྱུར་ཞིང་། །པགས་པའང་
ཡོངས་སུ་ཚིག་པར་གྱུར། ། ང་ཡི་ཡིད་ནི་རྣམ་འཁོར་བས། །
གནས་པར་བྱ་བར་ནུས་མ་གྱུར། །གང་གི་དོན་དུ་རྒྱལ་སྲིད་དང་།
ལོངས་སྤྱོད་བདེ་བ་འདོད་གྱུར་བ། །དེ་ཉིད་སྲོག་དང་ནོར་རྣམས་
ནི། །སྤངས་ནས་ང་དང་འཐབ་པར་གནས། །ཞེས་སྨྲ་ཞིང་འཐབ་
པར་མི་བྱེད་དོ། ། དེ་ཡང་འཐབ་དཀའ་ནི་ཡུལ་ཁོར་སྲུང་གི་བུ་
ཡིན་ལ། སྲིད་སྒྲུབ་ནི་རྒྱལ་བོ་སྐྱ་བསེང་གི་བུ་ཡིན་ཞིང་། ཡུལ་
འཁོར་སྲུང་དང་སྐྱ་བསེང་གཉིས་སྤུན་ཡིན་པས་དེ་སྐད་སྨྲས་པ་ཡིན་
ནོ། ། དེ་ནས་ཁྱབ་འཇུག་གིས་སྲིད་སྒྲུབ་སྤྲོ་བ་དང་བྲལ་བར་་་
མཐོང་བས། སྒྲ་ངན་རྣམས་བསད་པར་བྱ་བའི་ཕྱིར་དེ་ལ་སྤྲོ་བ་
བསྐྱེད་པའི་ཕྱིར་སྨྲས་པ། བུམ་སྐྱེས་འཇིགས་བྱེད་རྒྱལ་བོ་ཤིང་རྟ་རྣ་
བ་ཅན། ། དེ་བཞིན་འཇིག་རྟེན་དཔའ་བོ་གཞན་དག་དང་ཡིས་་་་་་་
བསད། །ཁྱོད་ནི་སེམས་ལ་མི་དགའ་མ་བྱེད་གསོད་པར་གྱིས། །
346

ཁྱད་པར་འཕགས་བསྟོད་ཀྱི་འགྲེལ་བ།
ྋགཡུལ་དུ་དགྲ་ལས་ངེས་པར་རྒྱལ་བ་ཉིད་དུ་འགྱུར། །གཞན་ཡང་
གང་གིས་ཀུན་ལས་རྒྱལ་གྱུར་བ། །དེ་ནི་མི་འཇིག་ཤེས་པར་གྱིས། །
མི་འཇིག་པ་དང་མི་ཟད་པ། །དེ་ནི་སུས་ཀྱང་བསད་མི་ནུས། །ལུས་
འདི་མཐའ་དང་ལྡན་གྱུར་གྱི། །ལུས་ཅན་དག་ནི་རྟག་པར་བཤད། །
འཇིག་ཅིང་ཚད་མེད་གྱུར་པས་ན། །འཐབ་པར་གྱིས་ཤིག་བྷ་ར་ཏ། །
》《དཔེར་ན་གོས་རྙིང་དག་ནི་བོར་ནས་སུ། །གསར་པ་གཞན་དག་མིས་
ནི་ལེན་པར་བྱེད། །དེ་བཞིན་ལུས་ནི་རྙིང་བ་སྤངས་ནས་སུ། །ལུས་
ྋགཞན་གསར་བ་དག་ནི་ལེན་པར་བྱེད། །ཅེས་བྱ་བ་ལ་སོགས་པ་སྨྲས་
པས། དེའི་ཚིག་གི་རྗེས་སུ་འབྲངས་ཏེ། སྲིད་སྒྲུབ་ཀྱིས་གཡུལ་
དྲག་པོ་བཀྱེ་བ་ལས་སྐྱེ་བོ་བརྒྱ་སྟོང་མང་བོ་བསད་པར་གྱུར་ཏོ་ཞེས་
ལྤགས་སོ། ། དེ་ལྟར་ཁྱབ་འཇུག་གིས་རྣ་ཅན་དང་འཐབ་དཀའ་
སོགས་སྐྱེ་བོ་སྟོང་ཕྲག་མང་བོ་ལ་གནོད་པ་ཚབས་ཆེན་བྱས་ལ།
སེམས་ཅན་རྣམས་ལ་གཅིག་ཏུ་ཕན་པར་བཞེད་པ་ཁྱོད་ཀྱིས་གཞན་ལ་
གནོད་པ་ལྟ་ཅི། ཚེ་རབས་མང་བོར་གཞན་ལ་ཕན་པའི་ཕྱིར་དུ་
༼རང་གི་སྲོག་ཀྱང་བཏང་བར་མཛད་དོ། ། དེ་ཡང་བཅོམ་ལྡན་
འདས་ཉིད་སྔོན་བྱང་ཆུབ་སེམས་དཔའ་རྒྱལ་བུ་ཟླ་བ་ཞེས་བྱ་བར་
གྱུར་པ་ན། དཔྱིད་ཀྱི་དུས་ལ་བབས་པའི་ཚེ་སྐྱེད་མོས་ཚལ་དུ་ཕྱིན་
ྋནས་དགའ་བར་གནས་པའི་དྲུང་དུ་བྲམ་ཟེ་ལེགས་བཤད་ཀྱི་སྐྱེས་ཁྱེར་
བའི་མཁས་པ་ཞིག་འོངས་ཏེ། རྒྱལ་བུ་ཟླ་བ་ལ་ཞེ་ས་དང་ཕྱག་བྱས་
ནས་ལེགས་པའི་གཏམ་དག་སྨྲ་བར་བྱེད་དོ། ། ཇི་ཙམ་ན་སུ་དཱ་
ྋསྐུའི་བུ་རྐང་ཁྲ་ཞེས་བྱ་བར་འོངས་པར་ཐོས་སོ། ། དེ་ནས་བྲམ་ཟེ་
གོ་ལ་སོགས་པའི་སྐྱེ་བོ་རྣམས་བྱེར་ཞིང་བྲོས་པས་རྒྱལ་བུ་ཟླ་བ་གཅིག་
ྋསྐྲག་པ་མེད་པར་འདུག་གོ། དེ་ནས་སུ་དཱ་སུའི་བུས་མཐོང་ནས་
347 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ངས་ཁྱོད་ཉིད་འཚོལ་ལོ་ཞེས་འཛེམ་དོགས་མེད་པར་རྒྱུགས་ཏེ་འོངས་
ནས་རྒྱལ་བུ་ཟླ་བ་ཕྲག་པར་ཁུར་ཏེ་རང་གི་གནས་རྫོང་དུ་སོང་ངོ་།
དེ་ནས་རྒྱལ་བུ་ཟླ་བས་བསམ་པ། བྲམ་ཟེ་ལེགས་བཤད་ཀྱི་སྐྱེས་
ཁྱེར་བ་དེའི་ལེགས་བཤད་ཀྱི་སྐྱེས་ཀྱང་མ་ཐོས། བདག་འདི་ལྟར་
གྱུར་པ་ལ་ཡང་བྲམ་ཟེ་དེས་སྡུག་བསྔལ་བྱེད་བཞིན་འདུག་གོ་སྙམ་
ནས་མཆི་མ་བྱུང་ངོ་། ། དེ་ནས་སུ་དཱ་སུའི་བུས་བྱང་ཆུབ་སེམས་
དཔའ་ལ་བལྟས་ནས་དགོད་བཞིན་དུ་སྨྲས་པ། ཁྱོད་ནི་རབ་ཏུ་
བརྟན་ཞེས་གྲགས། །འོན་ཀྱང་ང་ཡི་དབང་གྱུར་ན། །འདི་ལྟར་མཆི་
མ་བྱུང་ངམ་ཅི། །རྒྱལ་བུ་ཟླ་བས་སྨྲས་པ། བདག་གི་མཆི་མ་བྱུང་བ་
དེ་ནི་དབང་ཕྱུག་བདེ་བ་དྲན་པས་མིན། །བྲམ་ཟེ་ལེགས་པར་སྨྲ་བ་རེ་
བས་འོངས་པས་བདག་ཁྲིད་ཐོབ་ནས་ནི། རེ་ཐག་ཆད་པས་ངེས་
པར་དེ་གདུངས་དྲན་ནས་བདག་ནི་མཆི་མ་བྱུང༌། །ལེགས་པར་སྨྲས་
པའི་བདུད་རྩི་མྱང་བར་བྱས་ནས་སུ། །སླད་དུ་འོང་གི་བར་དུ་བདག་
ནི་བཏང་དུ་གསོལ། །བདག་གི་བྲམ་ཟེ་དྲིན་ལ་ལན་གླན་པས། །ཁྱོད་
ཀྱི་དྲིན་ཡང་དེ་ནས་ལན་གླན་དུ། ། འདིར་ནི་འོངས་ནས་ཁྱོད་ཀྱི་
མིག་གཉིས་ཀྱིས། །རབ་དུ་དགའ་བའི་སྐབས་ཕྱེད་ལྟར་ཡང་གཞུག
། འདི་ནི་འབྲོས་ཐབས་ཤིག་ཡིན་སྙམ་དུ་སེམས་ཤིང་ཡིད་ལ་དོགས་པ་
མ་བྱེད་ཅིག ། སུ་དཱ་སུའི་སྨྲས་པ། དེ་སྐད་ཁྱོད་ནི་རབ་ཏུ་གུས་
སྨྲས་ཀྱང་། །ཅི་ལྟར་བྱས་ཀྱང་ཡིད་ཆེས་མི་རུང་ངོ་། །ཡང་དེས་་་
བསམ་པ། རྒྱལ་བུ་འདི་ནི་བདེན་པར་སྨྲ་བ་དང་ཆོས་དང་བར་
ཡང་ཐོས་ན། རེ་ཞིག་འདི་བཏང་ལ་བལྟའོ་སྙམ་ནས། འོ་ན་ཁྱོད་
སོང་ལ་བྲམ་ཟེ་དེས་ཅི་འདོད་པ་བྱོས་ལ་མྱུར་དུ་སླར་ལོག་ཤོག ། དེ་
ནས་རྒྱལ་བུ་ཟླ་བ་རང་ཡུལ་དུ་སོང་ནས་བྲམ་ཟེ་ལས་ལེགས་བཤད་
348

ཁྱད་པར་འཕགས་བསྟོད་ཀྱི་འགྲེལ་བ།
ཐོས་ནས་སླར་ཆས་པ་ན། སྐུ་འཁོར་དང་ཡུལ་མི་རྣམས་ཀྱིས་བཀག་
ཀྱང་མི་འདུག་པར་སླར་སུ་དཱ་སུའི་བུའི་གམ་དུ་སོང་ངོ་། ། སུ་དཱ་
སུའི་བུས་ཀྱང་བྱང་ཆུབ་སེམས་དཔའ་རྒྱང་རིང་བོ་ནས་འོང་བ་མཐོང་
བ་ན། ཡ་མཚན་ཆེ་བར་བཟུང་སྟེ་སྨྲས་པ། ཨེ་མ་ངོ་མཚར་ཆེ་
བས་ཆེ། །དེ་བཞིན་རྨད་དུ་བྱུང་བས་རྨད། །རྒྱལ་བུ་འདི་ཡི་སེམས་
རླབས་ནི། །ལྷ་དང་མི་ལས་རབ་ཏུ་འཕགས། །འཆི་བདག་མི་བཟད་
བདག་ལ་ཡང་། །འཇིགས་སྐྲག་ཅུང་ཟད་ཙམ་ཡང་མེད། །དེ་ནས་
རྒྱལ་བུ་དེར་འོངས་ཏེ་སྨྲས་པ། ལེགས་བཤད་ནོར་རྙེད་ཁོང་ལའང་
མཆོད་པ་བྱས། །ཁྱོད་ཀྱི་དྲིན་ལས་ཡིད་ཀྱང་དགའ་བར་གྱུར། །
བདག་ནི་འདིར་འོངས་ཇི་ལྟར་འདོད་པར་ཟོ། །ཡང་ན་མཆོད་སྦྱིན་
ཕྱུགས་ཀྱི་བརྟུལ་ཞུགས་བྱིན། །ཞེས་གསུངས་པ་ལྟ་བུའོ། ། དེ་
ནས་ཡང་གསུངས་པ། ཁྱབ་འཇུག་གིས་ནི་སྒྱུ་བྱས་ནས། །གོམ་
གསུམ་གྱིས་ཕྱོགས་གང་ཡིན་པའི། །ས་དེ་ངེས་པར་ཐར་བཞེད་པ། །
ཁྱོད་ཀྱིས་རྩྭ་བཞིན་བཏང་བར་གྱུར། །ཞེས་བྱུང༌། འདིའི་གཏམ་
ནི་སྔར་བཤད་ཟིན་ཏོ། ། ཡང་གསུང་བ། དགའ་བྱེད་སྲོག་་་
གཅོད་བྱེད་པའི་མདས། །འཇིག་རྟེན་རྒྱལ་རིགས་མེད་བྱས་ནས། །
གྲགས་པ་ཐོབ་པ་གང་ཡིན་དེ། ། ཁྱོད་ཀྱི་བསྟན་ལ་གྲགས་པ་་
མིན། །ཞེས་བྱུང་། དགའ་བྱེད་དགྲ་སྟ་ཅན་གྱི་གཞན་གྱི་སྲོག་་་་
གཅོད་པར་བྱེད་པའི་མཚོན་ཆ་མདས་བསྣུན་ཏེ། འཇིག་རྟེན་གྱི་
རྒྱལ་བོའི་རིགས་ཐམས་ཅད་རྩ་མེད་དུ་བྱས་ནས་དཔའ་ཞིང་ཕ་རོལ་
ལ་གནོད་པས་སྙན་གྲགས་ཐོབ་པ་གང་ཡིན་པ་དེ་ནི། བཅོམ་ལྡན་
འདས་ཁྱོད་ཀྱི་བསྟན་པ་ལ་སྲོག་ཆགས་ཕྲ་མོ་ཙམ་བསད་པའང་སྨད་
༼པར་བྱ་བར་གསུངས་ན། རྒྱལ་རིགས་རྣམས་བསད་པ་ནི་སྨད་པར་
349

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བྱ་བའི་ལས་སུ་ལྟ་ཅི་སྨྲས་པའི་ཕྱིར་རོ། ། འདིའི་གཏམ་ནི།
དྲང་སྲོང་ཛ་མ་ན་ཞེས་བྱ་བ་ལ་ཆུང་མ་བརྟུལ་ཞུགས་ཅན་མ་ཟེར་བ་
ཞིག་ཡོད་ཅིང་། དེ་གཉིས་ལ་བུ་དགའ་བྱེད་ཅེས་བྱ་བ་ཡོད་དོ། །
སྐབས་དེར་སྲིད་སྒྲུབ་བརྩོན་ཞེས་བྱ་བའི་རྒྱལ་བོ་ཞིག་ཡོད་པ་དེ་བ་
ལང་གི་ཚོགས་ཀྱི་གནས་སུ་སོང་བ་དང་། དྲང་སྲོང་མིས་བྱིན་ཞེས་
བྱ་བ་འཐབ་མོ་ལ་དགའ་བ་ཞིག་ཡོད་པ་དེའི་ཐད་དུ་སོང་སྟེ། ཛ་མ་
ནའི་འདོད་བཞོས་ཀྱི་བ་ལང་ཞིག་ཡོད་པ་སྐྲག་པ་དང་། རྒྱལ་བོ་
སྲིད་སྒྲུབ་ཀྱིས་བ་ལང་སྐྲག་པའི་རྒྱུ་དྲིས་པ་ན། མིས་བྱིན་གྱིས་སྨྲས་
པ། ཛ་མ་ནའི་བུ་འཕོང་སློབ་པའི་གཞུ་རྒྱུད་བསྡབས་པའི་སྒྲས་བ་
ལང་འདི་སྐྲག་པ་ཡིན་ནོ། ། ངན་སྤོང་གི་རིགས་ལས་བྱུང་བའི་
དགའ་བྱེད་ཀྱི་བསྔགས་པ་བརྗོད་པས། སྲིད་སྒྲུབ་ཁྲོས་ནས་དགའ་
བྱེད་དང་ལྷན་ཅིག་འཐབ་པར་འདོད་པའི་ང་རྒྱལ་སྐྱེས་སོ། ། དེ་
ནས་དགའ་བྱེད་ཀྱི་བསྟི་གནས་སུ་སོང་སྟེ་བེའུ་འཕྲོགས་པ་དང་།
དགའ་བྱེད་བསམ་གཏན་ལ་གནས་པའི་ལུས་ཀྱི་སྟེང་དུ་སྦྲུལ་ཤི་རོ་
སོགས་འཕང་སྟེ་ཅོ་འདྲིའོ། ། དེའི་ཚེ་ཛ་མ་ནའི་ཆུང་མ་བརྟུལ་།
ཞུགས་ཅན་ཞེས་བྱ་བ་མེ་ཏོག་འཐུ་རུ་སོང་བ་ན་རྒྱལ་བོ་སྲིད་སྒྲུབ་
མཐོང་ནས་དེ་ལ་ཡིད་ཆགས་སོ། ། དེ་ལྟར་གྱུར་པ་དྲང་སྲོང་ཛ་མ་
ནའི་མངོན་ཤེས་ཀྱིས་ཤེས་ཏེ། ཆུང་མ་ལ་ཁྲོས་ནས་དགའ་བྱེད་ལ་
ཨ་མའི་མགོ་ཆོད་ཅིག དགའ་བྱེད་ཀྱིས་རང་གི་ཕས་སྨྲས་པ།
བསྒོ་བ་བཞིན་མའི་མགོ་བོ་བཅད་དོ། ། དེ་ནས་བརྩམས་ཏེ་རྒྱུ་
དེས་དགའ་བྱེད་དགྲ་སྟ་ཅན་རྒྱལ་བོ་སྲིད་སྒྲུབ་བརྩོན་ལ་ཁྲོས་པས་
འཇིག་རྟེན་གྱི་རྒྱལ་རིགས་གཅིག་ཀྱང་མེད་པར་བྱའོ་ཞེས་དམ་བཅས་
སོ། ། དེ་ནས་དགྲ་སྟ་བཟུང་སྟེ་རྒྱལ་བོ་སྲིད་སྒྲུབ་བརྩོན་དང་ལྷན་
350

ཁྱད་པར་འཕགས་བསྟོད་ཀྱི་འགྲེལ་བ།
ཅིག་འཐབ་པས་ཇི་ཙམ་ན་རྒྱལ་བོ་སྲིད་སྒྲུབ་ལག་པ་སྟོང་ཡོད་པ་
ཐམས་ཅད་དགྲ་སྟས་བཅད་དེ་ས་ལ་ལྷགས་པར་བྱས་སོ། ། དེ་
ནས་བཟུང་སྟེ་རྒྱལ་རིགས་རྣམས་རྩད་ནས་བརླག་པའི་ཕྱིར་ཞུགས་
ཤིང་། འཇིག་རྟེན་དུ་རྒྱལ་རིགས་ཐམས་ཅད་མེད་པར་བྱས་སོ་ཞེས་
གྲག་གོ། དེ་ནས་ཡང་གསུང་བ། སྒྲ་ངན་དང་ནི་སྐྱ་བསེང་དག
། གང་གི་ཕྱིར་ནི་གཡུལ་བཀྱེ་བའི། །དཔལ་དེ་ཁྱོད་ཀྱི་འཁྲི་ཤིང་ནི། །
གདུག་པ་བཞིན་དུ་སྤངས་ནས་གཤེགས། །ཞེས་བྱུང་། འཐབ་་་་
དཀའ་ལ་སོགས་པའི་སྒྲ་ངན་གྱི་ཚོགས་དང་། གཡུལ་ངོར་བརྟན་
པལ་་སོགས་པའི་རྒྱལ་བོ་སྐྱ་བསེང་གི་ཚོགས་དག རྒྱལ་སྲིད་ཀྱི་
དཔལ་འདོད་པའི་ཕྱིར་གཡུལ་བཀྱེ་བས་སྒྲ་ངན་དཔུང་ཚོགས་བཅོ་
བརྒྱད་བརླགས་པ་ལས་ཐོབ་པའི་རྒྱལ་སྲིད་ཀྱི་དཔལ་དེ་ལྟ་བུ་ནི།
མགོན་པོ་ཁྱོད་ཀྱིས་དུག་སྦྲུལ་གྱིས་དཀྲིས་པའི་འཁྲི་ཤིང་གདུག་པ་
བཞིན་དུ་མཐོང་ནས་མང་བོས་བཀུར་བའི་རྒྱལ་སྲིད་སྤངས་ནས་་་
ནགས་སུ་གཤེགས་སོ། ། ཡང་གསུང་བ། ཁྱོད་ཀྱི་བསྟན་པ་རྙེད་
པ་ན། ཐང་ཤིང་ནགས་ན་ལྷ་ཆེན་པོ། །རྣལ་འབྱོར་དབང་ཕྱུག་
སྤྱོད་པ་གང་། །དེ་ནི་མི་ཤེས་སྤྱོད་པར་ཤེས། །ཞེས་བྱུང་། བཅོམ་
ལྡན་འདས་ཁྱོད་ཀྱིས་རྗེས་སུ་བསྟན་པ་སྡེ་སྣོད་གསུམ་གྱི་དོན་ལ་ངེས་
པ་རྙེད་པ་ན། ཐང་ཤིང་གི་ནགས་ན་གནས་པའི་ལྷ་ཆེན་པོ་བསམ་
གཏན་གྱི་དངོས་གཞི་ཐོབ་པའི་རྣལ་འབྱོར་དབང་ཕྱུག་གི་སྤྱོད་པ་གང་
ཨིན་པ་དེ་དག་ནི་བྱིས་པ་མི་ཤེས་པའི་སྤྱོད་པ་ལྟ་བུར་ཤེས་སོ། །
ཡང་གསུང་བ། དབང་བོ་བཤོལ་མེད་བྱི་བོ་ཞེས། །བྲམ་ཟེ་ད་དུང་
བར་དུ་སྒྲོགས །ཁྱོད་ཀྱི་འབྲས་བུ་མཆོག་བརྙེས་པའི། །གྲགས་པ་
བརྒྱ་བྱིན་སྒྲོགས་པར་གྱུར། །ཞེས་བྱུང་། ལྷའི་དབང་བོ་བརྒྱ་བྱིན་
351

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ནི་སྔར་བཤད་པ་ལྟར་བཤོལ་མེད་མས་ཁོང་དུ་མིད་ཅིང་སླར་སྐྱུགས་
པ་ལས་བྱུང་བས། རིག་བྱེད་སྨྲ་བའི་བྲམ་ཟེ་རྣམས་ཀྱིས་བརྒྱ་བྱིན་
ལ་བཤོལ་མེད་བྱི་བོ་ཞེས་ད་ལྟའི་བར་དུ་སྒྲོགས་པར་བྱེད་དོ། །
བཅོམ་ལྡན་འདས་ཁྱོད་ཀྱིས་འབྲས་བུ་མཆོག་བརྙེས་པའི་གྲགས་པ་ནི།
བརྒྱ་བྱིན་ལ་སོགས་པའི་ལྷ་རྣམས་ཀྱིས་བསྒྲགས་པར་གྱུར་ཏོ། །ཡང་
གསུང་བ། ཁྱབ་འཇུག་གིས་ནི་ནགས་བཀྲ་བོས། །བྲེད་འཐོམས་
གྱུར་ནས་ཀུན་གཏོང་གི ། ཁྲི་ཡི་འོག་ཏུ་ཞུགས་པར་གྱུར། །གཙོ་
ཁྱོད་ཀུན་ཏུ་བསྙེངས་མི་མངའ། །ཞེས་བྱུང༌། སྔོན་འཇིག་རྟེན་་
འདི་ན་ལྷ་མ་ཡིན་ནགས་བཀྲ་བོ་ཟེར་བ་དང་ཀུན་གཏོང་ཟེར་བ་་
གཉིས་བྱུང་ཞིང་། དེ་གཉིས་ཀའང་དཔའ་ཞིང་ཕ་རོལ་གནོན་པ་
ཆེན་པོར་གྱུར་པས་ཁེངས་དྲགས་ཀྱི་དབང་གིས་ཕན་ཚུན་མི་མཐུན་
པར་གྱུར་ཏོ། ། ཁྱབ་འཇུག་གིས་དེ་དག་བསད་པར་འདོད་ཀྱང་
ལྷ་མ་ཡིན་དེ་དག་ལ་དཔའ་ཞིང་སྟོབས་ཆེ་བས་འགྲན་མ་བཟོད་པར་
མཐོང་ནས་གསོ་ཐབས་ཀྱིས་གསོད་པའི་ཐབས་ལ་བརྩོན་པར་བྱེད་
དོ། ། དུས་གཞན་ཞིག་ན་ཁྱབ་འཇུག་གིས་འཁོར་ལོ་ཐོགས་ཏེ་
ནག་བཀྲ་བོའི་གམ་དུ་སོང་ནས་དེ་དང་ལྷན་ཅིག་འཐབ་པ་ལ་ཞུགས་
པ་དང་། དེ་ནས་ནག་བཀྲ་བོས་དབྱུག་པས་ཁྱབ་འཇུག་ལ་བསྣུན་
པས་དེའི་ལུས་བསྣད་པར་གྱུར་པས་ཁྱབ་འཇུག་འདར་ཞིང་ཞུམ་ནས་
འགྲོ་བར་བརྩམ་པ་ན་གནས་གཞན་མ་རྙེད་པར་ལྷ་མ་ཡིན་ཀུན་་་་
གཏོང་ཉལ་བའི་ཁྲི་འོག་ཏུ་ཞུགས་སོ། ། ནག་བཀྲ་བོ་མགྱོགས་
པར་འོངས་ནས་ཁྱབ་འཇུག་གར་སོང་། སླར་བྱུང་ཞིག་ཅེས་སྨྲས་
པས། ཀུན་གཏོང་གཉིད་ལས་སད་པར་གྱུར་ཏོ། ། བལྟས་པ་ན་
ནག་བཀྲ་བོ་རང་གི་གམ་དུ་འོང་བ་མཐོང་ཁྲིའི་འོག་ནས་སྐྱོབས་ཤིག་
İ 352

ཁྱད་པར་འཕགས་བསྟོད་ཀྱི་འགྲེལ་བ།
ཅེས་པའི་སྒྲ་ཞིག་ཐོས་སོ། ། དེ་ནས་ཀུན་གཏོང་གིས་བསམ་པ།
ནག་བཀྲ་བོ་འདི་ནི་ངེས་པར་ཁོ་བོ་བསད་པའི་ཕྱིར་འོངས་ལ།
དེའི་བསྙེན་བཀུར་བ་ཞིག་ནི་སྐྲག་ནས་ཁྲི་འོག་ཏུ་ཞུགས་པ་ཡིན་ནོ་
སྙམ་ནས། གཞན་གྱི་བརྙས་པ་ཆེན་པོ་འདི་ལྟ་བུ་སུ་ཞིག་གིས་་་་
བཟོད་པར་ནུས་ཞེས་སྨྲ་ཞིང་། ལངས་ནས་མཚོན་ཆ་བླངས་ཏེ་ཀུན་
གཏོང་དང་ནག་བཀྲ་བོ་གཉིས་ཕན་ཚུན་འཐབ་པས་གཉིས་ཀ་ཤི་བར་
གྱུར་ཏོ་ཞེས་གྲག་གོ། དེ་ལྟར་ཁྱབ་འཇུག་ནག་བཀྲ་བོ་ལ་སྐྲག་པའི་
ཚུལ་དབུ་མ་སྙིང་བོ་ལས། འགྲོ་བ་མཉམ་མེད་འཕྲོག་བྱེད་ལ། །
གལ་ཏེ་དེ་ལ་སྟོབས་ཡོད་ན། །ཅི་ཕྱིར་ཤུགས་ཅན་ནག་པོ་ཡིས། །
འཇིགས་ནས་ཕུག་ཏུ་ཞུགས་ཞེས་གྲགས། །ཤུགས་ཅན་ནག་པོས་་་
འཇིགས་སྐྲག་ནས། །རྒྱལ་བོའི་དྲང་སྲོང་མུ་ཙུ་ཀུའི། །ཁྲི་ཡི་འོག་ཏུ་
ཞུགས་གྱུར་པར། །ནག་པོར་གྱུར་པ་མིན་ནམ་ཅི། །གྲོང་ཁྱེར་མ་སོར་
གནས་པ་ན། །ཁུང་ནས་རྐུན་པོ་བཞིན་འབྲོས་པ། །གལ་ཏེ་སྲིད་
གསུམ་དེ་བསྐྱེད་ན། །ལྷ་མ་ཡིན་ལ་ཅིའི་ཕྱིར་འཇིགས། །ཞེས་སོགས་
གསུངས་སོ། ། འགྲོ་བ་མཉམ་མེད་ཅེས་པ་ནི། ཆགས་སྡང་གིས་
འགྲོ་བ་རྣམས་ལ་སེམས་མི་མཉམ་ཞིང་མི་སྙོམས་པའི་དོན་ནོ། །
འཇིག་རྟེན་ཀུན་གྱི་གཙོ་བོ་ཁྱོད་ལ་ནི་བསྙེངས་ཤིང་འཇིགས་པ་མི་
མངའ་སྟེ། མི་འཇིགས་པ་བཞི་བརྙེས་པའི་ཕྱིར་རོ། ། ཡང་་་
གསུང་བ། སྐྱེ་དགུའི་བདག་པོ་རང་ཉིད་ཀྱི། །བུ་མོ་དང་ནི་འཁྲིག་
ཅེས་ཐོས། །ཐུབ་པ་ཁྱོད་ཀྱི་སློབ་མ་ཡང་། །ཚངས་པར་སྤྱོད་པ་སྐྱོན་
མ་མཆིས། །ཞེས་བྱུང་། སྐྱེ་དགུའི་བདག་པོ་མྱུར་བ་ནི་ངོ་ཚ་མེད་
པར་རང་གི་བུ་མོ་དང་ལྷན་ཅིག་འཁྲིག་པ་སྤྱད་པས་བུ་ཞིག་ཀྱང་་
བཙས་པར་ཐོས་ཤིང་། ཐུབ་པ་ཆེན་པོ་ཁྱོད་ནི་ལྟ་ཅི། ཁྱོད་ཉིད་
353

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཀྱི་སློབ་མ་ཡང་ཚངས་པར་སྤྱོད་པ་ལུས་ངག་གི་ཚུལ་ཁྲིམས་ལ་ཉེས་
པའི་སྐྱོན་མ་མཆིས་སོ། ། དེ་ཡང་བར་གྱི་བསྐལ་བ་འདི་ལ་སྐྱེ་་
དགུའི་བདག་པོ་མྱུར་བ་ཞེས་བྱ་བ་ཞིག་བྱུང་བ་དེ་ལ། བུ་མོ་བརྟུལ་
ཞུགས་བཟང་མོ་ཞེས་བྱ་བ་གཟུགས་ལ་སོགས་པའི་ཡོན་ཏན་གྱིས་ལྷའི་
བུ་མོ་གཞན་པ་རྣམས་ལ་ཟིལ་གྱིས་གནོན་པ་ཞིག་ཡོད་དོ། །
ཙམ་ན་དེས་རང་གི་བུ་མོ་ཁྲིད་དེ་ཚངས་པའི་འཇིག་རྟེན་དུ་སོང་ངོ། །
དུས་གཞན་ཞིག་ན་དབང་ཕྱུག་ཆེན་པོ་དང་། ཚངས་པ་དང་།
ཆོས་ཞེས་བྱ་བའི་ལྷ་ཞིག་དང་། སྐྱེ་དགུའི་བདག་པོ་མྱུར་བ་སྟེ།
བཞི་བོ་ལྷན་ཅིག་ཏུ་ཚོགས་སོ། ། དེ་ནས་ཚངས་པས་སྨྲས་པ།
ངའི་བུ་མོ་དཔལ་མོ་ཡང་ཟིལ་གྱིས་གནོན་པ་འདི་ལ་ལྟོས་ཤིག་ཟེར་
ཞིང་། ཅི་ཙམ་ན་ཚངས་པ་འདོད་ཆགས་སྐྱེས་ཏེ་རང་གི་ཡིད་་་་
འཛིན་པར་མ་ནུས་ནས་བུ་མོ་དེ་དང་ལྷན་ཅིག་ལོག་པར་ཞུགས་སོ། །
དེ་ནས་དབང་ཕྱུག་ཆེན་པོ་དང་། ཆོས་དང༌། སྐྱེ་དགུའི་བདག་པོ་
ཡང་རང་གི་བུ་མོ་བརྟུལ་ཞུགས་བཟང་མོ་དང་ལྷན་ཅིག་ལོག་པར་
སྤྱོད་པ་ལ་ཞུགས་སོ། ། དེའི་རྗེས་ཐོགས་སུ་བུ་མོ་མངལ་དང་ལྡན་
པར་གྱུར་ཅིང་དུས་གཞན་ཞིག་ན་ཁ་དོག་དང་གདོང་དབྱིབས་མི་འདྲ་
བའི་བུ་བཞི་དུས་གཅིག་ཏུ་སྐྱེས་སོ། ། དེ་ནས་ཚངས་པ་ན་རེ།
བཞི་བོ་ཐམས་ཅད་ང་རང་གི་བུ་ཡིན་ནོ་ཞེས་ཟེར་རོ། ། དེ་བཞིན་
དུ་དབང་ཕྱུག་ཆེན་པོ་ལ་སོགས་པ་གསུམ་གྱིས་ཀྱང་དེ་སྐད་སྨྲའོ། །
རྒྱུ་དེ་ལས་ཚངས་པའི་འཇིག་རྟེན་ནས་དེ་བཞི་མི་མཐུན་པའི་ཅ་ཅོའི་
སྒྲ་འཇིག་རྟེན་འདིར་བྱུང་བར་གྱུར་ཏོ། ། གཏམ་དེ་ལྷ་རྣམས་
ཀྱིས་ཐོས་པས་བརྒྱ་བྱིན་ལ་སོགས་པའི་ལྷ་རྣམས་འོངས་ནས་རྩོད་པ་
ཞི་བར་བྱ་བའི་ཕྱིར་སྨྲས་པ། བུ་ནི་ཕལ་ཆེར་འཇིག་རྟེན་ན། །ཕ་
354

ཁྱད་པར་འཕགས་བསྟོད་ཀྱི་འགྲེལ་བ།
དང་འདྲ་བར་འགྱུར་བས་ན། །གཟུགས་ཀྱིས་གང་ཞིག་གང་དང་
འདྲ། །དེ་ནི་དེ་ཡི་ཡིན་ཞེས་བྱ། །ཞེས་སྨྲས་སོ། ། དེ་ནས་དེ་་
བཞིན་རང་རང་གི་གཟུགས་དང་མཐུན་མཐུན་དུ་རང་རང་གི་བུ་
ཡོངས་སུ་བླངས་པར་གྱུར་ཏོ་ཞེས་གྲག་གོ། དེ་ནས་ཡང་གསུང་བ།
བྲམ་ཟེ་དག་ནི་དགེ་སྡིག་དག ། སྦྱིན་པ་ལེན་ཅིང་འཕོ་བར་སྨྲ། །
ཁྱོད་ཀྱིས་བྱས་པ་ཆུད་མི་ཟ། །མ་བྱས་པ་དང་ཕྲད་མེད་གསུངས། །
ཞེས་བྱུང་། བྲམ་ཟེ་རྣམས་ནི་རྣམ་སྨིན་ཡིད་འོང་འབྱིན་པའི་དགེ་
བའི་ལས་དང་། རྣམ་སྨིན་ཡིད་དུ་མི་འོང་བ་འབྱིན་པའི་མི་དགེ་བ་
སྡིག་པའི་ལས་དག་ནི་གསེར་དངུལ་དང་བཟའ་བཏུང་བཞིན་དུ་་་
གཞན་ལ་སྦྱིན་པ་དང་རང་གིས་ལེན་པར་ཡང་རུང་བས། རང་གིས་
བྱས་པའི་དགེ་སྡིག་གི་ལས་ནི་སེམས་ཅན་གཞན་གྱི་རྒྱུད་ལ་འཕོ་བ་
ཡོད་པར་སྨྲའོ། ། བཅོམ་ལྡན་འདས་ཐུགས་རྗེ་ཆེན་པོ་དང་ལྡན་
པ་ཁྱོད་ཀྱིས་ནི་དགེ་སྡིག་གི་ལས་བྱས་པ་དེའི་འབྲས་བུ་ཆུད་མི་ཟ་བ་
རང་གིས་མ་བྱས་ལས་ཀྱི་འབྲས་བུ་དང་ཕྲད་དེ་རྣམ་སྨིན་མྱོང་བ་མེད་
པར་གསུངས་སོ། ། དེ་ཡང་འདུལ་བ་ལུང་ལས། དེས་ལས་བྱས་
ཤིང་བསགས་པ་དག་གཞན་སུ་ཞིག་གིས་མྱོང་བར་འགྱུར། ལས་
བྱས་ཤིང་བསགས་པ་དག་གི་འབྲས་བུ་ནི་ཕྱི་རོལ་གྱི་ས་དང་། ཆུ་
དང་། མེ་དང་རླུང་གི་ཁམས་ལ་སྨིན་པར་མི་འགྱུར་གྱི། ཟིན་པའི་
ཕུང་བོ་དང་། ཁམས་དང་། སྐྱེ་མཆེད་ལ་སྨིན་པར་འགྱུར་ཏེ།
ལས་རྣམས་བསྐལ་བ་བརྒྱར་ཡང་ནི། །ཆུད་མི་ཟ་བའང་ཚོགས་དང་
འདུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་
ཡིན།།ཞེས་དང༌། མདོ་ལས། སེམས་ཅན་འདི་དག་ནི་ལས་་
བདག་གིར་བྱ་བ། ལས་ཀྱི་བགོ་སྐལ་ལ་སྤྱོད་པ། ལས་ཀྱི་སྐྱེ་གནས་
355 w

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལས་ནི་སེམས་ཅན་མཐོན་པོ་དང་།ལ་བརྟེན་པར་བྱ་བ་དག་སྟེ།
དམའ་བ་དང་། ངན་པ་དང༌། གྱ་ནོམ་པ་རྣམ་པར་འབྱེད་་་་་
པའོ། ། ཞེས་དང་། ཇི་སྐད་དུ། གཞན་གྱིས་བྱ་བ་འདི་ཡི་
རྗེས་མི་འགྲོ། རང་གི་ཐོབ་པས་བྱས་ཆུད་མི་ཟ་ཞིང་། མ་བྱས་པ་ཡི་
འབྲས་བུ་གྲུབ་ཡོད་མིན། །མ་བྱས་པ་ནི་ནམ་ཡང་བྱས་མ་ཡིན། །མ་
བྱས་པ་ལས་གཞན་དུ་བདེན་མི་འགྱུར། །འབྱོར་བ་དེར་ནི་འགྲོ་བ་
ཡོད་མིན་ཏེ། །དེ་བས་དགེ་ལས་བྱ་བ་ལ་འབད་ཀྱིས། །ཞེས་དང་།
འདིར་ནི་དགེ་དང་མི་དགེ་བའི། །རང་བྱས་པ་ཡི་ལས་རྣམས་ནི། །
ཆུད་ཟ་བར་ནི་མི་འགྱུར་ཏེ། དེའི་ཕྱིར་སྡིག་སྤོངས་མདུང་གི་བུ། །
ཞེས་དང་། རྟོག་གེ་འབར་བ་ལས།། གང་ཡང་འདི་སྐད་དུ།
བྲམ་ཟེ་དག་གིས་སྡིག་པ་བྱས་པ་དག་གི་སྡིག་པ་བླངས། ཞེས་པ་
ནས། རིགས་པ་འདིས་རིགས་པ་མ་ཡིན་ཏེ། རྒྱུད་གཞན་ལས་ནི་
རྒྱུད་གཞན་དུ། །སྡིག་པ་འཕོ་བ་མེད་པར་གསུངས། །ལུས་ཅན་མིན་
ཕྱིར་འདོད་ཆགས་དང་། །ཞེ་སྡང་གཏི་མུག་མི་འཕོ་བཞིན། །དངོས་
དང་ལྡན་པའི་རྫས་ལ་ནི། །རྒྱུད་གཞན་ལས་ནི་གཞན་ལ་འཕོ་བ་་
མཐོང་སྟེ། ཇི་ལྟ་བུར་བརྟག་བཞིན་ནོ། ། སྡིག་པ་ནི་གཟུགས་
ཅན་མ་ཡིན་པས ཇི་ལྟར་གཞན་གྱི་འདོད་ཆགས་ཀྱིས་གཞན་་
འདོད་ཆགས་ཅན་དུ་མི་འགྱུར་བ་དང་། གཞན་གྱིས་ཞེ་སྡང་གིས་
གཞན་ཞེ་སྡང་ཅན་དུ་མི་འགྱུར་བ་དང་། གཞན་གྱི་གཏི་མུག་གིས་
གཞན་གཏི་མུག་ཅན་དུ་མི་འགྱུར་བ་དང་། གཞན་བཀྲེས་ཤིང་སྐོམ་
པས་གཞན་ལ་མི་གནོད་པ་དང་། གཞན་ཚིམ་པས་གཞན་ཚིམ་པར་
མི་འགྱུར་བ་ལྟར། གཞན་གྱིས་བྱས་པའི་སྡིག་པའི་འབྲས་བུ་གཞན་
གྱིས་མྱང་བར་མི་འགྱུར་རོ། ། གཞན་ཡང༌། དེ་ཚེ་བསོད་ནམས་
356

ཁྱད་པར་འཕགས་བསྟོད་ཀྱི་འགྲེལ་བ།
་་་་་་་་་བླངས་པ་ནི། མི་རིགས་ཞེས་ནི་ངེས་པར་བྱ། །སེམས་དང་
མཚུངས་པར་ལྡན་པ་ཡི། །དཔེར་ན་བདེ་དང་སྡུག་བསྔལ་བཞིན།
གསེར་དང་གོས་ལ་སོགས་པའི་གཟུགས་ཅན་གྱི་དངོས་པོ་སྦྱིན་པ་དང་
བླང་བར་རིགས་ཀྱི། བསོད་ནམས་དང་སྡིག་པ་དག་ནི་མ་ཡིན་ཏེ།
སེམས་དང་མཚུངས་པར་ལྡན་པའི་ཕྱིར། དཔེར་ན་བདེ་བ་དང་
སྡུག་བསྔལ་དག་སྦྱིན་པ་དང་བླང་བར་མི་རིགས་པ་བཞིན་ནོ། །
གལ་ཏེ་བདེ་བ་དང་སྡུག་བསྔལ་དག་སྦྱིན་པ་དང་བླང་བར་ནུས་པ་
ཞིག་ཡིན་ན་ནི། བདག་པོ་ཐམས་ཅད་སྡུག་བསྔལ་བར་འགྱུར་བ་ནི་
བྲན་ལ་སྡུག་བསྔལ་བར་འགྱུར་བ་ནི་སྡུག་བསྔལ་ལྷག་མ་མ་ལུས་པར་
ཕྱིན་ནས་དེ་དག་གི་བདེ་བ་ལེན་པར་འགྱུར་ལ། སྙིང་རྗེ་ཅན་དེ་
དག་ཀྱང་སྐྱེ་དགུའི་སྡུག་བསྔལ་ཅན་དག་ལ་རང་གི་བདེ་བ་བྱིན་ནས།
དེ་དག་གི་སྡུག་བསྔལ་ལེན་པར་འགྱུར་བ་ཞིག་ན་དེ་ལྟ་བུ་ནི་མེད་
དོ། ། དེ་བཞིན་དུ་བསོད་ནམས་དང་བསོད་ནམས་མ་ཡིན་པ་
་དག་ལེན་པ་དང་སྦྱིན་པ་ཡོད་པ་མ་ཡིན་ནོ། ཞེས་དང་། ཆུ་ཡིས་
སྡིག་པ་དག་པར་འཁྲུལ། །དགེ་སོགས་ཉོ་ཚོགས་བྱེད་པ་དང་། །ཉེས་
བརྟན་གསུམ་ལ་མཐོང་བས་ན། །གང་ཕྱིར་གསུམ་འདི་གཏོང་བར་
རིགས། ། ཞེས་པ་ལྟར་རོ། ། དེ་ནས་ཡང་གསུང་བ། སེར་
་་་་་་་་་་་་་སྐྱས་བདག་གི་མཚན་ཉིད་ནི། །ཤེས་དང་ལྡན་པར་རབ་ཏུ་
བརྟགས། །ཁྱོད་ཀྱི་དེ་ལྟར་ཡིན་ན་བདག ། མི་རྟག་ཉིད་དང་ལྡན་
ཞེས་བསྟན། །དེ་ཡང་བསྐལ་བ་དང་བོའི་ཚེ་དྲང་སྲོང་སེར་སྐྱ་ཞེས་བྱ་
བ་ཞིག་བྱུང་སྟེ། དེ་ནི་གྲངས་ཅན་གྱི་གཞུང་ཐོག་མར་རྩོམ་པར་
བྱས་ཏེ་གྲངས་ཅན་གྱི་གྲུབ་མཐའ་བྱེད་པ་པོ་ཡིན་ལ། དེའི་རྗེས་
འབྲང་དག་ལ་སེར་སྐྱ་བ་ཞེས་བྱ་བར་གྲགས་སོ། ། དྲང་སྲོང་སེར་
357

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱས་བདག་གི་ངོ་བོའམ་མཚན་ཉིད་ནི་ཤེས་པ་དང་ངོ་བོ་དབྱེར་མེད་
པ་ཞིག་ཡིན་ལ དེ་ཡང་རྟག་པའོ་ཞེས་རབ་ཏུ་བརྟགས་སོ། །
མགོན་པོ་ཁྱོད་ཀྱིས་སེར་སྐྱ་བས་བདག་དང་ཤེས་པ་གཅིག་པར་བྱེད་
པ་དེ་ལྟར་ན། བདག་མི་རྟག་པ་ཉིད་དུ་འགྱུར་ཏེ། མིག་དང་རྣ་
བས་ཡུལ་ཤེས་པ་སོགས་ཀྱིས་རྟག་པ་དེ་དག་ཡུལ་དུ་མི་བྱེད་པའི་ཕྱིར།
ཞེས་པའོ། ། ཡང་། གཟེགས་ཟན་གྱིས་ནི་ཤེས་ལས་བདག །
གཞན་དང་ཁྱད་པར་ཡོངས་སུ་བརྗོད། །ཁྱོད་ཀྱིས་དེ་ནི་ཤེས་མེད་
ན། །ཤིང་དང་འདྲ་བར་ཐལ་འགྱུར་གསུངས། །ཞེས་བྱུང་། དེ་
ཡང་དྲང་སྲོང་གཟེགས་ཟན་ཞེས་བྱ་བ་ཕྱི་རོལ་བྱེ་བྲག་པའི་བསྟན་
བཅོས་རྩོམ་པ་པོ་དེས། ཤེས་པ་ནི་རང་གི་ཡུལ་རྟོགས་པའི་བདག་
ཉིད་ཅན་ཡིན་ཞིང་། བདག་ནི་རང་ཡུལ་ཤེས་ཤིང་རྟོགས་པའི་་
བདག་ཉིད་ཅན་མ་ཡིན་པས་བདག་དང་ཤེས་གཉིས་སོ་སོ་བ་ཡིན་ལ།
འོན་ཀྱང་བདག་རྟག་པ་ནི་ཡིན་ནོ་ཞེས་ཟེར་རོ། ། དྲང་སྲོང་འདི་
དག་གིས་བདག་རྟག་པར་འདོད་པ་ནི། ངོ་ཤེས་པའི་རྟགས་ཀྱིས་
བདག་རྟག་པར་སྒྲུབ་པ་ལྟ་བུའི་རིགས་པ་ལྟར་སྣང་དག་ལ་བརྟེན་
པའོ། ། དེ་ལ་ཐུབ་པ་ཁྱོད་ཀྱིས། བདག་གིས་ཅི་ཡང་མི་ཤེས་
ཤིང་བདག་ལ་སེམས་ཅན་མེད་པར་འདོད་པ་ཁྱོད་ལྟར་ན། བདག་
ནི་ཤིང་དང་རྡོ་བ་དང་འདྲ་བར་འགྱུར་རོ་གསུངས། ཇི་སྐད་དུ།
གལ་ཏེ་མི་ཤེས་བདག་ཡིན་ན། །ཤིང་དང་རྩྭ་སོགས་དེར་འདོད་་་་
དམ། །མི་ཤེས་པར་ནི་མཚུངས་པ་ལས། །ཇི་ལྟར་ཅིག་ཤོས་སེམས་
མེད་ཡིན། །བདག་གི་དེ་ཉིད་རྟག་ཡིན་ན། །དེ་ཡི་རྟག་པ་ཇི་ལྟ་བུ། །
བྱེད་པ་དང་ནི་སྤྱོད་པ་དག ། རྟག་པར་འགྱུར་བ་ཇི་ལྟར་རིགས། །
དེ་ལ་སོགས་པའི་ཉེས་པ་ནི། །གཞུང་འདིར་ཡོད་པར་ཐལ་འགྱུར་
358

ཁྱད་པར་འཕགས་བསྟོད་ཀྱི་འགྲེལ་བ།
བས། །དེ་ཕྱིར་ཕྱོགས་འདིའང་རིགས་པར་ནི། །མཁས་པ་རྣམས་ནི་
ཁས་མི་ལེན། །ཞེས་གསུངས་སོ། ། ཡང་གསུང་བ། གཅེར་བུ་
ལུས་ཀྱི་ཚད་བཞིན་དུ། །སྲོག་ནི་ཞུམ་དང་རྒྱས་པར་སྨྲ། །ཁྱོད་ཀྱིས་
་་་་་་་་་་་་་་་དེ་ནི་ཕྱོགས་གཅིག་ན། །རྣམ་པར་འཇིག་པར་འགྱུར་ཞེས་་་་
གསུངས།།ཞེས་བྱུང་། དེ་ཡང་དྲང་སྲོང་ཁྱུ་མཆོག་ལ་སོགས་པ་
གཅེར་བུ་བའི་སྟོན་པ་ཉི་ཤུ་རྩ་ལྔས། སྐྱེ་བུའི་ལུས་ཀྱི་ཚད་ཇི་ཙམ་
ཡོད་པ་དེའི་ཚད་ཀྱི་སྐྱེ་བུའི་སྲོག་གི་དབང་བོ་ཡང་ཆེ་ཆུང་དེ་དང་
མཉམ་སྟེ། ལུས་རྒྱས་ན་སྲོག་ཀྱང་རྒྱས་ལ། ལུས་ཞུམ་ཤིང་ཉམ་
ཆུང་བ་ན་སྲོག་ཀྱང་ཞུམ་པར་འགྱུར་བའི་ཕྱིར། འོན་ཀྱང་སྲོག་དང་
གསོ་བ་དང་གང་ཟག་དང་སྐྱེས་བུ་སོགས་ནི་མིང་གི་རྣམ་གྲངས་ཡིན་
ལ་ངོ་བོ་ནི་རྟག་པའོ་ཞེས་ཟེར་རོ། ། དེ་ལ་མགོན་པོ་ཁྱོད་ཀྱིས་སྲོག་
དང་གསོ་བ་སོགས་ནི་མི་རྟག་པ་ཡིན་ཏེ། ལུས་ཀྱི་ཕྱོགས་གཅིག་
ཡིན་པའི་ཕྱིར། ཁྱབ་སྟེ། གང་ལ་ཕྱོགས་ཡོད་པ་དེ་ནི་ཆ་ཤས་དང་
བཅས་པ་ཡིན་ལ། ཆ་ཤས་ཅན་ནི་རྟག་པར་མི་རུང་བའི་ཕྱིར་ཞེས་
གསུངས་སོ། ། ཇི་སྐད་དུ། གལ་ཏེ་ཕྱོགས་གཅིག་ཅི་ལྟར་རྟག
། རྟག་པ་ཡིན་ན་ཕྱོགས་གཅིག་མིན། །རྫས་ཀྱི་འབྲེལ་བ་རྣམ་གཉིས
མེད། །དེ་བས་གཞུང་འདི་རིགས་མ་ཡིན། །ཞེས་པ་ལྟར་རོ། །
ཡང་གསུང་བ། བྲམ་ཟེ་འགྲོ་བ་རྣམས་ཀྱི་རྒྱུ། །སྐྱེས་བུ་རྟག་པ་ཡིན་
ཞེས་བསྟན། །ཁྱོད་ཀྱིས་རྟག་པ་ཞེས་བྱ་བའི། ། རྒྱུ་ནི་ཅི་ཡང་མེད་
ཅེས་གསུངས། །ཞེས་བྱུང་། དེ་ཡང་བྲམ་ཟེ་ཛ་མུ་ནི་ལ་སོགས་པ་ཕྱི་
རོལ་དཔྱོད་པ་པོའི་བསྟན་བཅོས་རྩོམ་པ་པོ་དག་གིས། འགྲོ་བ་རང་
རང་གི་རྒྱུད་ཀྱི་སྐྱེས་བུ་ནི། འགྲོ་བ་རང་རང་གི་རྒྱུད་ཡིན་ལ།
སྐྱེས་བུ་ནི་སྐད་ཅིག་མ་མ་ཡིན་པས་རྟག་པའོ་ཞེས་ཟེར་རོ། ། ཐུབ་
359

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པ་ཁྱོད་ཀྱིས་རྒྱུ་དང་རྟག་པ་འགལ་བས། གང་རྒྱུ་ཡིན་པ་དེ་རྟག་པ་
མ་ཡིན་ལ། གང་རྟག་པ་ཡིན་པ་དེ་རྒྱུ་མ་ཡིན་པའི་ཕྱིར་ཞེས་བཞེད་
དོ། ། ཡང་གསུངས་པ། བདག་ཉིད་ཆེན་པོ་དུག་ཅན་པའི། །
སྲས་པོ་སྟོང་ཕྲག་བཅུ་དྲུག་དག ། སེར་སྐྱས་བལྟས་པ་ཙམ་གྱིས་
་བསྲེགས། ། དེ་ལའང་ཁྱོད་ནི་ཐུགས་རྗེ་མཛད། ། ཅེས་གསུངས།།
དེ་ཡང་འདི་སྐད་གྲག་སྟེ། སྔོན་སར་ལྡན་ཞེས་བྱ་བ་དང་རླུང་ཐོབ་
ཅེས་བྱ་བ་རྫུ་འཕྲུལ་དང་ལྡན་པའི་ལྷ་མ་ཡིན་སྤུན་གཉིས་ཡོད་ལ།
རླུང་ཐོབ་ནི་ལུག་ཐུག་གི་གཟུགས་ཅན་དུ་བྱས། སར་ལྡན་ནི་མིའི་
ཆ་ལུགས་སུ་བྱས་ནས་དྲང་སྲོང་རྣམས་མགྲོན་དུ་བོས་ཏེ། རླུང་ཐོབ་
བཤས་ནས་དྲང་སྲོང་དག་ལ་ཕུལ་བ་དང་། དྲང་སྲོང་རྣམས་ཀྱིས་
དེའི་ཤ་ཟོས་སོ། ། སར་ལྡན་ཕྱི་རོལ་ཏུ་སོང་སྟེ། རླུང་ཐོབ་གང་
ན་གནས། ཚུར་ཤོག་ཅེས་སར་ལྡན་གྱིས་བོས་པའི་ཚེ། ཤ་དེ་གང་
དང་གང་གིས་ཟོས་པ་དེ་དང་དེའི་གསུས་པ་བརྟོལ་ཏེ་ཤ་རྣམས་ཕྱིར་
བྱུང་བར་གྱུར་པས་ཤ་དེ་གང་གིས་ཟོས་པ་ཐམས་ཅད་ཤི་བར་གྱུར་
ཏོ། ། རྫུ་འཕྲུལ་འདིས་དྲང་སྲོང་གི་རིགས་དང་བྲམ་ཟེའི་རིགས་
ཕལ་ཆེར་ཤི་བས། ལྷ་རྣམས་ལ་མཆོད་སྦྱིན་བྱེད་པ་ཡང་ཟད་པར་
གྱུར་ཏོ། ། དེ་ནས་ལྷ་རྣམས་ཚོགས་ནས་དྲང་སྲོང་ཨ་ག་ཏའི་་་
གནས་སུ་སོང་སྟེ་ལྷ་མ་ཡིན་དེ་གཉིས་བསད་པའི་དོན་དུ་གསོལ་བ་
བཏབ་བོ། ། ཅི་ཙམ་ན་རླུང་ཐོབ་དང་སར་ལྡན་གཉིས་ཀྱིས་དྲང་
སྲོང་ཨ་ག་ཏ་ཡང་མགྲོན་དུ་བོས་ནས་སྔར་ལྟར་ཤ་ཟ་རུ་གཞུག་གོ།
དེ་ནས་སར་ལྡན་གྱིས་བུ་རླུང་ཐོབ་གར་སོང་། གང་དུ་གནས།
ཚུར་ཤོག་ཅེས་བོས་པ་དང་། དྲང་སྲོང་གིས་སྒྲེགས་པ་ཞིག་བྱས་ཏེ།
རླུང་ཐོབ་ངས་ཟོས་ཏེ་ཞུ་བར་བྱས་ཟིན་ཏོ། ། ཞེས་སྨྲས་ནས་དྲང་
360

ཁྱད་པར་འཕགས་བསྟོད་ཀྱི་འགྲེལ་བ།
སློང་ཤིན་ཏུ་ཁྲོས་ཏེ། ལྷ་མིན་སར་ལྡན་ཡང་མངོན་སུམ་དུ་ཟོས་
སོ། ། ཅི་ཙམ་ན་དྲང་སྲོང་ཨ་ག་ཏ་སྐོམ་པ་སྟོབས་དང་ལྡན་པས་
གདུངས་པ་དང་། མཚོ་དང་རྫིང་བུ་ལ་སོགས་པ་ཆུ་གང་དག་ཡོད་
པ་ཐམས་ཅད་འཐུངས་ཀྱང་ངོམ་པར་མ་གྱུར་ཏོ། ། དེ་ནས་སོང་
སྟེ་རྒྱ་མཚོ་འཐུངས་སོ། ། དེའི་ཚེ་དུག་ཅན་པ་ཞེས་བྱ་བའི་རྒྱལ་བོ་
ཞིག་ཡོད་པ་དང་། དེ་ལ་ཆུང་མ་གཉིས་ཡོད་པ་ལས། གཅིག་ལ་
འཚོལ་བ་ཞེས་བྱ་བའི་བུ་ཞིག་ཡོད་ལ། ཅིག་ཤོས་ལ་ལྷ་ཆེན་པོ་ལས་
མཆོག་ཐོབ་པས་བུ་དྲུག་ཁྲི་ཡོད་པར་གྱུར་ཏོ། ། ཅི་ཙམ་ན་རྒྱལ་
བོས། རྟའི་ཚིལ་ཞེས་པའི་མཆོད་སྦྱིན་བྱེད་པར་བརྩོན་པར་གྱུར་
ནས་སྡོམ་པ་བླངས་ཏེ། མཆོད་སྡོང་ལ་བཏང་བའི་རྟ་རྣམས་མཆོད་
སྦྱིན་གྱི་ཡོ་བྱད་དུ་བྱས་ནས་རྟ་དེ་དག་ཡོངས་སུ་བསྲུང་བའི་ཆེད་དུ་བུ་
དྲུག་ཁྲི་བོ་ཐམས་ཅད་ཀྱིས་གོ་ཆ་བགོས་ཤིང་། མཚོན་ཆའི་ཁྱད་
པར་དུ་མ་ལག་ན་ཐོགས་པར་བྱས་ནས་བསྲུང་དུ་བཅུག་གོ། ཅི་ཙམ་ན་
》ཁྱབ་འཇུག་གིས་བསམ་པ། རྒྱ་མཚོ་འདི་ཐམས་ཅད་དྲང་སྲོང་ཨ་ག་
ཏས་འཐུངས་ཏེ་སྐམས་པར་གྱུར་ན་ཐབས་གང་གིས་འདི་ཡོངས་སུ་
དགང་བར་བྱ། །དེས་ན་ངས་རྒྱལ་བོ་དུག་ཅན་པའི་མཆོད་སྦྱིན་བྱ་
བའི་གནས་ནས། རྟ་རྣམས་བརྐུས་ན་རྒྱུ་འདི་ལས་ངའི་དོན་འགྲུབ་
པར་འགྱུར་རོ་སྙམ་ནས་སོང་སྟེ། རྟ་དེ་རྣམས་བླངས་ནས་ས་འོག་
ཏུ་ཞུགས་པར་གྱུར་ཏོ། ། ཅི་ཙམ་ན་དུག་ཅན་པའི་བུ་རྣམས་ཀྱིས་
གཏམ་དེ་ཐོས་པས། བུ་དེ་རྣམས་ཀྱིས་རྒྱ་མཚོའི་འོག་གཞི་བརྐོས་ཏེ་
ས་འོག་ཏུ་ཞུགས་པ་ན། ཁྱབ་འཇུག་དྲང་སྲོང་སེར་སྐྱའི་གཟུགས་སུ་
བྱས་ཏེ་ཁྲིའི་སྟེང་ན་འདུག་ཅིང་རྟ་རྣམས་ཀྱང་དེའི་གམ་ན་འདུག་པ་
མཐོང་ངོ་། ། དེ་ནས་བུ་རྣམས་ཀྱིས་འདིས་རྟ་རྣམས་འཕྲོགས་སོ་
361

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞེས་ཁྲོ་བའི་ཤུགས་མི་བཟད་པས་ཁྱབ་འཇུག་ལ་བརྙས་སྨོད་བཏང་
ནས་རྟ་རྣམས་ཕྱིར་ཁྱེར་བར་བརྩམས་པ་དང་། ཁྱབ་འཇུག་གིས་
དུག་ཅན་པའི་བུ་རྣམས་ཀྱིས་བརྙས་པ་ཐོས་ནས་ཤིན་ཏུ་ཁྲོས་པའི་
མིག་གིས་གཟིར་བས་དུག་ཅན་པའི་བུ་རྣམས་བསྲེགས་ཏེ་ཐལ་བར་
བྱས་སོ། ། དེ་ནས་བུ་རྣམས་ཤི་ནས་དམྱལ་བར་སྐྱེས་སོ།།།
རྒྱལ་བོ་དུག་ཅན་པས་ཇི་ལྟར་གྱུར་པའི་གཏམ་དེ་ཐོས་པས། སྔར་
གྱི་བུ་འཚོལ་བ། རྟ་དེ་དག་བླང་བའི་ཕྱིར་ཁྱབ་འཇུག་གི་གམ་དུ་
བཏང་ངོ་། ། དེ་དེར་སོང་སྟེ་ཁྱབ་འཇུག་ལ་བསྟོད་པ་ལ་སོགས་
པའི་མཆོད་པས་མགུ་བར་བྱས་ནས་རྟ་རྣམས་བླངས་ཏེ། སླར་རང་
གི་གྲོང་ཁྱེར་དུ་འོངས་ནས་རྒྱལ་བོས་ཀྱང་མཆོད་སྦྱིན་གྱི་བྱ་བ་བར་
ཆད་མེད་པ་ཉིད་དུ་བྱས་སོ། ། རྒྱལ་བོ་དེ་ཤི་ནས་ལྷའི་གནས་སུ་
སྐྱེས་སོ། ། དེ་ནས་རྒྱལ་བུ་འཚོལ་བ་རྒྱལ་པོར་གྱུར་ཏོ། ། ཕྱིས་
ཞིག་ན་འཚོལ་བའི་བུ་མྱུར་བ་ཞེས་བྱ་བ་རྒྱལ་བོ་བྱས་སོ། ། དེས་
བསམ་པ། ཇི་ལྟར་བདག་གི་ཁུ་བོ་རྣམས་རྒྱུ་འདིས་དམྱལ་བར་སྐྱེས་
ཞེས་ཐོས་ཀྱིས། དེ་རྣམས་ཀྱི་དོན་དུ་མེས་པོ་དུག་ཅན་པ་དང་་་་
བདག་གི་ཕ་འཚོལ་བས་ཅི་ཡང་མ་བྱས་ཀྱིས། ད་ངས་ཁུ་བོ་རྣམས་
ཀྱི་དགོས་པ་བསྒྲུབ་པར་བྱའོ་སྙམ་ནས། གངྒཱ་མི་ཡུལ་དུ་དབབ་པར་
བྱ་བའི་ཕྱིར། ལྷའི་ལོ་སུམ་ཁྲིའི་བར་དུ་དཀའ་ཐུབ་སྤྱད་ཀྱང་དེས་
གངྒཱ་དབབ་པར་མ་ནུས་སོ། ། མྱུར་བ་འདས་པའི་རྗེས་སུ་དེའི་བུ་
ལི་བ་ཞེས་བྱ་བས་གངྒཱ་དབབ་པར་བྱ་བའི་ཕྱིར་ལྷའི་ལོ་སུམ་ཁྲིའི་བར་
དུ་དཀའ་ཐུབ་སྤྱད་ཀྱང་གངྒཱ་དབབ་པར་མ་ནུས་སོ། ། དེ་འདས་
པའི་རྗེས་སུ་དེའི་བུ་བྷ་གོ་ར་ཐ་ཞེས་བྱ་བས་དཀའ་ཐུབ་ཆེན་པོས་
ཚངས་པ་མགུ་བར་བྱས་པས་ཚངས་པས་མཆོག་བྱིན་པ། ཅི་ནས་
362

ཁྱད་པར་འཕགས་བསྟོད་ཀྱི་འགྲེལ་བ།
ཀྱང་ངས་མིའི་འཇིག་རྟེན་དུ་གངྒཱ་དབབ་པ་དེ་ལྟར་བྱའོ་ཞེས་སྨྲས་
ནས། ཚངས་པས་ཀྱང་གངྒཱ་མིའི་ཡུལ་དུ་དབབ་པར་གྱིས་ཤིག་ཅེས་
སྨྲས་པ་དང་། གངྒཱར་གནས་པའི་ལྷའི་བུ་མོ་དེས་ཤིན་ཏུ་སྨྲེ་སྔགས་
འདོན་ཞིང་། ཇི་ལྟར་ང་འཇིག་རྟེན་མིའི་ཡུལ་དུ་སོང་ན་ཀུན་གྱིས་
ཐུན་མོང་དུ་འགྱུར་ཞིང་རིགས་ངན་ལ་སོགས་པ་རྣམས་ཀྱིས་ཀྱང་
བསྟེན་པར་འགྱུར་ན། གནས་སྐབས་དེ་ལྟ་བུ་ཇི་ལྟར་སྤྱད་པར་བྱ།
མེས་པོའི་བཀའ་ལས་འདའ་བར་བྱ་བ་ཡང་རིགས་པ་མ་ཡིན་ནོ། །
འོན་ཀྱང་ཤུགས་ཆེན་པོས་འགྲོ་ལ་ས་འོག་ཏུ་ནུབ་པར་བྱའོ་སྙམ་པ་
དང་། དབང་ཕྱུག་གིས་དེ་ཤེས་ནས་ཁྱོད་ཀྱིས་མིའི་འཇིག་རྟེན་དུ་
དག་བྱེད་མ་བྱས་པར་ས་འོག་ཏུ་འབབ་པར་བྱེད་དམ་ཞེས་ཚར་་་་
བཅད་ནས། ལྷ་ཆེན་པོས་གངྒཱ་བླངས་ནས་རང་གི་རལ་བའི་ཚོགས་
ཀྱི་ནང་དུ་བཞག་པར་བྱས་སོ། ། གངྒཱ་དེ་ནས་འབྱུང་བའི་ཕྱིར་
ལྷའི་ལོ་སྟོང་གི་བར་དུ་འཁོར་ཡང་རལ་བ་དེའི་མཐའ་རྙེད་པར་མ་
གྱུར་ཏོ། ། དེ་ནས་བྷ་གོ་ར་ཐ་ཞེས་བྱ་བས་དཀའ་ཐུབ་ཀྱི་ཁྱད་པར་
ཆེན་པོ་དགའ་བར་བྱས་ནས རལ་བ་བཙིར་བ་ལས་རི་བོ་ཏི་སའི་
སྟེང་དུ་ཐིགས་པ་གཅིག་བབ་པར་གྱུར་པ་ལས་སྐད་ཅིག་གཅིག་ལ་
དེར་མཚོ་ཆེན་པོ་ཞིག་ཏུ་གྱུར་ཏོ། ། དེང་སང་ན་ཡང་ཐིགས་པ་
བདུན་དུ་གྱུར་ནས། ·སི་ཏ་སིན་དྷུ་པ་ཀླུ་དང་། གངྒཱ་དེ་བཞིན་
འཇིག་རྟེན་རྒྱན། །རྒལ་དང་ཆོས་པ་ཉིད་དང་ནི། །ན་ལི་ནི་ནའི་
བདུན་པར་བྱེད་། །ཅེས་བྱ་བ་ཡིན་ནོ། ། ཅི་ཙམ་ན་གངྒཱ་ལྷོ་་་་
ཕྱོགས་ཀྱི་རྒྱ་མཚོ་ཆེན་པོ་དེར་འདའ་བར་བྱའོ་སྙམ་ནས་དྲེགས་པ་
དང་བཅས་པས་རི་ཁ་བ་ཅན་ཕུག་སྟེ། དེའི་རི་སུལ་ནས་བདེ་བར་
བབ་པར་གྱུར་ཏོ། ། དེའི་ཚེ་དྲང་སྲོང་ཛ་ཧུ་ན་ཞེས་བྱ་བ་དཀའ་
363

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཐུབ་དྲག་པོ་ཅན་ཞིག་ཡོད་པ་དེ་རི་ཁ་བ་ཅན་གྱི་རི་སུལ་ན་རྣལ་འབྱོར་
བསྒོམ་པ་ལ་བརྩོན་ཞིང་གནས་སོ། ། དྲང་སྲོང་དེས་གངྒཱས་ཅ་
ཅོའི་སྒྲ་སྒྲོགས་ཤིང་སྒེག་པས་དལ་གྱིས་འབབ་པར་མཐོང་བ་དང་།
ཤིན་ཏུ་ཁྲོས་པར་གྱུར་ཏེ་སོང་ནས་སྨྲས་པ། ང་ཡི་གནས་དང་ཉེ་བ་
འདིར། །བུད་མེད་འདི་ནི་སྒེག་པ་ཡིས། །འཛེམ་པ་མེད་པར་ཅི་ཕྱིར་
འགྲོ། སྤྱོད་ངན་སྡིག་པ་ཆེན་པོ་ཡིན། །ཞེས་སྨྲས་ཏེ། གངྒཱ་བླངས་
ནས་འཐུངས་སོ། ། ཡང་བྷ་གོ་ར་ཐས་དྲང་སྲོང་དེ་དཀའ་ཐུབ་
ཀྱིས་མགུ་བར་བྱས་པས། གངྒཱ་སླར་ཡང་སྐྱུགས་སོ། ། དེ་ནས་
གངྒཱ་གེགས་མེད་པར་ཕྱོགས་བཞིར་སོང་སྟེ། ས་འོག་གང་བར་བྱས་
ནས་དུག་ཅན་པའི་བུ་རྣམས་དང་འབྲེལ་བའི་གནས་སྐབས་ཀྱི་ཉེས་
པའི་ལྷག་མ་རྣམས་རྣམ་པར་བཀྲུས་ཤིང་། རྐྱེན་དེས་ཀྱང་དེ་རྣམས་
དམྱལ་བ་ལས་འཕོས་ཏེ་མཐོ་རིས་སུ་སྐྱེས་སོ་ཞེས་ཟེར་རོ། ། དེ་
ལྟར་ན་རྒྱ་མཚོ་ཞེས་བྱ་བའི་རྒྱལ་བོ་བདག་ཉིད་ཆེན་པོ་དུག་ཅན་པའི་
སྲས་སྟོང་ཕྲག་དྲུག་ཅུ་བོ། ཁྱབ་འཇུག་སེར་སྐྱར་རྫུས་པ་དེས་བལྟས་
པ་ཙམ་གྱིས་བསྲེགས་སོ་ཞེས་གྲགས་པ་དེ་ལའང་ཐུབ་པ་ཁྱོད་ནི་་་་
དགོས་དབང་གིས་ཐུགས་རྗེ་མཛད་དོ། ། དེ་ཡང་ཇི་སྐད་དུ།
ཐུགས་རྗེ་ལ་གནས་ཤིང་རྟག་ཏུ་ཞི་བ་ཉིད་ནི་སྤྱན་ལ་གནས། །བཟོད་
པའི་སྐད་ཅིག་ཙམ་ཡང་ཁྱེད་དང་བྲལ་བར་ནུས་པ་མ་ཡིན་པ། །དེ་ནི་
ཤིན་ཏུ་མཛེས་པས་ཡུན་རིང་ཐུང་ནི་རྣམ་པར་འཁྱུད་པར་གྱུར། །
འོན་ཀྱང་ཁྱོད་ནི་འདོད་ཆགས་བྲལ་བ་ལྟ་བུར་གྲགས་པ་རྣམ་པར་
རྒྱས། ཞེས་བཤད་པ་ལྟར་རོ། ། དེ་ནས་ཡང་གསུང་བ། སེར་
སྐྱ་དེ་ཉིད་རིགས་པས་ནི། །གཙོ་ལས་འགྲོ་བ་སྐྱེ་བར་བཤད། །ཁྱོད་
ཀྱིས་འགྲོ་བའི་སྐྱེ་བ་ནི། །ཉོན་མོངས་ལས་ལས་བྱུང་བར་བསྒྲགས། །
364 -

ཁྱད་པར་འཕགས་བསྟོད་ཀྱི་འགྲེལ་བ།
ཞེས་བྱུང་། དེ་ཡང་སྔོན་སྐྱེ་དགུ་རྣམས་ཀྱི་ཚེ་ལོ་ཚད་མེད་པ་ན་དྲང་
སྲོང་སེར་སྐྱ་ཞེས་བྱ་བ་ཞིག་བྱུང་སྟེ། དེས་འཁོར་བའི་བཅིངས་གྲོལ་
གྱི་གནས་ལ་ཤིན་ཏུ་དཔྱོད་པའི་དཀའ་ཐུབ་ཀྱིས། ཤེས་པར་བྱ་བའི་
ཡུལ་ཐམས་ཅད་གྲངས་ཉི་ཤུ་རྩ་ལྔར་བསྡུས་ཏེ། བཅིངས་པ་གསུམ་
དང་ཐར་བ་གསུམ་ལ་སོགས་པའི་གྲངས་ཅན་གྱི་གྲུབ་མཐའི་གཞུང་
བྱས་སོ། ། ཤེས་བྱ་ཉེར་ལྔ་ལ་དེ་ཁོ་ན་ཉིད་དང་། དེ་རྣམས་ཀྱི་
ཚུལ་ཤེས་པའི་མཁས་པ་ལ་དེ་ཉིད་རིག་པ་ཞེས་ཟེར་རོ། ། དེ་དག་
ལས་སྤྱི་གཙོ་བོ་ནི་འགྲོ་བ་མ་ལུས་པ་བསྐྱེད་པར་བྱེད་པའི་རྒྱུ་ཡིན་ལ།
དེ་ཡོད་པའི་རྒྱུ་མཚན་ལྔ་བཤད་དེ། གྲངས་ཅན་གྱི་གཞུང་ལས།
ཁྱད་པར་ཚད་ཕྱིར་རྗེས་འགྲོའི་ཕྱིར། །ནུས་པའི་སྒོ་ནས་འཇུག་པའི་
ཕྱིར། །རྒྱུ་དང་འབྲས་བུ་དབྱེར་ཡོད་ཕྱིར། །རང་བཞིན་སྣ་ཚོགས་
དབྱེར་མེད་ཕྱིར། །མི་གསལ་བ་ཡི་རྒྱུ་ཡོད་དོ། ། ཞེས་མངོན་པར་
མི་གསལ་བ་ཡི་རྒྱུ་གཙོ་བོ་ནི་ཡོད་དེ། དབྱིབས་གཟུགས་ཀྱི་ཁྱད་
ཕར་རྣམས་ལ་རང་རང་གི་ཚད་ཡོད་པའི་ཕྱིར་དང་། དཔེར་ན།
གསེར་བུམ་ཞིག་དུམ་བུར་ཆག་པའི་ཆ་ཤས་དག་ལ་གསེར་རྗེས་སུ་
འགྲོ་བ་དང་། ཙན་དན་གྱི་ཆ་ཤས་དུ་མ་ལ་དེའི་དྲི་རྗེས་སུ་འགྲོ་བ་
བཞིན་དུ། ཁྱད་པར་རྣམས་ལ་རྗེས་སུ་འགྲོ་བའི་རྒྱུ་གཅིག་ཡོད་པའི་
ཕྱིར་དང་། འཇིག་རྟེན་ན་གང་ཞིག་དོན་གང་ལ་འཇུག་པ་ན།
རང་གི་ནུས་པའི་སྒོ་ནས་འཇུག་པ་མཐོང་བའི་ཕྱིར་དང་།། རྒྱུ་་་་
འབྲས་སྣ་ཚོགས་ལ་མི་འདྲ་བའི་དབྱེ་བ་ཡོད་པའི་ཕྱིར་དང་།
བསྐལ་བ་འཇིག་པའི་ཚེ་འཇིག་རྟེན་གསུམ་ཐིམ་པར་གྱུར་པའི་གནས་
ཞིག་ཡོད་པའི་ཕྱིར། ཞེས་ཟེར་ཞིང་། གཙོ་བོ་ནི་རྡུལ་དང་མུན་པ་
》དང་། སྙིང་སྟོབས་གསུམ་ཆ་མཉམ་པའི་གནས་སྐབས་སུ་མངོན་
365

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་མི་གསལ་བའི་ངོ་བོར་གནས་ལ། རྣམ་འགྱུར་གཞན་རྣམས་
ཡོན་ཏན་ཆ་མི་མཉམ་པའི་སྐབས་སུ་མངོན་པར་གསལ་བའི་ངོ་བོར་
ཡོད་པར་འདོད་དེ། དྲང་སྲོང་སེར་སྐྱས། ཡོན་ཏན་རྣམས་ཀྱི་
རང་བཞིན་མཆོག ། སྣང་བའི་ལམ་དུ་འགྱུར་མ་ཡིན། །སྣང་བའི་
ལམ་དུ་གང་གྱུར་དེ། །སྒྱུ་མ་ལྟ་བུར་ཤིན་ཏུ་གསོག ། ཅེས་བདེན་
གཉིས་ལྟ་བུའི་ཚུལ་བཤད་པ་ནི། སེམས་ཙམ་རྣམ་རྫུན་པའི་འདོད་
པ་དང་ཅུང་ཟད་མཐུན་པར་སྣང་ཞེས་མཁས་པ་ཁ་ཅིག་གསུངས།
ཡང་། ཇི་སྐད་དུ། རངས་དང་མགུ་དང་དགའ་བ་དང་། །བདེ་
ཞིང་ཞི་བའི་སེམས་ཉིད་དག · ། རེས་འགའ་ཡང་ནི་་སྣང་གྱུར་བ། །
དེ་དག་སྙིང་སྟོབས་ཡོན་ཏན་ནོ། །མི་དགའ་ཡོངས་སུ་གདུང་བ་་་
དང་། །མྱ་ངན་འདོད་དང་མི་བཟོད་དག ། གང་དུ་སྣང་བའི་
གཏན་ཚིགས་ཀུན། །དེ་དག་རྡུལ་གྱི་གཏན་ཚིགས་འདོད། །རྨོངས་
དང་དེ་བཞིན་གཏི་མུག་དང་། །བག་མེད་གཉིད་དང་གཡེལ་བ་་་་
དང་། །ལན་འགའ་ཡང་ནི་སྣང་གྱུར་བ། །དེ་དག་མུན་པའི་ཡོན་
ཏན་འདོད། །ཅེས་བཤད་དོ། ། དེ་ཡང་ཇི་ལྟར་ན་ས་བོན་ལས་མྱུ་
གུ དེ་ལས་སྡོང་བུ། དེ་ལས་ཡལ་ག དེ་ལས་ལོ་མ། དེ་ལས་
མེ་ཏོག་དང་འབྲས་བུ་སོགས་འབྱུང་ལ། དེ་རྣམས་སྐྱེད་པར་བྱེད་པ་
པོ་ནི་ས་བོན་ཡིན་པ་ལྟར། འགྲོ་བ་ལྔ་ལ་སོགས་པ་སྣོད་བཅུད་་
ཐམས་ཅད་བྱེད་པ་པོ་ནི། གཙོ་བོ་ཉིད་ཡིན་ནོ་ཞེས་ཟེར་ལ།
བཅོམ་ལྡན་འདས་ཀྱིས་ནི། ཕྱི་ནང་གི་སྡུག་བདེན་ཐམས་ཅད་ཉོན་
མོངས་པ་དང་ལས་ལས་སྐྱེ་བར་གསུངས་ཏེ། མཛོད་ལས། དེ་
དག་འཇོག་བྱེད་ཟག་བྱེད་དང་། འཁྱེར་བར་བྱེད་དང་འབྱར་བྱེད་
དང་། །ཉེ་བར་འཛིན་ཕྱིར་ཟག་ལ་སོགས། །དེ་དག་གི་ནི་ངེས་ཚིག་
366

ཁྱད་པར་འཕགས་བསྟོད་ཀྱི་འགྲེལ་བ།
ཡིན། །ཞེས་མདོ་ལས་གསུངས་པའི་ཟག་པ་དང་། ཆུ་བོ་དང་།
སྦྱོར་བ་དང་ཉེ་བར་ལེན་པའི་ངེས་ཚིག་གསུངས་པ་ལྟར་དང་།
རྣམ་འགྲེལ་ལས། སྡུག་བསྔལ་ཕྱིན་ཅི་ལོག་བློ་དང་། སྲིད་པ་ཀུན་
ནས་འཆིང་བ་ནི། །སྐྱེ་རྒྱུ་གང་ལ་དེ་མེད་པ། །དེ་ནི་སྐྱེ་བར་མི་འགྱུར་
རོ། ། ཞེས་གསུངས་པ་ལྟར་རོ། ། ཡང་གསུང་བ། སེར་སྐྱ་
ལ་སོགས་ཐར་བ་ཡི། །བདག་ནི་སྲིད་པའི་རྒྱུ་ཞེས་ཟེར། །ཁྱོད་ནི་ཞི་
བར་གཤེགས་གྱུར་ནས། །ཞུགས་གུམ་ལྟ་བུར་བགྲང་དུ་མེད། །ཅེས་
བྱུང་། དེ་ཡང་སེར་སྐྱ་བ་ལ་སོགས་པ་འགའ་ཞིག་གིས། འཁོར་བ་
ལས་ཐར་བའི་གང་ཟག་ཀྱང་སྲིད་པའི་རྒྱུ་ཡིན་པར་སྨྲ་ལ། ཐུབ་པ་
ཁྱོད་ཀྱིས་འཁོར་བ་ལས་ཐར་བའི་གང་ཟག་ཞི་བར་གཤེགས་ཏེ་ལྷག་
མ་མེད་པའི་དབྱིངས་སུ་མྱ་ངན་ལས་འདས་པར་གྱུར་ན། ཞུགས་
གུམ་པ་ལྟ་བུར་གྱུར་པས་འཁོར་བའི་གྲངས་སུ་མེད་པར་གསུངས་
སོ། ། ཡང་གསུང་བ། མུ་སྟེགས་བྱེད་པ་ཁ་ཅིག་ནི། །ཐར་བ་
འགྲོ་དང་ལྡན་ཞེས་སྨྲ། །གང་ལ་འགྲོ་ཡོད་དེ་འཁོར་བ། །ཁྱོད་ཀྱིས་
ཐུགས་སུ་ཆུད་ནས་བསྟན། །ཞེས་བྱུང༌། དེ་ཡང་མུ་སྟེགས་ནི་ཐར་
བ་དང་མཐོ་རིས་ཀྱི་ལམ་དུ་འདོད་ཅིང༌། བརྗོད་བྱའི་མིང་བརྗོད་
བྱེད་ལ་བཏགས་ནས་དེ་སྟོན་པའི་བསྟན་བཅོས་དེ་དག་ལ་ཡང་མུ་
སྟེགས་ཞེས་ཟེར་ལ། བསྟན་བཅོས་དེ་རྣམས་རྩོམ་པ་པོ་ལ་མུ་སྟེགས་
བྱེད་པ་ཞེས་བཤད་དོ། ། དེ་ལྟར་མུ་སྟེགས་བྱེད་པ་ཁ་ཅིག་གིས།
ཐར་བ་གང་ན་ཡོད་པ་དེར་སོང་བས་ཐར་བ་ཐོབ་པར་འདོད་དེ།
ནེ་ཙོས་ཉི་མ་བརྟོལ་ནས་ནི། །ཐར་བར་མཆིས་པར་བཤད་ཅེས་གྲག།
ཅེས་བཤད་པ་ལྟ་བུའོ། ། དེང་སང་ན་འགའ་ཞིག་པདྨ་གོ་ཅན་
ཟེར་བའི་དག་ཞིང་ཞིག་ཏུ་སོང་བའི་ལོ་རྒྱུས་ཡོད་དོ། ། ཐུབ་པ་
367

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཁྱོད་ཀྱིས། གང་ལ་འགྲོ་བ་ཡོད་པ་དེ་ནི་འཁོར་བ་སྟེ། སྲིད་པར་
འགྲོ་བའི་ཕྱིར་རོ། ། གང་དུ་སྐྱེ་བ་མེད་པ་དང་འཆི་བ་མེད་པ་དང་
འབྱུང་བ་མེད་པ་དེ་ནི་འགྲོ་བས་ཐོབ་པར་ང་མི་སྨྲའོ། ། ཞེས་ཉིད་
ཀྱི་ཐུགས་སུ་ཆུད་ནས་བསྟན་པའི་ཕྱིར། ཡང་གསུང་བ། གཅེར་
བུས་ཀུན་དགའ་ར་བ་སོགས། །རྩིག་པ་སྡིག་པའི་རྒྱུ་ཞེས་ཟེར། །
ཐམས་ཅད་མཁྱེན་པ་ཁྱོད་ཉིད་ནི། །དེ་ཉིད་བསོད་ནམས་རྒྱུ་ཞེས་
གསུངས། །ཞེས་བྱུང་། དེ་ཡང་གཅེར་བུ་བའི་སློབ་དཔོན་དག་་
གིས། ཀུན་དགའ་ར་བ་དང་གནས་གཞི་སོགས་ཚིག་པ་ནི། སྡིག་
པའི་རྒྱུ་ཡིན་ཏེ། སྲོག་ཆགས་ལ་གནོད་པའི་ཕྱིར་ཟེར། དེ་དག་གི་
གཞུང་ལས། ཀུན་དགའ་ར་བ་གནས་བྱེད་དང་། །སྲོག་གཅོད་པ་
ལས་ལྡོག་པར་བྱ། །གལ་ཏེ་དེར་ནི་སྲོག་ཆགས་འཆི། །སྡིག་པ་བྱེད་
དེ་བྱེད་ལ་འགོ ། སེམས་དང་ལྡན་པ་དེ་ཤི་བས། །སྡིག་པ་ཆེན་པོ་
ཉིད་དུ་འགྱུར། །དེ་བས་བསོད་ནམས་རྩོམ་པ་དག །། དེ་ཡིས་དེ་
ལྟར་མི་བྱའོ། ། ཞེས་བཤད་དོ། ། འདི་ནི་མི་འཐད་དེ།
མཛོད་ལས། སྲོག་གཅོད་པ་ནི་བསམ་བཞིན་དུ། །མ་ནོར་བར་ནི་
གཞན་བསད་པའོ། ། ཞེས་དང་། མངོན་པའི་རྒྱན་ལས།
བསམ་བཞིན་དུ་ཞེས་བྱ་བ་ནི། གཅེར་བུ་བ་དག་བསྲེགས་པར་མ་
བསམས་ཀྱང་མེ་ལ་རེག་ན་ཚིག་ན་ཚིག་པ་ལྟར། མ་བསམ་པར་
རྐང་བའི་འོག་ཏུ་སྲོག་ཆགས་ཤི་བ་དང་། སེམས་ཅན་གྱི་བསམ་པ་
མེད་པར་ཤིང་གཅོད་པ་ལ་སོགས་པའང་སྲོག་གཅོད་པའི་ཉེས་པ་དང་
ལྡན་ནོ། ། ཞེས་ཟེར་བ་སྤངས་ཏེ། གལ་ཏེ་གསོད་པའི་བསམ་པ་
མེད་པར་འཆི་བའི་རྐྱེན་བྱས་པ་ཙམ་གྱིས་སྲོག་གཅོད་པར་འགྱུར་ན་
ཕ་མ་རྣམས་ལ་ཡང་བུ་དང་བུ་མོ་ཤི་བ་ན་སྲོག་གཅོད་པ་དང་ལྡན་པར་
368

ཁྱད་པར་འཕགས་བསྟོད་ཀྱི་འགྲེལ་བ།
འགྱུར་ཏེ། དེ་དག་བསྐྱེད་པ་ཉིད་ཀྱིས་འཆི་བའི་རྒྱུ་བྱས་པའི་ཕྱིར་
། ཞེས་དང་། དེ་ཉིད་ཀྱིས་ན་བསམ་བཞིན་དུ་ཞེས་སྨྲས་
། ཞེས་དང་། དྲན་པ་ཉེར་བཞག་ལས། རྒྱུ་ལྔས་སྲོག་་
གཅོད་པ་བྱས་ཀྱང་ཁ་ན་མ་ཐོ་བསགས་པར་མི་འགྱུར་ཏེ། འདི་ལྟ་
》《སྟེ། ལམ་དུ་ཞུགས་པ་མི་ཤེས་པས་སྲོག་ཆགས་ཕྲ་མོ་དང་གྲོག་སྦུར་
ཨ་སོགས་པ་སྲོག་དང་བྲལ་བར་བྱེད་པ་དང་། གཞན་ལ་མཚོན་ཆ་
ཟས་པ་ལས་བསམ་པ་དང་མི་ལྡན་པ་གཞན་ལ་ཕོག་སྟེ་དེ་སྲོག་དང་
སྤེལ་བ་དང་། ནད་པ་ལ་སྨན་པས་ཕན་པར་འདོད་པས་ཉེས་པར་
ཟླ་མཐོང་སྟེ། སྨན་བྱིན་པ་ལས་དེ་ཤི་བ་དང་། མས་འདུལ་བའི་
རྩེར་བརྡེགས་པ་ལས་དེ་སྲོག་དང་བྲལ་བ་དང་། མེ་འབར་བའི་
ནང་དུ་སྲོག་ཆགས་མི་འདོད་བཞིན་དུ་ལྷུང་བ་སྟེ་རྒྱུ་དེ་ལྔས་སོ། །
ཞེས་གསུངས་སོ། ། ཇི་སྐད་དུ། བློ་ནི་སྔོན་དུ་མ་སོང་སྡིག །
ཡོད་ཅེས་པ་ནི་ལེགས་སྨྲས་མིན། །ཁ་ཟས་གསོད་པ་བདག་གིས་ནི། །
ྋདགའ་བའི་སློབ་དཔོན་ཚིམ་བྱས་ནས། །མ་ཞུ་བ་ཡིས་དེ་ཤི་ན། །
སྡིག་པ་ཉེ་པར་བསགས་པར་འགྱུར། །ཞེས་གསུངས་པ་ལྟར། སྲོག་
ཆགས་དེ་གསོད་པར་མ་བསམ་པར་ཤི་བ་ལ་སྲོག་གཅོད་ཀྱི་ལས་མི་
འབྱུང་ངོ་། ། ཐམས་ཅད་མཁྱེན་པ་ཁྱོད་ཀྱིས་ནི། །ཀུན་དགའ་ར་
བ་ནགས་ཚལ་སྐྱེད། །སྐྱེ་བོ་གང་ཞིག་ཟམ་པ་བྱེད། །ཆུ་གཏེར་ཁང་
དང་ཆུ་མིག་དང་། །གང་ཞིག་རོལ་བོའི་གནས་སྟེར་དང་། །ཞེས་
དང་། བརྒྱ་བྱིན་གཙུག་ལག་ཁང་གི་ཕྱིར། །ས་གཞི་སྦྱིན་པ་གཏོང་
བྱེད་པ། །ཚངས་པའི་བསོད་ནམས་རབ་བསྐྱེད་དེ། །མཐོ་རིས་དག་
《ཏུ་བསྐལ་བར་དགའ། ། ཞེས་མདོ་ལས་གསུངས་པ་ལྟ་བུའོ། །
གཞན་ཡང་ལུང་རྣམ་འབྱེད་ལས། ཚེ་དང་ལྡན་པ་སྐུལ་བྱེད།
369

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བདུན་པོ་འདི་དག་ནི་རྫས་ལས་བྱུང་བའི་བསོད་ནམས་བྱ་བའི་དངོས་
པོ་འབྲས་བུ་ཆེ་བ་ཕན་ཡོན་ཆེ་བ། གཟི་བརྗིད་ཆེ་བ་རྒྱ་ཆེ་བ་ཡིན་ཏེ།
དེ་དག་དང་ལྡན་པའི་དད་པའི་རིགས་ཀྱི་བུའམ་རིགས་ཀྱི་བུ་མོ་ནི་རྒྱུ་
ཡང་རུང་འདུག་ཀྱང་རུང་ཉལ་ཡང་རུང་མི་ཉལ་ཡང་རུང་སྟེ། རྟག་
ཏུ་རྒྱུན་མི་ཆད་པར་བསོད་ནམས་མངོན་པར་འཕེལ་བར་འགྱུར་་་
རོ། ། བདུན་གང་ཞེ་ན། སྐུལ་བྱེད། འདི་ན། དད་པས་
རིགས་ཀྱི་བུའམ། རིགས་ཀྱི་བུ་མོ་ཕྱོགས་བཞིའི་དགེ་སློང་གི་དགེ་
འདུན་ལ་ཀུན་དགའ་ར་བ་འབུལ་བར་བྱེད་དེ། སྐུལ་བྱེད་འདི་ནི་
རྫས་ལས་བྱུང་བའི་བསོད་ནམས་བྱ་བའི་དངོས་པོའི་འབྲས་བུ་ཆེ་བ།
ཕན་ཡོན་ཆེ་བ། གཟི་བརྗིད་ཆེ་བ། རྒྱ་ཆེ་བ་དང་བོ་ཡིན། དེ་
དག་དང་ལྡན་པའི་རིགས་ཀྱི་བུའམ་རིགས་ཀྱི་བུ་མོ་ནི། རྒྱུ་ཡང་
རུང་། འདུག་ཀྱང་རུང་། ཉལ་ཡང་རུང་། མི་ཉལ་ཡང་རུང་སྟེ་
རྟག་ཏུ་རྒྱུན་མི་ཆད་པར་བསོད་ནམས་མངོན་པར་འཕེལ་བ་ཁོ་ནར་
འགྱུར་ཞིང་བསོད་ནམས་ཉེ་བར་སྐྱེ་བ་ཁོ་ནར་འགྱུར་རོ། ། ཞེས་
པ་ནས། དེ་བཞིན་དུ་ཀུན་དགའ་ར་བ་དེ་ཉིད་དུ་གཙུག་ལག་ཁང་
རྩིག་པ་དང་། མལ་ཆ་དང་སྟན་འབུལ་བ་དང་། འཚོ་བ་ནར་མ་
འབུལ་བ་དང་། མགྲོན་པོ་གློ་བུར་དུ་འགྲོ་འོང་བྱེད་པ་ལ་སྦྱིན་པ་
གཏོང་བ་དང་། ནད་པ་དང་ནད་གཡོག་ལ་སྦྱིན་པ་གཏོང་བ་དང་།
རླུང་དང་ཆར་བ་ལ་སོགས་པ་ཡུལ་ངན་བྱུང་བའི་ཚེ། བསོད་སྙོམས་
འབུལ་བ་དྲུག་ལ་ཡང་སྔར་ལྟར་གསུངས་ཤིང་། རྫས་ལས་བྱུང་བ་
དང་མ་བྱུང་བའི་བསོད་ནམས་བདུན་ཚན་གཉིས་རྒྱ་ཆེར་གསུང་བ་
སྡོམ་དུ་མཛད་པ་ནི། ཀུན་དགའ་ར་བ་གཙུག་ལག་ཁང་། །མལ་
སྟན་འཚོ་བ་ནར་མ་དང་། །གློ་བུར་ནད་པ་ནད་གཡོག་དང་། །ཡུལ་
― 370

ཁྱད་པར་འཕགས་བསྟོད་ཀྱི་འགྲེལ་བ།
ངན་བྱུང་ཚེ་སྦྱིན་པ་ནི། །རྫས་ལས་བྱུང་བའི་བསོད་ནམས་བདུན། །
བཞུགས་དང་གཤེགས་རྩོམ་ལམ་ཞུགས་དང༌། །ཕྱིན་པ་ཐོས་དང་་
མཐོ་བ་དང་། །ཆོས་ཐོས་བསླབ་པའི་གཞི་འཛིན་ལ། །དགའ་དང་
དད་པ་བསྐྱེད་པ་ནི། །རྫས་ལས་མ་ལྟོས་བསོད་ནམས་བདུན། །ཞེས་
གསུངས་པ་ལྟར་རོ། ། དེ་ཡང་གསུང་བ། ལུས་ལས་ལུས་གཞན་
དག་ཏུ་ནི། །ཕྲ་བའི་སྲོག་ནི་འཕོ་ཞེས་གྲག ། ཁྱོད་ཀྱི་ལུས་ལས་
གཞན་གྱུར་པའི། །སྲོག་ནི་ཡོད་པ་མིན་ཞེས་གསུངས། །ཞེས་བྱུང་།
དེ་ཡང་སྔ་མའི་ལུས་ལས་ཕྱི་མའི་ལུས་དག་ནི་ཕྲ་མོའི་སྲོག་དང་གསོ་བ་
དང་བདག་ཏུ་འཕོ་ཞེས་གྲག་སྟེ། ཁྱབ་འཇུག་གིས། དཔེར་ན་
གོས་རྙིང་དག་ནི་བོར་ནས་སུ། །གསར་བ་གཞན་དག་མིས་ནི་ལེན་
པར་བྱེད། །དེ་བཞིན་ལུས་ནི་རྙིང་བ་སྤངས་ནས་སུ། །ལུས་གཞན་
་་་་་་་གསར་པ་དག་ནི་ལེན་པར་བྱེད། །འདི་ནི་མཚོན་གྱིས་མི་ཆོད་
ཅིང་། །འདི་ནི་མེ་ཡིས་མི་འཚིག་ལ། །ཆུ་ཡིས་འདྲུལ་བར་མི་འགྱུར་
ཏེ། ། འདི་ནི་རླུང་གིས་སྐེམས་མི་འགྱུར། །ཞེས་སྨྲས་པ་ལྟ་་་་་་
བུའོ། ། སངས་རྒྱས་བཅོམ་ལྡན་འདས་ཀྱིས། ཆོས་ཐམས་ཅད་
ནི་སྲོག་མེད་པ་དང་། གསོ་བ་མེད་པ་དང་། གང་ཟག་མེད་པ།
ཞེས་དང་། ཇི་ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་
རྟར་བརྗོད་པ་ལྟར། །དེ་བཞིན་ཕུང་བོ་རྣམས་བརྟེན་ནས། །ཀུན་
རྫོབ་སེམས་ཅན་ཞེས་བྱའོ། ། ཞེས་ཕུང་བོ་རྣམས་ལས་ངོ་བོ་ཐ་
དད་པའི་བདག་ཉིད་གང་ཟག་མེད་པར་གསུངས་སོ། ། སྲོག་གི་
དབང་བོ་ནི། ཆོས་མངོན་པ་ལས། སྲོག་གི་དབང་བོ་གང་ཞེ་ན།
ཁམས་གསུམ་པའི་ཚེའོ། ། ཞེས་དང༌། ཆོས་སྦྱིན་མའི་མདོ་ལས།
ཚེ་དང་དྲོད་དང་རྣམ་ཤེས་འདི། །གང་ཚེ་ལུས་འདི་འདོད་བྱེད་་
— 371

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཅིང་། །བོར་ནས་དེ་ཚེ་འདུག་པ་ནི། ། སེམས་མེད་ཇི་ལྟར་ཤིང་་་་
བཞིན་ནོ། ། ཞེས་དང་། མཛོད་ལས། སྲོག་ནི་ཚེ་ཡིན་དྲོད་
དང་ནི། ། རྣམ་ཤེས་རྟེན་གང་ཡིན་པའོ། ། ཞེས་གསུངས་ལ།
འགྲོ་བ་གང་དང་གང་གི་རིས་མཐུན་པ་ཇི་སྲིད་གནས་ཀྱི་བར་དུ་འགྲོ་
བ་རང་རང་གི་རྣམ་པར་ཤེས་པའི་རྟེན་དུ་གྱུར་པའི་ལྡན་པ་མ་ཡིན་
པའི་འདུ་བྱེད་ཞིག་ལ། འགྲོ་བ་རྣམས་ཀྱི་སྲོག་དང་ཚེ་ཞེས་བཤད་
པ་ཡིན་ནོ། ། དེ་ཡང་སྲོག་གི་དབང་བོ་ནི། ལུས་དང་རྣམ་ཤེས་
ཀྱི་རྟེན་དུ་གྱུར་པའི་མི་ལྡན་པའི་འདུ་བྱེད་རྫས་སུ་གྲུབ་པ་ཞིག་ཡིན་
པར་བྱེ་བྲག་སྨྲ་བས་འདོད་ཅིང་། མདོ་སྡེ་བས་ནི་ཡིད་ཀྱི་རྣམ་ཤེས་
ས་བོན་དང་བཅས་པ་རིས་མཐུན་པར་གནས་པ་ལ་སྲོག་གི་དབང་
བོར་བཏགས་པར་འདོད་ལ། རྣལ་འབྱོར་སྤྱོད་པ་དག་གིས་ལས་ཀྱི་
སྟོབས་ཀྱིས་ཀུན་གཞི་རྣམ་ཤེས་རིས་མཐུན་པར་གནས་པ་ལ་སྲོག་གི་
དབང་བོར་གདགས་པར་འདོད་དོ། ། དེ་ལྟར་བཤད་ཚུལ་གསུམ་
ལས་ཕྱི་མ་ནི་ཆེས་ལེགས་པ་ཡིན་ནོ་མཆིམས་འཇམ་པའི་དབྱངས་ཀྱིས་
གསུངས་སོ། ། དེ་ནས་ཡང་། ཁྲོས་པས་གཡུལ་ངོར་བསད་པ་
ནི། །བདེ་འགྲོར་འགྱུར་ཞེས་རྒྱས་པ་ཟེར། །མགོན་པོ་ཁྱོད་ཀྱིས་་
གནས་སྐབས་དེའི། །སེམས་ནི་ངན་འགྲོ་ཡིན་ཞེས་གསུངས། །ཞེས་
བྱུང་། དཔའ་བོ་ཁྲོས་པས་འཐབ་པའི་གཡུལ་ངོར་བསད་པ་དེ་དག་
ནི་བདེ་འགྲོར་འགྲོ་བར་འགྱུར་ཞེས་དྲང་སྲོང་རྒྱས་པ་ཟེར་ཏེ། དེས་
འདི་སྐད་དུ། སྣ་ཚོགས་རྒྱན་གྱི་བརྒྱན་པ་ཡི། །ལྷ་ཡི་བུ་མོ་འོངས་
ནས་ནི། །གཡུལ་ངོར་བསད་པ་ཡོངས་འཁྲིད་དེ། །ལྷ་ཡི་ཁྱིམ་དུ་
འཁུར་བར་འགྱུར། །ཞེས་བཤད་པས་སོ། ། མགོན་པོ་ཁྱོད་ཀྱིས་
གཡུལ་འགྱེད་པའི་གནས་སྐབས་དེར་ཞེ་སྡང་གིས་སེམས་ཀྱིས་ཤི་ན་ནི།
372 ―

ཁྱད་པར་འཕགས་བསྟོད་ཀྱི་འགྲེལ་བ།
དེའི་འགྲོ་བ་ནི་ངན་འགྲོ་ཡིན་ཏེ། སྐལ་ངན་ཁྲོས་ནས་ཤི་བར་གྱུར་
པ་ནི། འཇིག་རྟེན་གཞན་དུ་ངན་འགྲོར་མཁས་པས་བཤད། །རེ་
ཞིག་འདིར་ནི་གྲགས་པར་མི་འགྱུར་ཞིང་། །འཇིག་རྟེན་ཕ་རོལ་དུ་
ཡང་བདེར་མི་འགྱུར། །ཞེས་གསུང་བའི་ཕྱིར། དེ་ནས་ཡང་གསུང་
བ། སྐྱ་བསེང་བུ་ནི་བརྗོད་བྱས་ན། །བསོད་ནམས་འགྱུར་ཞེས་སོ་
སོར་སྨྲ། །གང་ཞིག་བགྲོད་མིན་བགྲོད་བྱེད་སྨྲ། །དེ་དག་ཁྱོད་ཀྱི་
བསྟན་ལ་སྨད། །ཅེས་བྱུང་། དེ་ཡང་རྒྱལ་བོ་སྐྱ་བསེང་གི་བུ་རྣམས་
ཀྱིས་འཐབ་འཛིང་བྱས་པ་ལ་སོགས་པའི་གཏམ་བརྗོད་ན་བསོད་་་
ནམས་ཐོབ་པར་འགྱུར་རོ་ཞེས་འཇིག་རྟེན་སོ་སོའི་སྐྱེ་བོ་དག་གིས་
ཟེར་ཏེ། མཁས་པས་སྐྱ་བསེང་རྣམས་ཀྱི་ནི། །མིང་ནི་བཟུང་བ་
ཙམ་གྱིས་ཀྱང་། །བསོད་ནམས་ཚེ་དང་ལྡན་པར་ནི། །འགྱུར་བ་ཉིད་
དུ་ཐེ་ཚོམ་མེད་། །ཅེས་བཤད་པ་ལྟ་བུའོ། ། གང་ཞིག་བགྲོད་བྱ་
མ་ཡིན་པ་རང་གི་སྤུན་ཟླའི་ཆུང་མ་ལ་བགྲོད་པར་བྱེད་པ་ནི་ཐུབ་པ་
ཁྱོད་ཀྱི་བསྟན་པ་ལ་ལོག་གཡེམ་ཞེས་སྨད་པར་བྱ་བ་ཡིན་ནོ། །
འདི་དག་གི་གཏམ་ནི། རྒྱལ་བོ་སྐྱ་བསེང་རི་དྭགས་ལ་ཆས་པ་དང་།
དེའི་ཚེ་དྲང་སྲོང་ངན་འདུལ་ཞེས་བྱ་བ་ཞིག་རི་དྭགས་ཀྱི་གཟུགས་སུ་
སྤྲུལ་ནས་རི་དྭགས་མོ་ལྟ་བུ་ཞིག་དང་འདོད་པ་སྤྱད་པར་གྱུར་པ་ན།
རྒྱལ་བོ་སྐྱ་བསེང་གིས་དྲང་སྲོང་ཡིན་པ་མ་ཤེས་པར་མདས་བསྣུན་པ་
དང༌། དེའི་རྗེས་སུ་དྲང་སྲོང་དེས་རང་གི་གཟུགས་བསྟན་ཏེ་སྨྲས་
པ། ཇི་ལྟར་ཁྱོད་ཀྱིས་ང་འདོད་པ་སྤྱོད་པ་ན། འདོད་པའི་དགའ་
བ་ཉམས་སུ་མ་མྱོང་བ་ང་འཇིག་རྟེན་ཕ་རོལ་ཏུ་འགྲོ་བར་བྱས་པས།
སྐྱ་བསེང་ཁྱོད་ཀྱང་དེ་བཞིན་དུ་འཆི་བར་གྱུར་ཅིག་ཅེས་ཁྲོས་པས་
དམོད་པ་བཏབ་བོ། ། དྲང་སྲོང་ངན་འདུལ་གྱི་ཆུང་མས་ཀྱང་
373

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བདག་ནི་དྲང་སྲོང་གི་ངོ་བསྲེགས་པའི་ཤིང་གི་ཕུང་བོ་ཆེན་པོའི་སྟེང་
དུ་འཛེགས་ཏེ་ཤི་བར་འགྱུར་ལ། ཁྱོད་ཀྱི་ཆུང་མ་ཡང་ཁྱོད་ཤི་བའི་
རོ་བསྲེགས་པའི་ཤིང་ཕུང་གི་སྟེང་དུ་བཞག་ནས་ཤི་བར་གྱུར་ཅིག་
ཅེས་དམོད་པའི་ཚིག་སྨྲས་སོ། ། རྒྱལ་བོ་སྐྱ་བསེང་ལ་མ་ཏྲི་ཞེས་བྱ་
བ་དང་ཀུན་དཱི་ཞེས་བྱ་བའི་ཆུང་མ་གཉིས་ཡོད་ཀྱང་དྲང་སྲོང་གིས་
དམོད་པས་འཇིགས་ནས་དེ་དག་ལ་འདོད་པ་སྤྱོད་པ་མ་ནུས་སོ། །
དེའི་ཚེ་ཆུང་མ་ཀུན་དཱིས་བསམ་པ། ངས་དྲང་སྲོང་གནས་ངན་ལས་
རིག་སྔགས་ཐོབ་པ་དེས་ངའི་འདོད་པ་གཅིག་ནི་གྲུབ་ཟིན་མོད་ཀྱི།
རིག་སྔགས་དེས་ད་དུང་ཡང་ལན་བཞིའི་བར་དུ་འདོད་པའི་དོན་བྱེད་
པར་འགྱུར་གྱིས། གལ་ཏེ་རྒྱལ་བོས་གནང་ན་ངས་བུ་སྐྱེད་པའི་བྱ་
བ་ཞིག་བྱའོ་སྙམ་མོ། ། དེའི་ཚེ་རྒྱལ་བོའི་བསམ་པ་ལ་ཡང་ངས་
འདོད་པ་སྤྱོད་མི་རུང་བས། ཐབས་གང་གིས་ང་ལ་བུ་ཡོད་པར་
འགྱུར་སྙམ་དུ་སེམས་སོ། ། དེ་ནས་ཀུན་དཱི་སོང་ནས་རྒྱལ་བོ་ལ་
དོན་དེ་ཞུ་བ། རྒྱལ་བོ་དགའ་སྟེ་རྗེས་སུ་གནང་བ་བྱིན་ནོ། ། དེ་
ནས་ཀུན་དཱི་ཁང་བར་ཞུགས་ནས་རིག་སྔགས་བཟླས་ཏེ། ཆོས་ཞེས་
བྱ་བའི་ལྷ་དང་འཕྲད་པར་ཤོག་ཅིག་ཅེས་སྨྲས་པ་དང་། ཅི་ཙམ་ན་
ཆོས་ཞེས་བྱ་བའི་ལྷ་དེ་འོངས་ནས་དེ་དང་ལྷན་ཅིག་འདུས་པ་ལས་
གཡུལ་ངོར་བརྟན་པ་ཞེས་བྱ་བའི་བུ་ཞིག་སྐྱེས་སོ། ། དེ་ནས་རླུང་
ལྷ་བཀུག་སྟེ་འདུས་པ་ལས་འཇིག་སྡེ་སྐྱེས་སོ། ། དེ་བཞིན་དུ་བརྒྱ་
བྱིན་བཀུག་སྟེ་འདུས་པ་ལས་སྲིད་སྒྲུབ་སྐྱེས་སོ། ། དེ་ནས་སྐྱ་་་
བསེང་གི་ཆུང་མ་ཅིག་ཤོས་མ་ཏྲི་ལ་བུ་མེད་པས་མྱ་ངན་གྱིས་ཡིད་
གདུངས་ཏེ་ཀུན་དཱི་ལ་གསོལ་བ་བཏབ་བོ། ། རིག་སྔགས་དེ་ང་ལ་
ལན་ཅིག་བྱིན་ཅིག .གལ་ཏེ་ན་བདག་ལ་ཡང་བུ་སྐྱེ་བར་འགྱུར་རོ་
374

ཁྱད་པར་འཕགས་བསྟོད་ཀྱི་འགྲེལ་བ།
ཞེས་སྨྲས་པ་དང་། ཀུན་དཱིས་སྐྱ་བསེང་ལ་དྲིས་ཏེ་རིག་སྔགས་བྱིན་
ནོ། ། དེས་ཀྱང་རིག་སྔགས་བཟླས་ནས་ལྷའི་སྨན་པ་ཐ་སྐར་་་་་་
གཉིས་བཀུག་སྟེ། དེ་གཉིས་དང་འདུས་པ་ལས། ལྷར་བཅས་
ཞེས་བྱ་བ་དང་ཀུན་ལ་ཞེས་བྱ་བའི་བུ་གཉིས་མཚེ་མར་དུས་གཅིག་ཏུ་
སྐྱེས་སོ། ། ཅི་ཙམ་ན་སྐྱ་བསེང་གིས་ས་ཆེན་པོ་ལས་རྒྱལ་བར་བྱས་
ཏེ། ཡུལ་འཁོར་སྲུང་ལ་བྱིན་ནས། རྒྱལ་བོ་རང་ཉིད་དང་།
ཆུང་མ་གཉིས་དང་། བུ་རྣམས་ཁྱེར་ཏེ། རི་བོ་རྩེ་མོ་བརྒྱ་བར་
སོང་ནས་ཚངས་པར་སྤྱད་པས་ཡུན་རིང་བོར་གནས་ནས་དུས་གཞན་
ཞིག་ན། མ་ཏྲིའི་གཟུགས་སྡུག་པ་མཐོང་པས་དམོད་པའི་དབང་
གིས་འདོད་པའི་ཆགས་པ་སྐྱེས་ཏེ། ཁོ་བོ་ཤི་བ་ནི་བླའི་འདི་དང་
ལྷན་ཅིག་དགའ་བ་ཉེ་བར་ལོངས་མི་སྤྱོད་པ་ནི། དེ་ལྟ་མ་ཡིན་ནོ་
སྙམ་ནས། མ་ཏྲི་དང་ལྷན་ཅིག་འདོད་པ་སྤྱོད་པར་བརྩམས་པ་ན།
དེ་མ་ཐག་རྒྱལ་བོ་སྐྱ་བསེང་ཚེ་ལས་འདས་པར་གྱུར་ཏོ། །དེ་ནས་བསྟི་
གནས་དེ་ན་དྲང་སྲོང་ཆེན་པོ་གང་དག་ཡོད་པ་ཐམས་ཅད་སྡུག་་་་
བསྔལ་བ་དང་མགོན་མེད་པར་གྱུར་པས། སྐྱ་བསེང་གི་རོ་དང་།
མ་ཏྲི་དང་། ཀུན་དཱི་དང་། བུ་ལྔ་དང་བཅས་པ་ཁྱེར་ཏེ་སྐྱ་བསེང་
གི་ཕུ་བོ་ཡུལ་འཁོར་སྲུང་གི་གམ་དུ་ཕྱིན་ནས། རྒྱལ་བོ་དང་ཇི་ལྟར་
འཚམ་པའི་བསྲེགས་ཤིང་བརྩིགས་ཏེ་དེའི་རོ་བསྙེན་བཀུར་ཆེན་པོས་
བསྲེགས་ཤིང་གི་སྟེང་དུ་བཞག་ནས་ཡུལ་འཁོར་སྲུང་གིས་མཆོད་་་
དོ། ། དེའི་ཚེ་སྔར་གྱི་དྲང་སྲོང་གི་ཆུང་མའི་དམོད་པའི་དབང་
གིས་མ་ཏྲིས་ཀྱང་རང་གི་བུ་གཉིས་ཀུན་དཱི་ལ་གཏད་དེ། རྒྱལ་བོའི་
རོ་བསྲེགས་པར་བདག་ཉིད་དོར་ནས་ཤི་བར་གྱུར་ཏོ། ། དེ་ནས་
ཅི་ཙམ་ན་ཡུལ་འཁོར་སྲུང་གི་བུ་འཐབ་དཀའ་ལ་སོགས་པ་དང༌།
375

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བསེང་གི་བུ་གཡུལ་ངོར་བརྟན་པ་ལ་སོགས་པ་འཕོང་སློབ་པའི་
གནས་སུ་ལྷན་ཅིག་ཚོགས་ཏེ། ཀྲི་བ་དང་ཀྲོ་ན་ཞེས་བྱ་བ་ལ་སོགས་
པའི་མཚོན་ཆའི་ཐབས་ཀྱི་རིག་པ་བསླབ་པས། རྣ་ཅན་ལས་འཁོན་
གཅུགས་སུ་གྱུར་ཏེ། རྣ་ཅན་གྱིས་སྐྱ་བསེང་གི་བུ་ལྔ་བརྒྱ་རྒྱ་སྐྱེགས་
ཀྱི་ཁང་བར་བཅུག་པ་དང་། དེ་ནས་སྐྱ་བསེང་གི་བུ་ལྔ་མཚན་མོ་
བྲོས་ནས་སྲིན་པོ་ཧི་དིམ་བསད་དེ། དེའི་སྲིང་མོ་འཇིགས་སྡེས་
བསླངས་ནས་དེ་ལ་བུ་བུམ་སྐྲ་ཞེས་བྱ་སྐྱེས་སོ། ། དེ་ནས་གྲོང་ཁྱེར་
འཁོར་ལོ་གཅིག་པར་འགྲོ་བའི་ལམ་ཁར་དྲང་སྲོང་རྒྱས་པ་དང་ཕྲད་
ནས། དབུགས་དབྱུང་སྟེ། རྒྱལ་སྲིད་དང་ཆུང་མ་ཐོབ་པའི་་་་་་
མཆོག་བྱིན་ནོ། ། དེ་ནས་གྲོང་ཁྱེར་དེར་ཕྱིན་ནས་བྲམ་ཟེ་ཞིག་གི་
ཁྱིམ་དུ་ལོ་བཞི་བསྡད་དེ། བྲམ་ཟེ་དེ་ལ་ཕན་པར་བྱ་བའི་ཕྱིར་དེའི་
དགྲ་སྲིན་པོ་ཆུ་སྐྱར་ཞེས་བྱ་བ་བསད་དེ། གྲོང་ཁྱེར་ལྔ་ལེན་དུ་སོང་
ངོ། ། དེར་རྒྱལ་བོ་རྣམས་ཁྱོ་གདམ་པའི་སྐབས་སུ་ཏྲོ་བ་ཏི་ཞེས་བྱ་
བའི་བུད་མེད་ཅིག་ཆུང་མར་ཐོབ་སྟེ། དེ་སྤུན་ལྔས་སྤྱིའི་ཆུང་མར་
བླངས་ནས་ལོ་གཅིག་འདུག་སྟེ། དབང་བོའི་གནས་ཞེས་བྱ་བར་
སོང་ནས་རྒྱལ་སྲིད་ཐོབ་བོ། ། དེར་ལོ་ཉི་ཤུ་རྩ་དགུའི་བར་དུ་རྒྱལ་
སྲིད་བྱས་ནས་རྒན་པོས་སྦྱར་བ་ཞེས་བྱ་བའི་རྒྱལ་བོ་ལ་སོགས་པ་་
བསད་དེ། མཆོད་སྦྱིན་བྱས་ནས་འཐབ་དཀའ་དང་། གཡུལ་་
ངོར་བརྟན་པ་ལ་སོགས་པ་ཆོ་ལོས་རྩེ་བས་ཐབས་ཀྱིས་ཕམ་པར་བྱས་
ཏེ། རྒྱལ་སྲིད་ནས་རང་ཉིད་ཀྱི་བར་དུ་སྐུགས་ལ་ཤོར་བར་གྱུར་
ཏོ། །དེ་ནས་ལོ་བཅུའི་བར་དུ་ནགས་སུ་གནས་པར་བྱས་ནས་སླར་
ཡང་འོངས་ནས་གྲོང་ཁྱེར་བ་ར་ཏར་ལོ་གཅིག་གནས་ཏེ། འཇིགས་
སྡེས་ཀི་ཙ་ཀ་ཞེས་བྱ་བ་བསད་དེ། དེ་ནས་གུ་རུ་ཀྵེཏྲར་འཐབ་མོ་ལ་
― 376

ཁྱད་པར་འཕགས་བསྟོད་ཀྱི་འགྲེལ་བ།
ཞུགས་པས། འཐབ་དཀའ་ཅན་ན་དཔུང་ཚོགས་བཅུ་གཅིག་དང་
སྐྱ་བསེང་གི་བུ་བདུན་ཏེ། ཐམས་ཅད་གཡུལ་ངོར་ཤི་ནས་གཡུལ་
ངོར་བརྟན་པ་རྒྱལ་བོར་གྱུར་ཏེ། ལོ་སུམ་ཅུ་རྩ་དྲུག་གི་བར་དུ་རྒྱལ་
སྲིད་བྱས་སོ། ། དེ་ནས་ཡང་གསུང་བ། སྐེམས་བྱེད་དབང་བོ་ཉེ་
དབང་བོ །དྲག་པོ་ལ་སོགས་འཇིགས་པ་དང་། །བསྡིགས་ཕྱིར་་་་
མཚོན་ཆ་དྲག་ཏུ་ཐོགས། །ཁྱོད་བསྙེངས་བྲལ་ཞིང་བསྡིགས་མི་་་་་་་
མཛད། །ཁྱོད་ནི་སུས་ཀྱང་མི་བསྙེངས་པ། །སུ་ལའང་བསྡིགས་པ་མི་
མཛད་ལ། །ཁྱོད་ཉིད་གཅིག་པུ་མཚོན་མི་བསྣམས། །དེས་ན་འགྲོ་བ་
རྣམས་ལས་འཕགས། །ཞེས་བྱུང༌། སྐེམས་བྱེད་དེ་སྨིན་དྲུག་གི་བུ་
གཞོན་ནུ་གདོང་དྲུག་དང་། ལྷའི་དབང་བོ་བརྒྱ་བྱིན། ཉེ་བའི་
དབང་བོ་ནོར་ལྷ་སྲེད་མེད་ཟེར་བའི་བུ་ཁྱབ་འཇུག་དང་། དྲག་པོ་
དབང་ཕྱུག་དང་སོགས་ཀྱི་སྒྲས་ནི་འདོད་ལྷ་དགའ་རབ་དབང་ཕྱུག་
སོགས་ཀྱིས་རང་ཉིད་འཇིགས་པ་ལས་སྐྱོབ་བྱེད་དང་། ཕ་རོལ་ལ་
བསྡིགས་ཤིང་འཚེ་བའི་ཕྱིར་མཚོན་ཆ་དྲག་ཏུ་ཐོགས་སོ། ། དེ་
ཡང་གཞོན་ནུ་གདོང་དྲུག་གིས་མདུང་ཐུང་དང་། ལྷའི་དབང་བོས་
རྡོ་རྗེ། ཉེ་དབང་གིས་མཚོན་ཆའི་འཁོར་ལོ། དབང་ཕྱུག་གིས་
མདུང་རྩེ་གསུམ་པ། དགའ་རབ་དབང་ཕྱུག་གིས་མདའ་གཞུ་་་་་
ཐོགས་སོ། ། དེ་དག་གིས་གཞན་ལ་ཇི་ལྟར་བསྡིགས་པའི་ལོ་རྒྱུས་
ནི་ཕལ་ཆེར་སྔར་བཤད་ཟིན་ཏོ། ། ཐུབ་ཆེན་དཔའ་བོ་ཁྱོད་ནི་ཕྱི་
ནང་གི་འཇིགས་པ་སྟེ་བསྙེངས་པ་ཐམས་ཅད་དང་བྲལ་བ་ཡིན་ནོ། །
ཁམས་གསུམ་ན་བདག་ཉིད་ལ་དོ་ཟླ་མེད་པ་མཁྱེན་པས་གཟིགས་པའི་
ཕྱིར། ཁྱོད་ནི་ཐུགས་རྗེ་ཆེན་པོས་རྒྱུ་གང་བས་གཞན་ལ་བསྡིགས་པ་
མི་མཛད་ལ། ཁྱོད་ནི་འཇིག་རྟེན་ན་ལྷའམ་བདུད་དམ་ཚངས་་་
377

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པའམ་བྲམ་ཟེ་ལ་སོགས་པ་མངོན་པར་མཐོ་བར་རློམ་པ་སུས་ཀྱང་
སྐྲག་ཅིང་བསྙེངས་པར་བྱེད་མི་ནུས་ཏེ། མི་འཇིགས་པ་བཞི་བརྙེས་
པའི་ཕྱིར་དང་། །བདུད་བཞི་ལས་རྒྱལ་བའི་ཕྱིར་རོ། ། ཁྱོད་ལ་
སུས་ཀྱང་མི་བསྙེངས་པར་མ་ཟད། བདེ་བར་གཤེགས་པ་ཁྱོད་ཀྱིས་
སུ་ལའང་བསྡིགས་པ་མི་མཛད་པས། འཇིག་རྟེན་འདི་ན་མངོན་
པར་མཐོ་བ་ཐམས་ཅད་ལས་ཁྱོད་ཉིད་གཅིག་པུ་མཚོན་ཆ་མི་བསྣམས་
ལ། དེ་ཕྱིར་ཁྱོད་ནི་དབང་ཕྱུག་ལ་སོགས་པའི་འགྲོ་བ་རྣམས་ལས་
ཁྱད་པར་དུ་འཕགས་སོ། ། དེ་ཡང་ལུང་ཕྲན་ཚེགས་ལས།
བཅོམ་ལྡན་འདས་ཀྱིས་སྲོག་གི་འདུ་བྱེད་དག་བྱིན་གྱིས་བརླབས་ནས་
ཚེའི་འདུ་བྱེད་དག་གཏོང་ངོ་། ། ཞེས་གསུངས་པ་ལ། ཁ་ཆེའི་
བྱེ་བྲག་ཏུ་སྨྲ་བ་རྣམས་ཀྱིས། ཡངས་པ་ཅན་དུ་བཅོམ་ལྡན་འདས་
ཀྱིས་ཚེའི་འདུ་བྱེད་བཏང་སྟེ། སྲོག་གི་འདུ་བྱེད་བྱིན་གྱིས་བརླབས་
ནས་ཟླ་བ་གསུམ་བཞུགས་པ་ནི། བདུད་བཞི་ལས་རྒྱལ་བར་བྱ་བའི་
ཕྱིར་ཡིན་ཏེ། བྱང་ཆུབ་ཀྱི་ཤིང་དྲུང་དུ་ཉོན་མོངས་པ་དང་ལྷའི་
བུའི་བདུད་ལས་རྒྱལ་ལོ། ། ཡངས་པ་ཅན་དུ་ཚེའི་གཏོང་འཇོག་
བྱས་པའི་འཆི་བདག་གི་བདུད་ལས་རྒྱལ་ལོ། ། དེ་ནས་ཟླ་བ་་
གསུམ་གྱིས་ཀུན་ཏུ་རབ་བཟང་ལ་སོགས་པ་སྐུ་དངོས་ཀྱི་གདུལ་བྱ་
རྫོགས་པར་འགྱུར་བས་སོ། ། རྩྭ་ཅན་དུ་སྐུ་ཚེ་བཏང་བས་ནི་ཕུང་
བོའི་བདུད་ལས་རྒྱལ་བར་བྱ་བའི་ཕྱིར་རོ། ། ཞེས་ཟེར་རོ། །
ཡང་གསུང་བ། སྨྲ་བོ་ཉོན་མོངས་བཅས་པའི་ཚིག །རིག་བྱེད་ལ་
སོགས་ཚིག་དག་ནི། །ཕལ་ཆེར་ལྟག་འོག་འགལ་བ་ལགས། །ཁྱོད་ཀྱི་
ཐམས་ཅད་མཁྱེན་པའི་གསུངས། །ཞེས་བྱུང་། འཇིག་རྟེན་འདིར་
བསྟན་བཅོས་སྨྲ་བ་བོ་འགའ་ཞིག་གིས་རང་ཕྱོགས་ལ་ཆགས་པ་དང་།
378

ཁྱད་པར་འཕགས་བསྟོད་ཀྱི་འགྲེལ་བ།
གཞན་ཕྱོགས་ལ་སྡང་བ་དང༌། བརྗོད་པར་བྱ་བའི་དོན་ལ་རྨོངས་
པའི་མ་རིག་པའི་དབང་གིས་བྱས་པ་ནི། བསྟན་བཅོས་མ་དག་པ་
ཉོན་མོངས་དང་བཅས་པའི་ཚིག་གོ། དེ་ཡང་ངེས་བརྗོད་ལ་སོགས་
པའི་རིག་བྱེད་ཀྱི་ཚིག་དང་། དྲང་སྲོང་རྒྱས་པས་སྦྱར་བའི་རྒྱལ་བོ་
སྐྱ་བསེང་གི་རབས་དང་། གྲོག་མཁར་བས་སྦྱར་བའི་དགའ་བྱེད་ཀྱི་
འཇུག་པ་ལ་སོགས་པ་ལས་ནི། ཕལ་ཆེར་ལྟག་འོག་འགལ་བར་གྱུར་
པ་མང་ངོ་། ། བདེ་བར་གཤེགས་པ་ཁྱོད་ཀྱི་གསུང་སྡེ་སྣོད་གསུམ་
ལ་ནི། དེ་ལྟ་བུ་འགའ་ཡང་མེད་དེ། ཐམས་ཅད་མཁྱེན་པའི་
གསུང་ཡིན་པའི་ཕྱིར་རོ། ། དེ་ནས་ཡང་གསུང་བ། གཞན་གྱི་
བསྟན་བཅོས་གཞན་དག་ནི། ། ཕལ་ཆེརཪ་སྔ་ཕྱི་འགལ་བ་་་་་་་
ལགས། །ཁྱོད་ཉིད་ཀྱི་ནི་གཞུང་ལུགས་དག ། ཐོག་མ་བར་མཐའ་
སྐྱོན་མ་མཆིས། །ཞེས་བྱུང་། དེ་ཡང་གཞན་གྱི་བསྟན་བཅོས་་་་་་་
གཞན་དག་ནི། ལྷའི་བླ་མ་ཕུཪ་བུས་སུམ་ཅུ་རྩ་གསུམ་དུ་ལྷ་མིན་
ལས་གཡུལ་ལས་རྒྱལ་བའི་ཕྱིར། སྐྱེ་བ་སྔ་ཕྱི་དང་ལས་དགེ་སྡིག་
མེད་པར་སྟོན་པའི་བསྟན་བཅོས་བརྩམས་ཤིང་། དེ་ཉིད་མིའི་ཡུལ་
དུ་ཐོར་བ་རྣམས་དྲང་སྲོང་འཇིག་རྟེན་མིག་གིས་བསྡུས་ཏེ་རྩ་བ་ལྟ་
བུའི་བསྟན་བཅོས་བརྩམས་པ་དང་། རྩ་བ་དེ་ལ་སློབ་དཔོན་ཆོས་
གྲགས་དང་དུས་རབས་མཉམ་པའི་དྲང་སྲོང་མཐུ་སྟོབས་ཀྱིས་འགྲེལ་
བ་བརྩམས་པ་དང་། དྲང་སྲོང་ཆུ་ཀླུང་གིས་བརྩམས་པའི་དབང་
ཕྱུག་ནག་པོའི་རྒྱུད་སུམ་ཅུ་བ་དང་། དྲུག་ཅུ་བ་དག་དང་། སྟོན་
པ་གཞོན་ནུ་མ་ལེན་སོགས་ཀྱིས་སྦྱར་བའི་རྟོགས་པ་ལ་ཕན་པའི་ཡལ་
ག་ལོ་འདབ་དང་ལྡན་པ་ཞེས་བྱ་བའི་རིག་བྱེད་ཀྱི་གསང་ཚིག་སྟོན་
པའི་བསྟན་བཅོས་དང་། དྲང་སྲོང་སེར་སྐྱས། ཡོན་ཏན་རྣམས་
379

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཀྱི་རང་བཞིན་མཆོག ། སྣང་བའི་ལམ་དུ་གྱུར་མ་ཡིན། །སྣང་བའི་
ལམ་དུ་གང་གྱུར་བ། །སྒྱུ་མ་ལྟ་བུར་ཤུན་ཏུ་གསོག །ཅེས་གཙོ་བོའི་
ཁྱད་པར་གྱི་ཆོས་སྟོན་པ་ལ་སོགས་པ་དང་། དབང་ཕྱུག་ཉིད་ཀྱིས་
སྦྱར་བའི་གཞུང་ཞིབ་པའི་རྒྱུད་སོགས་དང༌། སྟོན་པ་གཟེགས་ཟན་
དང་རྐང་མིག་སོགས་ཀྱིས་སྦྱར་བ་རྣམས་སོ། ། བསྟན་བཅོས་དེ་
དག་ཕལ་ཆེར་གྱི་ཚིག་སྔ་ཕྱི་དག་ལ་འགལ་བ་མང་སྟེ། དཔེར་ན།
དྲང་སྲོང་སེཪ་སྐྱས་གཙོ་བོ་རྟག་པར་བཤད་ནས། ཡང་མིག་ལ་
སོགས་པའི་ཤེས་བྱ་གཞན་གྱི་རྒྱུར་བཤད་པ་ལྟ་བུ་སྟེ། རྟག་པ་རྒྱུར་
འགྱུར་བ་ཤིན་ཏུ་འགལ་བའི་ཕྱིར། རིགས་པ་ཅན་པས། བདག་
བེམ་པོའང་ཡིན་ལ། ཡུལ་ལ་ལོངས་སྤྱོད་པ་པོ་ཡང་ཡིན་ནོ་ཟེར་བ་
དང་། རིག་བྱེད་པས། རིག་བྱེད་ནི་ངག་གིས་འདུ་བྱེད་པའང་
ཡིན་ལ། སྐྱེས་བུས་མ་བྱས་པ་ཡང་ཡིན་ཏེ། ཆགས་སོགས་རྐྱེན་
གྱིས་ཉམས་པའི་ཕྱིར། །སྐྱེས་བུ་ཚིག་ནི་རྫུན་ཉིད་ཡིན། །རིག་བྱེད་
སྐྱེས་བུས་མ་བྱས་ཕྱིར། །དེ་ནི་ཚད་མར་གཟུང་བར་བྱ། །ཞེས་བཤད་
པ་དང་། རྣམ་འགྲེལ་ལས། བདག་དང་ས་ལ་ཤེས་ཡོད་སོགས། །
མེད་པར་རབ་སྒྲུབ་བྱེད་མིན་པའི། །མ་དམིགས་གང་ཡིན་དེ་ཁོ་ན། །
གཏན་ཚིགས་མེད་སྒྲུབ་ཡིན་ནམ་ཅི།།།ཞེས་ཕྱི་རོལ་བྱེ་བྲག་པས།
གསོད་པའི་ལུས་བདག་ལ་མ་མཐོང་ཡང་ཡོད་ཟེར་བ་དང་། སྲོག་
ལྡན་དེ་སྒྲུབ་གྱི་མི་མཐུན་ཕྱོགས་ལ་མི་མཐོང་བའི་དེ་ལ་མེད་ཟེར་བ་
ནང་འགལ། རྒྱང་འཕེན་པས། འབྱུང་བ་བཞི་ལ་ཤེས་པ་ཡོད་པ་
མ་མཐོང་ཡང་དེ་ཡོད་ཟེར་བ་དང་། སྐྱེས་བུ་ཕ་རོལ་བོ་ཀུན་མཁྱེན་
མ་ཡིན་པར་སྒྲུབ་པའི་རྟགས་མི་མཐུན་ཕྱོགས་ལ་མ་མཐོང་བས་མེད་
ཟེར་བ་ནང་འགལ། གྲངས་ཅན་པས་འོ་མ་ལ་ཞོ་མ་མཐོང་ཡང་
- 380

ཁྱད་པར་འཕགས་བསྟོད་ཀྱི་འགྲེལ་བ།
ཡོད་ཟེར་བ་དང་། འདུས་བསགས་མིག་སོགས་བདག་དོན་བྱེད་
པར་སྒྲུབ་པའི་རྟགས་མི་མཐུན་པའི་ཕྱོགས་ལ་མ་མཐོང་བས་དེ་ལ་
མེད་ཟེར་བ་གཉིས་ཁས་བླངས་ནང་འགལ་དུ་གསུངས་པ་ལྟ་བུའོ། །
དེ་དག་གི་ཕྱིར་སློབ་དཔོན་ཆོས་ཀྱི་གྲགས་པས། བརྩེ་ལྡན་སྡུག་
བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད། །
ཐབས་བྱུང་དེ་རུ་ལྐོག་གྱུར་བ། །དེ་འཆད་པ་ནི་དཀའ་བ་ཡིན། །
ཞེས་གསུངས་པ་ཡིན་ནོ། ། བདེ་བར་གཤེགས་པ་ཁྱོད་ཀྱི་གཞུང་
ལུགས་དག་གི ། ཐོག་མར་བར་མཐའ་གང་ལ་ཡང་སྐྱོན་མ་མཆིས་
སོ། ། ཇི་སྐད་དུ། སྐྱོབ་པ་ཉིད་གཟིགས་ལམ་གསུང་བ། །
འབྲས་མེད་ཕྱིར་ན་རྫུན་མི་གསུང༌། །ཐུགས་བརྩེ་ལྡན་ཕྱིར་རྩོམ་ཀུན་
ཡང་། །གཞན་གྱི་དོན་དུ་སྦྱོར་ཕྱིར་རོ། །དེའི་ཕྱིར་ཚད་ཡིན་ཡང་ན་
སྐྱོབ། །བདེན་པ་བཞི་ནི་སྟོན་མཛད་པའོ། །ཞེས་སོགས་གསུངས་པ་
ལྟར་རོ། ། ཡང་མདོ་ལས ཇི་ལྟར་ནད་པ་ན་བ་ལ། །སྨན་པས་
སྨན་ནི་གཏོང་བ་ལྟར། །དེ་བཞིན་སངས་རྒྱས་སེམས་ཅན་ལ། །ཇི་
ཙམ་བཟོད་པའི་ཆོས་བསྟན་ཏོ། །ཞེས་གསུངས་པ་ལྟར། གསུངས་
ཡུལ་གྱི་གདུལ་བྱའི་དབང་གིས་ཚིག་མི་མཐུན་པ་ཡོད་ཀྱང་། དེ་ནི་
མཁྱེན་བཞིན་དུ་གསུང་བ་ཡིན་པས་འགལ་བ་མེད་དེ། རྩ་བ་ཤེས་
རབ་ལས། བདག་གོ་ཞེས་ཀྱང་བསྟན་གྱུར་ཅིང༌། །བདག་མེད་་
ཅེས་ཀྱང་བསྟན་པར་གྱུར། །ཞེས་གསུངས་པ་ལྟ་བུའོ། ། དེ་ཉིད་
ཀྱི་ཕྱིར། བསྲེགས་བཅད་བརྡར་བའི་གསེར་བཞིན་དུ། །ལེགས་
པར་བརྟགས་ལ་ང་ཡི་བཀའ། །མཁས་པ་དག་གིས་བླང་བྱ་ཡིན། །
དགེ་སློང་དག་གིས་གུས་ཕྱིར་མིན། །ཞེས་བཀའ་བསྩལ་བ་ཡིན་ནོ། །
དེ་ནས་ཡང་གསུང་བ། ཆོས་འདོད་པ་དག་དམངས་རིགས་ལ། །
381

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བློ་གྲོས་སྦྱིན་པར་བྱ་མིན་ཟེར། །ཁྱོད་ནི་གདོལ་བ་རྣམས་ལ་ཡང་། །
ཐུགས་རྗེས་དམ་ཆོས་སྟོན་པར་མཛད། །ཅེས་བྱུང་། ཆོས་སྨྲ་བར་
འདོད་པའི་སྟོན་པ་རྒྱལ་དཔོག་པ་དང་། སྟོན་པ་གཞོན་ནུ་མ་ལེན་
སོགས་ཀྱིས། དམངས་རིགས་སོགས་དམན་པ་དག་ལ་ཕྱིན་ཅི་མ་
ལོག་པའི་ཡུལ་གྱི་དེ་ཉིད་རྟོགས་པའི་བློ་གྲོས་སྦྱིན་པར་མི་བྱ་སྟེ། དེ་
དག་ནི་རིག་བྱེད་ཀྱི་བསྟན་བཅོས་བཤད་པའི་སྣོད་མ་ཡིན་པའི་ཕྱིར
དེས་ན་སུས་རིགས་དམན་པ་ལ་རིག་བྱེད་སློབ་ན་དེ་དམྱལ་བར་ལྟུང་
བར་འགྱུར་རོ་ཞེས་ཟེར། དེ་ལྟར་བཤད་པའི་རྒྱུ་མཚན་རིག་བྱེད་
དམངས་རིགས་སོགས་ཐམས་ཅད་ལ་ཐུན་མོང་དུ་གྱུར་ན། བྲམ་ཟེ་
བཅོམ་
དག་ལ་གཞན་གུས་པར་མི་འགྱུར་སྙམ་དུ་བསམ་པའོ། །
ལྡན་འདས་ཁྱེད་ཀྱིས་གདོལ་བ་ལྟ་བུའི་རིགས་དམན་པ་དང་།
སེམས་ཅན་དམན་པ་ལ་ཡང་། གཞན་ཕན་གྱི་ཐུགས་རྗེ་ཁོ་ནས་
རང་རང་གི་སྐལ་བ་ཇི་ལྟ་བ་བཞིན་དུ་དམ་པའི་ཆོས་སྟོན་པར་མཛད་
དོ། ། ཇི་སྐད་དུ། ན་བའི་བུ་ལ་ཁྱད་པར་དུ། །མ་ནི་གདུང་བ་
སྐྱེ་བ་ལྟར། །དེ་བཞིན་བྱང་ཆུབ་སེམས་དཔའ་ཡང་། །དམ་པ་མིན་
ལ་ཁྱད་པར་བརྩེ། །ཞེས་འབྱུང་བ་ལྟར་ལ། ལུང་ལས་ཀྱང་།
ངེད་ཀྱི་བསྟན་པ་ལ་རིགས་མི་གཙོ། རུས་མི་གཙོ། སྒྲུབ་པ་གཙོ་
ཞེས་འཕགས་པ་ཉེ་བར་འཁོར་ལ་གསུངས་པ་ལྟ་བུའོ། ། དེ་ནས་
ཡང་གསུང་བ། ལྗོན་ཤིང་བཟང་བོ་རྣམས་སྤངས་ནས། ། ངན་
པ་ལ་ནི་སུ་ཞིག་བསྟེན། །འདོད་ཆགས་བྲལ་བ་ཁྱོད་བཞུགས་ན། །
མཁས་པ་སུ་ཞིག་སྟོན་གཞན་འདུད། །ཅེས་བྱུང་། དེ་ཡང་དཔེར་
ལོ་མ་མེ་ཏོག་དང་འབྲས་བུ་ལྡན་པའི་ལྗོན་ཤིང་བཟང་བོ་་་་
ན།
རྣམས་སྤངས་ནས་ཤིང་ངན་པ་ཚེར་མ་ཅན་དང་ཆུ་ཤིང་སོགས་ལ་
382

ཁྱད་པར་འཕགས་བསྟོད་ཀྱི་འགྲེལ་བ།
ཤེས་ལྡན་སུ་ཞིག་གིས་བསྟེན་པར་འགྱུར། དེ་བཞིན་དུ་འདོད་་
ཆགས་དང་བྲལ་བའི་སྟོན་པ་ཡང་དག་པར་རྫོགས་པའི་སངས་རྒྱས་
བཅོམ་ལྡན་འདས་ཁྱོད་དང་ཁྱོད་ཀྱི་རྒྱལ་ཚབ་ལྟ་བུ་རྣམས་མངོན་སུམ་
དུ་བཞུགས་ན། མཁས་པ་སུ་ཞིག་དེ་བོར་ནས། གང་དང་འབྲེལ་
ན་ཕྲལ་ཕུག་ཀུན་ཏུ་གནོད་པར་འགྱུར་བའི་གྲོགས་པོ་ངན་པ་སེར་སྐྱ་
བ་དང་། གཟེགས་ཟན་སོགས་ལ་འདུད་པར་འགྱུར་ཞེས་སེམས་
པར་རིགས་སོ། ། དེ་ནས་ཡང་གསུང་བ། སེར་སྐྱས་ཡུལ་རྣམས་
ལ་སྤྱད་བཞིན། །ཡེ་ཤེས་འགྱུར་མཆི་སྡིག་བྲལ་བ། །ཁྱོད་ཀྱིས་ཀུན་
ནས་ཉོན་མོངས་ལ། །ཐར་བ་ག་ལ་ཡོད་ཅེས་གསུངས། །ཞེས་བྱུང་།
གྲངས་ཅན་གྱི་སྟོན་པ་དྲང་སྲོང་སེར་སྐྱས ཡུལ་འདོད་པའི་ཡོན་
ཏན་ལྔ་ལས་བྱུང་བའི་བདེ་བ་རྣམས་ལ་སྲེད་པས་སྤྱད་བཞིན་དུ།
དེ་ཁོ་ན་ཉིད་མཐོང་བའི་ཡེ་ཤེས་སྐྱེས་ཏེ་འཁོར་བ་ལས་ཐར་བར་་
འགྱུར་རོ་ཞེས་ཟེར་ལ། སྡིག་པ་མི་དགེ་བ་ཐམས་ཅད་དང་བྲལ་བ་
ཁྱོད་ཀྱིས སེམས་ཀུན་ནས་ཉོན་མོངས་པ་དང་བཅས་པའི་རྒྱུད་ལ།
ཐར་བ་ག་ལ་ཡོད་དེ ཐར་བ་ཞེས་བྱ་བ་ནི། ཉོན་མོངས་སྤངས་
ཕའི་ཐར་བ་མྱ་ངན་ལས་འདས་པ་ལ་བཤད་པ་ཡིན་པའི་ཕྱིར་རོ། །
དེ་ཡང་བཤེས་སྤྲིངས་ལས། ས་ཆུ་མེ་རླུང་ཉི་ཟླ་བྲལ་ཐོབ་མཛོད། །
ཙིཾས་གསུངས་པ་ལྟར། རྒྱང་འཕན་གྱིས་ནི། འབྱུང་བ་བཞི།་་་་་
སེམས་དང་བཅས་པ་དང༌། །དེ་དང་བྲལ་བ་གཉིས་རིམ་པ་བཞིན་
འཁོར་འདས་སུ་འདོད་པས། ཐར་བ་དང་འབྱུང་བཞིའི་གཞི་་
མཐུན་ཡོད་པར་འདོད་ལ། ནེ་ཙོས་ཉི་མ་བརྟོལ་ནས་ནི།།།།ཐར་
བར་མཆི་བར་བཤད་ཅེས་གྲག། ཅེས་པ་ལྟར་ཉི་མ་དང་ཟླ་བ་ལ་
ཟླར་བར་འདོད་པ་དང་། གཅེར་བུ་བས། ནམ་མཁའི་དབྱིངས་
383

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ན་ཐར་བ་གདུགས་བཀན་པ་ལྟ་བུ་ཞིག་ཡོད་པར་འདོད་པ་སོགས་
ཐོབ་བྱའི་ཐར་བ་ལ་རྨོངས་པས། ཐོབ་བྱེད་ལམ་ལ་ཡང་རྨོངས་པར་
གྱུར་ཏོ། ། དེ་ནས་ཡང་གསུང་བ། བསོད་ནམས་བྱས་པའི་་
ཚོགས་དག་ནི། །སེམས་ཅན་རྣམས་ལ་ཡོངས་བསྔོ་བར། །བཅོམ་
ལྡན་ཁྱོད་ཀྱིས་གང་གསུང་བ། །དེ་བཞིན་བསྟན་བཅོས་ལས་མ་་་་་
བཤད། ། ཅེས་བྱུང་། གསུམ་པོ་བསོད་ནམས་བྱ་བ་དང་། །དེ་་་
བཞིན་དཔེར་ན་ལས་ལམ་བཞིན། །ཞེས་པ་ལྟར། སྦྱིན་པ་དང་
ཚུལ་ཁྲིམས་དང་བསྒོམ་པ་ལས་བྱུང་བའི་བསོད་ནམས་བྱ་བའི་ཚོགས་
དག་ནི། སེམས་ཅན་གཞན་རྣམས་ལ་ཕན་པ་དང་བདེ་བའི་ཕྱིར་
ཡོངས་སུ་བསྔོ་བར་བཅོམ་ལྡན་འདས་ཁྱོད་ཀྱིས་གང་གསུངས་པ་ལས།
སེར་སྐྱ་བ་དག་དང་གཟེགས་ཟན་པ་ལ་སོགས་པའི་མུ་སྟེགས་ཀྱི་་་་
གཞུང་ལུགས་ཀྱི་བསྟན་བཅོས་རྣམས་ལས་ཆ་ཙམ་ཡང་མ་བཤད་་་
དོ། ། དེར་མ་ཟད་བསྔོ་བའི་ཡན་ལག་ནི། སེམས་རྒྱ་ཆེན་པོ་ལ་
མོས་པའི་བྱང་ཆུབ་སེམས་དཔའི་སྡེ་སྣོད་ལས་གཞན་ཉན་ཐོས་ཀྱི་སྡེ་
སྣོད་དག་ལས་ཀྱང་མ་གསུང་སྟེ དབུ་མ་རིན་ཆེན་ཕྲེང་བ་ལས།
ཉན་ཐོས་ཐེག་པ་དེ་ལས་ནི། བྱང་ཆུབ་སེམས་དཔའི་སྨོན་ལམ་
དང་། །སྤྱོད་པ་ཡོངས་བསྔོ་མ་བཤད་དེ། །བྱང་ཆུབ་སེམས་དཔའ་ག་
ལ་འགྱུར། །ཞེས་གསུངས་པའི་ཕྱིར། ཡང་གསུང་བ། ལྷ་རྟེན་
དང་ནི་མཆོད་སྦྱིན་ལ། །སེམས་ཅན་གསོད་པར་བཤད་པ་གང་། །
འཇིག་རྟེན་པ་ནི་ཆོས་སུ་འཚལ། །ཁྱོད་ཀྱི་བསྟན་ལ་དེ་དག་སྨད།
གང་ཞིག་སྲོག་ཆགས་ལ་རྟག་གནོད། །དེ་ལ་ཆོས་ཉིད་ག་ལ་ཡོད། །
གཙོ་བོ་ཁྱོད་ཀྱི་རང་ཉིད་ཀྱི། །སྲོག་གིས་སེམས་ཅན་ལེགས་པར་་
བསྲུངས། །ཞེས་བྱུང་། དེ་ཡང་དབང་ཕྱུག་དང་ལྷ་མོ་ཨུ་མ་ལ་་
384

ཁྱད་འཕགས་བབསྟོད་ཀྱི་འགྲེལ་བ།
སོགས་པའི་འཇིག་རྟེན་པའི་ལྷ་དག་གི་གཟུགས་བརྙན་སོགས་འཇིག་
རྟེན་པའི་ལྷ་རྟེན་ལ་མཆོད་པ་དང་། དེ་དག་ལ་ཕྱུགས་ཀྱི་མཆོད་
སྦྱིན་གྱི་ཕྱིར་སེམས་ཅན་དག་གསོད་པ་ནི། འཇིག་རྟེན་པ་ཕལ་ཆེར་
གྱིས་ཆོས་སུ་འདོད་པར་འཚལ་ལོ། ། སངས་རྒྱས་བཅོམ་ལྡན་་་
འདས་ཁྱོད་ཀྱི་བསྟན་པ་སེམས་ཅན་བསད་པའི་ལས་དེ་དག་མི་དགེ་
བའི་ལས་ཡིན་པས། སྤང་བར་བྱ་བ་ཡིན་ནོ། ། མཆོད་སྦྱིན་གྱི་
ཚེ་སེམས་ཅན་གསོད་པའི་ཚུལ་ཡང་། རིག་བྱེད་ཀྱི་གཞུང་ལས།
བར་གྱི་དུས་ལ་བབ་པ་ན། །བྱོལ་སོང་དྲུག་གམ་བདུན་སྦྱར་བྱ། །རྟ་
ཡི་གཙང་མའི་རིགས་ཡིན་ཏེ། །ཉུང་ལ་བྱོལ་སོང་གསུམ་གྱིས་སོ། །
རིག་བྱེད་འཚེ་བ་གང་བསྟན་པ། །བསྟན་བཅོས་གཞན་དུ་སྨད་གྱུར་
ཀྱང་། །དེས་ནི་སྡིག་བྱས་མི་འགྱུར་བར། །གཞན་དུ་སྐྱེ་བདག་གིས་
བསྟན་ཏོ། ། ཞེས་དང་། རྟོག་གེ་འབར་བ་ལས། སྦྱིན་སྲེག་
མཁན་པོས་རྟ་གསོད་པར་བྱེད་པ་ན། འདི་ལྟ་བུའི་བསྔགས་པ་
བརྗོད་ཅིང་སྨྲ་བར་བྱེད་དོ། ། ཁྱོད་འདིར་གསོད་ཅིང་འཆི་བ་མ་
ཡིན་གྱི། འདི་ལྟ་བུའི་སྤྱོད་པ་དང་བྲལ་བ་ལྷའི་གནས་སུ་སྙིང་དུ་
སྡུག་པའི་གྲོགས་རྣམས་དང༌། ལྷན་ཅིག་ཏུ་མཆོད་སྦྱིན་ལ་སོང་བའི་
གནས་ཉི་མས་སྦྱིན་པར་བྱེད་དོ། ། དེ་དག་ལ་སྐྱེས་རབས་ལས།
འཇིག་རྟེན་དག་ན་གང་ན་སྐྱབས་བཙལ་ན། །དེ་དག་བསད་པས་
ཆོས་སུ་འགྱུར་བ་ནི། །དེ་ཡི་བསྟན་ལ་སྐྱེ་བོ་ལམ་ངན་སོང་། །ངན་
སོང་མི་བདེ་དོག་པའི་ནང་ན་འཁྱོངས། །ཕྱུགས་རྣམས་བསད་པས་
ཆོས་འགྱུར་ཞིང་། །ལྷ་ཡི་འཇིག་རྟེན་སྐྱེ་བ་དང་། །ལྷ་ཡང་མཉེས་
པར་འགྱུར་བ་དག ། ཅི་ལྟ་བུར་ནི་དད་པར་འགྱུར། །ཕྱུགས་
རྣམས་བསད་པས་སྔགས་ཀྱི་མཐུ་ཡིས་ནི། །མཐོ་རིས་འགྲོ་ཕྱིར་དེ་
385

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བས་དེ་བསད་ན། །ཆོས་སུ་འགྱུར་ཞེས་ཟེར་བ་དེ་ཡང་བརྫུན། །
གཞན་གྱིས་བྱས་པ་ཕ་རོལ་སུ་ཞིག་འཐོབ། །ལོག་པར་སྤྱོད་ལས་ཡིད་
ནི་མ་བཟློག་ཅིང་། ། དགེ་བའི་ལས་ནི་ངེས་པར་མ་བྱས་པའི། །
ཕྱུགས་རྣམས་མཆོད་སྦྱིན་དག་ལ་བསད་གྱུར་ཀྱང་། །བདག་བྱས་་
གཞི་མེད་ཇི་ལྟར་མཐོ་རིས་སྐྱེ། །མཆོད་སྦྱིན་ལ་བསད་མཐོ་རིས་འགྲོ་
ན་ནི། །བྲམ་ཟེ་བདག་ནི་ཕྱུགས་སུ་བསྒྱུར་ལ་རག ། གང་ཕྱིར་ཚུལ་
འདི་གང་ནའང་མི་སྣང་བས། །དེ་ལྟར་དེ་དག་ཚིག་ནི་སུ་ཞིག་་་་་
ཉན། །མཚུངས་མེད་མཐུ་བསུང་རོ་དང་གཟི་ལྡན་པའི། །བདུད་རྩི་
ཟས་མཆོག་ལྷ་མོས་ཕུལ་བ་དག །བོར་ནས་ཕྱུགས་བསད་ཤ་ཁྲག་ལ་
སོང་བས། །ལྷ་རྣམས་མགུ་བར་འགྱུར་བ་ག་ལ་སྲིད། །ཅེས་གསུངས་
སོ། ། གང་ཞིག་སྲོག་ཆགས་དག་ལ་རྟག་ཏུ་གནོད་པའི་ལས་དེ་ལྟ་
བུ་ནི། རིག་བྱེད་ལས་བྱུང་ཡང་རུང་། དྲང་སྲོང་དག་གིས་བཤད་
ཀྱང་རུང་། ལྷ་རྟེན་དག་ལ་མཆོད་ནའང་རུང་སྟེ། སྲོག་བཅད་
པའི་ལས་དེ་ལ་དགེ་བའི་ཆོས་ཉིད་ག་ལ་ཡོད་དེ། གཅིག་ཏུ་མི་དགེ་
བ་ཡིན་པའི་ཕྱིར། མི་དགེ་བ་ལས་སྡུག་བསྔལ་འབྱུང་། །འདི་ལས་
ཇི་ལྟར་ངེས་ཐར་ཞེས། །ཉིན་མཚན་རྟག་ཏུ་བདག་གིས་ནི། །འདི་
ཉིད་འབའ་ཞིག་བསམ་པས་རིགས། །ཞེས་འབྱུང་བ་ལྟར་རོ། །
ཤཱཀྱའི་གཙོ་བོ་ཁྱོད་ཀྱི་སྐྱེས་རབས་སྔ་མ་རྣམས་སུ་རང་ཉིད་ཀྱི་སྲོག་
གིས་སེམས་ཅན་ལེགས་པར་བསྲུང་པར་མཛད་དོ། ། འདིར་རྒྱལ་
བུ་སྙིང་སྟོབས་ཆེན་པོའི་སྐྱེས་རབས་སོགས་དཔེར་བྱའོ། ། དེ་ནས་
ཡང་གསུང་བ། ཤཱཀྱའི་རྒྱལ་རིགས་འཁྲུངས་ཁྱོད་ཀྱིས། །གང་ཞིག་
བདེན་དང་མི་སླུ་དང་། ། ཚངས་པར་སྤྱོད་དང་དུལ་བ་དང་། །
བརྩེར་ལྡན་དམ་ཆོས་ལེགས་པར་དགོངས། །ཞེས་བྱུང་། ཤཱཀྱའི་
386

ཁྱད་པར་འཕགས་བསྟོད་ཀྱི་འགྲེལ་བ།
རྒྱལ་བོའི་རིགས་སུ་བསམ་བཞིན་དུ་འཁྲུངས་པའི་སངས་རྒྱས་ཤཱཀྱ་
ཐུབ་པ་ཁྱོད་ཀྱིས་བླང་དོར་གྱི་གནས་གང་ཞིག་བདེན་པར་གསུངས་པ་
དང་། སྐྱེས་བོས་འདོད་པས་དོན་ལ་མི་སླུ་བ་དང་། བསླབ་པའི་
གཞི་བླངས་ཏེ་ཚངས་པར་སྤྱོད་པ་དང་། ཞི་ཞིང་དུལ་བའི་བག་
ཡོད་པ་དང་། སྙིང་བརྩེ་བས་གཞན་ལ་ཕན་པར་སྤྱོད་པ་ནི་དམ་
པའི་ཆོས་ལགས་ལ། གཞན་ལ་གནོད་ཅིང་འཚེ་བ་ནི་ཆོས་མ་ཡིན་
པར་དགོངས་སོ། ། རྣམ་བཤད་རིག་པ་ལས། ཆོས་ནི་ཤེས་བྱ་
ལམ་དང་ནི། །མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་
དང་གསུང་རབ་དང་། །འབྱུང་འགྱུར་ངེས་དང་ཆོས་ལུགས་ལའོ། །
ཞེས་ཆོས་ཞེས་བྱ་བ་དོན་བཅུ་ལ་འཇུག་པའི་གསུངས་པ་དང་།
འདིར་ནི་བསོད་ནམས་སོགས་ཅི་རིགས་ལ་འཇུག་པར་དབང་དུ་་་
བྱའོ། ། ཤཱཀྱའི་རྒྱལ་བོའི་རིགས་ནི། མཛོད་ལས། འཛིན་་
བཅས་རྣམས་ཀྱི་ཞིང་དཔོན་བསྟབས། ། ཞེས་པ་ལྟར་འཛམ་བུའི་
གླིང་གི་རྒྱལ་བོ་རྣམས་ཀྱི་ཐོག་མ་རྒྱལ་བོ་མང་པོས་བཀུར་བ་ནས།
རྒྱལ་རབས་ས་ཡ་གཅིག་དང་ཁྲི་གཅིག་དང་། དགུ་སྟོང་དང་།
བཞི་བརྒྱ་བརྒྱད་ཅུ་གྱ་དགུ་འདས་པ་ན། གྲོང་ཁྱེར་གྲུ་འཛིན་ཞེས་
བྱ་བར་རྒྱལ་བོ་བུ་རམ་ཤིང་བ་འཕགས་སྐྱེས་པོ་ཞེས་བྱ་བ་བྱུང་ངོ་། །
དེ་ལ་སྲས་ལྔ་སྟེ། །སྐར་མདའ་གདོང་དང་། ལག་ན་གླང་བོ་ཆེ་
འདུལ་བ་དང་། རྐང་གདུབ་ཅན་དང༌། རྒྱལ་སྲིད་དགའ་བ་དང་
ཐ་ཆུང་ངོ་། ། དང་བོ་བཞིས་གྲོང་ཁྱེར་སེར་སྐྱ་བཟུང་ནས་ཤིན་ཏུ་
དཔའ་ཞིང་བརྟུལ་ཕོད་པས་ན་ཤཱཀྱ་ཞེས་གྲགས་ཏེ། ཤཱཀྱ་ནི་ཕོད་པ་
ཞེས་པའོ། ། ཤཱཀྱའི་རིགས་རྒྱུད་རྒྱལ་བོ་ཟས་གཙང་གི་སྲས་སུ་
འཁྲུངས་པས་ན། ཤཱཀྱའི་རྒྱལ་རིགས་འཁྲུངས་ཁྱོད་ཀྱིས། །ཞེས་
387

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུངས་པ་ཡིན་ནོ། ། དེ་ནས་ཡང་གསུང་བ། རིག་བྱེད་མཐའ་
ལ་འབྱམས་པས་ཀྱང་། །གཡུལ་ངོར་དགྲ་མངོན་འོངས་བསད་
ཅེས། །འཇིག་རྟེན་སྨྲ་ཡི་ཁྱོད་ཀྱིས་ནི། །དགྲ་ལའང་སྙིང་རྗེ་བྱ་ཞེས་
གསུངས། །ཞེས་བྱུང༌། རིག་བྱེད་མཐའ་དག་འབྱམས་པར་ཤེས་
པའི་དྲང་སྲོང་རྒྱས་པ་ལ་སོགས་པས་ཀྱང་། འཐབ་པའི་གཡུལ་ངོར་
དགྲ་མངོན་པར་འོངས་ནས་བསད་པར་བྱ་ཞེས་འཇིག་རྟེན་དུ་སྨྲ་སྟེ།
ཁྲོས་པས་གཡུལ་ངོར་བསད་ན་ནི། །བདེ་འགྲོར་འགྱུར་ཞེས་རྒྱས་པ་
ཟེར། །ཞེས་བཤད་པས་སོ། ། མགོན་པོ་ཁྱོད་ཀྱིས་ནི། དགྲ་
ལའང་སྙིང་རྗེ་བསྐྱེད་པར་བྱ་ཞེས་གསུངས་ཏེ། དྲང་སྲོངབཟོད་པ་
སྨྲ་བའི་སྐྱེས་རབས་ལྟ་བུའོ། ༑ ། དེ་ནས་ཡང་གསུང་བ།
གཞོན་ནུ་རང་གི་ཞང་བོ་ལ། །མདུང་གིས་བསྣུན་ཞེས་བཀའ་མཆིད་
གདའ། །དཔའ་བོ་ཁྱོད་ཀྱིས་ཉོན་མོངས་པའི། །དྲ་བ་ཤེས་རབ་་་
མཚོན་གྱིས་དྲལ། །ཞེས་བྱུང་། གཞོན་ནུ་གདོང་དྲུག་གིས་རང་གི་
མའི་སྤུན་ཟླ་ཞང་བོ་རི་བོ་ངུར་བ་ལ། མདུང་གིས་བསྣུན་ཏེ་དུམ་བུ་
གཉིས་སུ་བྱས་སོ། ། ཞེས་འཇིག་རྟེན་འདི་ན་བཀའ་མཆིད་གདའ་
སྟེ་གྲག་གོ། བདུད་བཞིའི་གཡུལ་ལས་རྒྱལ་བའི་དབང་བོ་ཁྱོད་ཀྱིས།
ཉོན་མོངས་པའི་འཆིང་དྲ་བ་ལྟ་བུ་རྣམས། ཤེས་རབ་ཀྱི་མཚོན་ཆ་
སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་དྲལ་ཏེ་སྤངས་སོ། །
འདིའི་གཏམ་ནི། རི་ཁ་བ་ཅན་ལ་ཉ་ཅན་ཞེས་བྱ་བ་དང་། ངུར་
བ་ཞེས་བྱ་བའི་བུ་གཉིས་ཡོད་ལ། རི་བོ་ངུར་བ་ཤིན་ཏུ་ཡང་ཉམས་
དགའ་བ་ཡིན་པས རི་རབ་ཀྱང་ཟིལ་གྱིས་མནན་ནས་གནས་ཤིང་།
ཕྲག་དོག་ཅན་ཡིན་པས་གྲུབ་པ་གང་ལ་ཡང་གནས་འཆའ་བའི་གོ་
སྐབས་མི་འབྱེད་དོ། ། དེ་ནས་གྲུབ་པའི་ལྷ་རྣམས་ཀྱིས་བསམ་པ།
388

ཁྱད་པར་འཕགས་བསྟོད་ཀྱི་འགྲེལ་བ།
ཁོ་བོ་ཅག་རི་བོ་ངུར་བར་འདུག་ནས་བདེ་བ་སྤྱོད་པར་ནམ་ཞིག་་
འགྱུར་སྙམ་ཞིང་དེར་འགྲོ་བར་འདོད་པ་དང༌། དེའི་ཚེ་གཞོན་ནུ་
རི་བོ་ཏི་སེ་ན་འདུག་པའི་གམ་དུ་གྲུབ་པའི་ལྷ་རྣམས་སོང་ནས་གསོལ་
བ་བཏབ་པ། ཅི་ནས་ཀྱང་རི་བོ་ངུར་བ་བདག་ཅག་རྣམས་འདུག་
པར་འགྱུར་བ་དེ་ལྟར་གྱིས་ཤིག་ཅེས་སྨྲས་པ་དང་། གཞོན་ནུས་
བསམ་པ། གཞན་གྱིས་གསོལ་བ་ངོར་བཟློག་པ། །སྲོག་འདོར་བས་
ཀྱང་སྨད་བྱ་ཡིན། །དེ་བས་འདི་ཡི་ལས་ལ་ནི། །ད་ནི་ཀུན་ཏུ་བརྩོན་
པར་བྱ། །སྙམ་ནས་སོང་སྟེ་རི་བོ་ངུར་བ་ལ་བསྙེན་བཀུར་ཆེན་པོས་
གསོལ་བ་བཏབ་པ། ངུར་བ་ཁོ་བོའི་གསོལ་བར་བྱ་བ་ཞིག་མཆིས་
ཏེ། ངེས་པར་སྤྱད་པར་གྱིས་ཤིག ལྷ་གྲུབ་པ་རྣམས་ཀྱི་སྐབས་
རྙེད་པའི་ཕྱིར་རྗེས་སུ་བརྩེ་བར་གྱིས་ཤིག དེ་ཐོས་མ་ཐག་ཏུ་རི་བོ་
ངུར་བ་ཁྲོས་ཏེ། ང་ནི་སུ་ལའང་གོ་སྐབས་མི་འབྱེད་དོ་ཞེས་སྨྲས་པ་
དང་། གཞོན་ནུས་འབད་པ་སྣ་ཚོགས་བྱས་ཀྱང་དོན་དེ་མ་གྲུབ་
པས། དེ་དང་འཐབ་པར་བརྩམས་སོ། །གཏམ་དེ་ཐོས་པས་རི་བོ་
ཏི་སེ་དང་། ས་ཏྱ་དང་འབིགས་བྱེད་དང་མ་ལ་ཡ་ལ་སོགས་པ་དེར་
སོང་ནས་སྨྲས་ཀྱང་རྩོད་པ་ཞི་བར་མ་ནུས་སོ། ། དེ་ནས་གཞོན་ནུ་
ཁྲོས་པས་རི་བོ་ངུར་བ་དུམ་བུ་གཉིས་སུ་འགྱུར་བ་དེ་ལྟར་མདུང་གིས་
བསྣུན་པ་ན། རི་བོ་ངུར་བ་གཤོང་ཆེན་པོར་གྱུར་ཏོ། ། དེ་ནས་
ལྷའི་གྲུབ་པ་རྣམས་རི་བོ་ངུར་བར་རང་དགར་གནས་པར་བྱས་སོ་
ཞེས་གྲག་གོ། སྐེམ་བྱེད་ལ་གཞོན་ནུ་ཟེར་བ་ནི། དབང་ཕྱུག་ཆེན་
པོའི་སྲས་ཚོགས་བདག་དང་། ཀརྟི་ཀ་སྤུན་གཉིས་ཀྱིས་ལག་རྡོ་་
འཕེན་རེས་བྱས་པའི་ཚེ། ནུ་བོ་ཀརྟི་ཀས་ཚོགས་བདག་ལ་རྡོས་
བརྒྱབ་པས་མཆེ་བ་ཆག་པ་ན། ཕུ་བོ་ཚོགས་བདག་ན་རེ། འདི་
389

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསོད་ཟེར་བ་ལ། དབང་ཕྱུག་ན་རེ། ད་དུང་མ་གསོད། རྒན་
གཞོན་ཁྱོད་རང་ཙམ་ལོན་པ་ན་གསོད་ཅེས་བཤད་དེ། དབང་ཕྱུག་
གིས་ཀརྟི་ཀ་མི་རྒས་པར་གཞོན་ནུ་ཉིད་དུ་བྱིན་གྱིས་བརླབས་པས།
གཞོན་ནུ་ཞེས་གྲགས་སོ། ། དེ་ནས་གསུང་བ། ཁྱབ་འཇུག་གིས་
ནི་རང་ཉིད་ཀྱི། །སླས་ཀྱང་ཡོངས་སུ་བསྐྱབ་མ་ནུས། །གཙོ་བོ་ཁྱོད་
ཀྱི་སེམས་ཅན་ཀུན། །བསྐྱབ་པའི་དོན་དུ་རྟག་ཏུ་བརྩོན། །ཞེས་བྱུང་།
ཁྱབ་འཇུག་གིས་རང་གི་ཕོ་བྲང་གི་སླས་བཙུན་མོ་རྣམས་ཀྱང་སྐྱོབ་མ་
ནུས་པར་རི་བྲག་པ་རྣམས་ཀྱིས་གྲོགས་པོའི་ཚུལ་སོགས། རྒན་པོས་
ཁྱབ་འཇུག་མདའ་ཡིས་བསྣུན། ཞེས་པའི་སྐབས་སུ་བཤད་པ་ལྟར་
རོ། ། ལྷ་མིའི་གཙོ་བོ་ཁྱོད་ཀྱིས་སེམས་ཅན་ཀུན་ལ་ཐུགས་རྗེའི་
སྤྱན་གྱིས་གཟིགས་ཏེ། འཁོར་བ་དང་ངན་སོང་གི་འཇིགས་པ་ལས་
བསྐྱབ་པའི་དོན་དུ་རྟག་ཏུ་བརྩོན་པར་མཛད་དོ། ། དེ་ཡང་རྒྱན་
ལས། བསྙེལ་བ་མི་མངའི་ཆོས་ཉིད་དང་། ཞེས་དང༌། འདུལ་
བ་ལུང་ལས། ཉིན་ལན་གསུམ། མཚན་ལན་གསུམ་སངས་རྒྱས་
ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ནས། གང་ནི་ཉམས།
གང་ནི་འཕེལ། གང་ནི་གནོད་པ་དང་ཉམ་ང་བ་དང་མི་བདེ་བར་
གྱུར། གང་ནི་ངན་སོང་གི་ལམ་ནས་བསླང་སྟེ་མཐོ་རིས་དང་ཐར་
བ་དང་འབྲས་བུ་ལ་བཞག གང་འདོད་པའི་འདམ་དུ་བྱིང་བའི་
ལག་པ་ནས་དྲང་། འཕགས་པའི་ནོར་དང་བྲལ་བ་གང་འཕགས་
པའི་ནོར་གྱི་དབང་ཕྱུག་ལ་བཞག གང་སངས་རྒྱས་འབྱུང་བ་དོན་
དང་བཅས་པར་བྱ། གང་གི་དགེ་བའི་རྩ་བ་མ་བསྐྱེད་པ་ནི་བསྐྱེད།
བསྐྱེད་པ་ནི་སྨིན། ·སྨིན་པ་ནི་གྲོལ་བར་བྱ་ཞེས་མཁྱེན་པ་འཇུག་
ཅིང་། ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་མི་
390

ཁྱད་པར་འཕགས་བསྟོད་ཀྱི་འགྲེལ་བ།
་་་འགྱུར་རོ། །ཞེས་རྒྱ་ཆེར་གསུངས་པ་ལྟར་རོ། ། དེ་ནས་ཡང་
གསུང་བ། རྒན་པོས་སྦྱར་བས་འཇིགས་ཤེས་ནས། །ཁྱབ་འཇུག་
གིས་ནི་བཅོམ་བརླག་བཏང༌། །ཐུབ་པ་ཁྱོད་ལ་བསྙེངས་བགྱིད་་་་་་
གང་། །སེམས་ཅན་དེ་ནི་འགའ་མ་མཆིས། །ཞེས་བྱུང་། སྔོན་རྒན་
པོས་སྦྱར་བ་ཞེས་བྱ་བའི་ལྷ་མ་ཡིན་ཞིག་ཡོད་པ་དེས་ཁྱད་པར་གྱི་
དཀའ་ཐུབ་ལ་གནས་ནས་ཚངས་པ་ཆེན་པོ་མཉེས་པར་བྱས་སོ། །
དེ་ནས་ཚངས་པ་ཆེན་པོས་འཇིག་རྟེན་གསུམ་གྱི་བདག་པོར་གྱུར་པའི་
མཆོག་བྱིན་ནོ། ། དེ་ནས་རྒན་པོ་སྦྱར་བས་བསམ་པ། ཁྱབ་
འཇུག་ནི་ཀུན་ལས་རྒྱལ་བར་འདོད་ཅེས་ཐོས་ན། ཐོག་མར་དེ་
བརླག་སྟེ། གེགས་མེད་པར་འཇིག་རྟེན་གསུམ་རྣམ་པར་གནོན་
པར་བྱའོ་སྙམ་ནས། ཁྱབ་འཇུག་གསོད་པའི་ཕྱིར་ཆས་པ་ན།
ཁྱབ་འཇུག་གྲོང་ཁྱེར་བཅོམ་བརླག་ན་འདུག་གོ་ཞེས་ཐོས་ནས་དེས་
རིང་བོ་ཉིད་ནས་དབྱུག་པ་ཆེན་པོ་ཞིག་འཕངས་ཏེ། རྗེས་ལ་རང་
ཉིད་ཆས་སོ། ། ཁྱབ་འཇུག་གིས་དེས་དབྱུག་པ་འཕངས་པའི་སྒྲ་
ཐོས་པས། དེ་འོངས་པར་ཤེས་ནས་འཆི་བའི་འཇིགས་པས་གྲོང་
ཁྱེར་བཅོམ་བརླག་བཏང་སྟེ། གྲོང་ཁྱེར་སྒོར་ལྡན་དུ་སོང་བར་གྲག་
་གོ། ཐུབ་པ་ཆེན་པོ་ཁྱོད་ལ་ནི་བསྙེངས་པར་བགྱིད་པའི་སེམས་ཅན་
དེ་དག་ནི་འགའ་ཡང་མ་མཆིས་ཏེ། འཕགས་པ་བ་ཀུ་ལའི་མདོ་
ལས། བ་ཀུ་ལ། དེ་བཞིན་གཤེགས་པ་འཇིགས་པར་བྱེད་པ་དེ་ནི་
ཡོད་པ་མ་ཡིན་ནོ། ། ཞེས་སོགས་གསུངས་པ་ལྟ་བུའོ། ། དེ་
ལེ་ནས་ཡང་གསུང་བ། ཁྱབ་འཇུག་གི་ནི་གཉེན་འདུན་དག །
ལན་གྱིས་ནི་གཏུགས་པར་འགྱུར། །ཁྱོད་ཀྱིས་གཉེན་འདུན་ཐམས་
ཅད་ནི། །འཁོར་བ་ལས་ནི་རྣམ་པར་སྒྲོལ། །ཞེས་བྱུང་། ཁྱབ་་
391

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཇུག་དང་དེའི་གཉེན་འདུན་ཉེ་དུ་ཐམས་ཅད་ནི། །དྲང་སྲོང་་་་་
གནས་ངན་གྱི་དམོད་པ་དང་། ཁྱབ་འཇུག་རང་གིས་སེམས་ཅན་
བསད་པའི་མི་དགེ་བའི་ལེ་ལན་གྱིས་ཤི་ནས་ཟད་ཅིང་གཏུགས་པར་
གྱུར་ཏོ། ། འདིའི་གཏམ་སྔར་བཤད་པ་ལས་ཤེས་སོ། ། སངས་
རྒྱས་བཅོམ་ལྡན་འདས་ཁྱོད་ཀྱིས། རང་གི་ཤཱཀྱའི་གཉེན་འདུན་
ཐམས་ཅད་འཁོར་བ་ལས་རྣམ་པར་བསྒྲལ་ཏེ། ཐར་བའི་གོ་འཕང་
ཐོབ་པར་བྱས་སོ། ། དེ་ཡང་འདི་ལྟར། ནམ་ཞིག་འདྲེན་པ་
སྟོབས་བཅུ་མངའ་བ་སྲིད་པ་གསུམ་གྱི་ཉིན་མོར་བྱེད། །གྲོང་ཁྱེར་
སེར་སྐྱའི་དཔག་མེད་སྐལ་བཟང་པུ་ནྜ་རི་གའི་ཚལ་དུ་ཤར། ནྱ་གྲོ་
དྷའི་གཙུག་ལག་ཁང་དུ་ཞབས་ཀྱི་པདྨོ་རྣམ་པར་བཀོད།།སྲས་་་་་་
གཙང་རྒྱལ་བོས་ལེགས་པར་མཆོད་དེ་སྙན་པའི་ཚིག་གིས་འདི་སྐད་
ཅེས། །ཀ་ཤིའི་གོས་ཀྱི་ན་བཟའ་ཕུད་དེ་ངུར་སྨྲིག་གྱོན་པ་ཇི་ལྟར་
འོས། །མང་བོས་བཀུར་བའི་རྒྱལ་སྲིད་སྤངས་ཏེ་བསོད་སྙོམས་སྤྱོད་
པ་ཇི་ལྟར་འཐད། །ཁྱོད་ཕྱག་པདྨའི་འདབ་མ་འདྲ་བར་སློང་བའི་
སྣོད་ཐོགས་ཇི་ལྟར་དགའ། །རྒྱལ་ཁབ་དཔལ་འབྱོར་ཐམས་ཅད་་་་
སྤངས་ཏེ་མངོན་པར་འབྱུང་བ་འདི་ཅི་ཞེས། །རྒྱལ་བའི་ཐུགས་ཀྱི་
གདུང་བའི་རྒྱུད་མངས་ཐུབ་པའི་སྙན་དུ་དལ་གྱིས་སྒྲོགས། །དེ་ནས་
སྟོན་པའི་ཞལ་གྱི་ཟླ་བ་སྙིང་རྗེའི་འཛུམ་གྱིས་བཀའ་སྩལ་བ། །དཔལ་
འབྱོར་ལོངས་སྤྱོད་འཛད་པའི་རང་བཞིན་སྲོག་གི་རྒྱུན་ནི་ཆུ་ལྟར་
གཡོ། ། །གལ་ཏེ་ན་རྒ་འཆི་བ་མེད་ན་རྒྱལ་སྲིད་མི་འདོད་མི་བགྱིད་
ཡང་། །ན་རྒ་འཆི་བའི་འཇིགས་པ་འདི་ཀོ་སྐྱེ་བོ་ཀུན་ལ་གནས་པས་
སོ། ། ཡང་ཐོག་དབྱིངས་ཀྱི་ཁང་བར་བསྡད་ཀྱང་ནམ་ཞིག་འོག་ཏུ་
ལྷུང་བར་འགྱུར། །དྲི་བཟང་ཆུ་ཡིས་ཕྱི་རོལ་བཀྲུས་ཀྱང་ནང་གི་དྲི་མ་
392

ཁྱད་པར་འཕགས་བསྟོད་ཀྱི་འགྲེལ་བ།
ཕྱིར་ཞིང་འཕེལ། །དར་གོས་རིན་ཆེན་ཁྲི་ལ་ཉལ་ཡང་ཆགས་སྡང་
ཚེར་མས་ཟུག་ངུ་འབྱིན། །ཡན་ལག་བཞི་ལྡན་དཔུང་གིས་བསྐོར་
ཡང་འཆི་བདག་བདུད་ནི་འགོག་ཏུ་མེད། །དར་ཐོད་གསེར་གྱི་་་་
དཔུང་རྒྱན་ལ་སོགས་དམ་པ་རྣམས་ལ་འོས་པ་མིན། །ཆགས་བྲལ་
ངུར་སྨྲིག་ཆོས་ཀྱི་རྒྱལ་མཚན་ལྷར་བཅས་འགྲོ་བའི་བསོད་ནམས་་
ཞིང་། །མདོར་ན་དཔལ་འབྱོར་རིན་ཆེན་ཁང་བཟང་རྒྱལ་སྲིད་
འཁོར་སོགས་ཇི་ལྟར་ཡང་། །ཐམས་ཅད་མི་རྟག་སྡུག་བསྔལ་རང་
བཞིན་ཞེས་སོགས་དམ་པའི་ཆོས་གསུངས་པས། །སྐལ་ལྡན་སྐྱེ་བོ་
འབུམ་ཕྲག་མང་པོས་བདེན་པ་མཐོང་ཞིང་ཟག་པ་ཟད། ། ཤཱཀྱའི་
གྲོང་དང་གྲོང་ཁྱེར་དག་ཏུ་འཕགས་པའི་ཚོགས་ཀྱིས་གང་བར་་
གྱུར། །ཞེས་སྨྲས་པ་ལྟར་ཡིན་ལ། ཡབ་སྲས་མཇལ་བའི་མདོ་ལས་
བྱུང་བ་ཡང་དཔེར་བྱའོ། ། དེ་ནས་ཡང་གསུང་བ། མུ་སྟེགས་
གཞན་གྱིས་གཞུང་ལུགས་ལ། །ཇི་ལྟ་ཇི་ལྟར་རྣམ་བསམ་པ། །དེ་ལྟ་
དེ་ལྟར་མགོན་ཁྱོད་ལ། །བདག་གི་སེམས་ནི་དད་པར་གྱུར། །དེ་ལྟར་
ཐམས་ཅད་མཁྱེན་མིན་པའི། །གྲུབ་མཐའི་སྐྱོན་གྱིས་བརླག་སེམས་
ལྡན། །བསམ་བརླག་རྣམས་ཀྱིས་སྐྱོན་མེད་པའི། །སྟོན་པ་ཁྱོད་ཀྱང་
མི་མཐོང་ངོ་། །ཞེས་བྱུང་། མུ་སྟེགས་པ་ཆོས་འདི་བ་ལས་ཕྱི་རོལ་
ཏུ་གྱུར་པའི་གྲུབ་མཐའི་གཞུང་ལུགས་ལ་ཇི་ལྟ་ཇི་ལྟར་རྣམ་པར་་་་
བསམ་པ་ན། དེ་ལྟར་སྟོན་པ་ཐུགས་རྗེ་ཆེན་པོ་དང་ལྡན་པ་འཇིག་
རྟེན་གསུམ་གྱི་མགོན་པོ་ཁྱོད་ལ་བདག་གི་སེམས་ནི་རང་དབང་མེད་
པར་དད་པར་གྱུར་ཏོ། ། དེ་ལྟར་ན་ཐམས་ཅད་མཁྱེན་པ་མིན་པ་
ལ་ཡིན་པ་ལྟར་བཅོས་པའི་དྲང་སྲོང་སེར་སྐྱ་ལ་སོགས་པའི་གྲུབ་་་་་
མཐའི་སྐྱོན་གྱིས། .དེ་དག་གི་རྗེས་སུ་འབྲང་བ་རྣམས་བརླག་སེམས་
393

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
དང་ལྡན་པར་བྱས་སོ། ། དེའི་ཕྱིར་བསམ་བརླག་དེ་རྣམས་ཀྱིས།
སྐྱོན་གང་ཡང་མེད་པའི་སྟོན་པ་ཐུགས་རྗེ་ཆེན་པོ་དང་ལྡན་པ་ཁྱོད་
ཀྱང་སྐྱོན་མེད་པ་ཉིད་དུ་མི་མཐོང་ངོ་། ། ཇི་སྐད་དུ། ལྷ་ཡི་རྒྱལ་
བོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་རྒྱས་
རྣམས་ནི་བྱུང་གྱུར་ཀྱང་། །སྐལ་བ་མེད་པས་བཟང་མི་མྱོང་། །ཞེས་
གསུངས་པ་ལྟར་རོ། ། དེ་ནས་ཡང་གསུང་བ། འཇིག་རྟེན་ལྷ་
དང་བྲམ་ཟེ་དང་། །རིག་བྱེད་ཤཱཀྱ་འདི་དག་ཅེས། །སྡང་བར་སྨྲ་བ་
རང་སྐྱོན་ཉིད། །ཅིའི་ཕྱིར་སེམས་པར་བྱེད་ཅེ་ན། །གང་སླད་ཁྱོད་ཀྱི་
བསྟན་པ་ནི། །བདེ་བས་བདེ་ཉིད་ཐོབ་བགྱིད་པ། །དེ་སླད་སྨྲ་བའི་
སེང་ཁྱོད་ཀྱི། །གཞུང་ལུགས་ལ་ནི་འགྲོ་འདི་དགའ། །ཞེས་བྱུང་།
ཕྱི་རོལ་བའི་སློབ་དཔོན་ཁ་ཅིག འཇིག་རྟེན་གྱི་ལྷ་དང་། བྲམ་ཟེ་
དང་། རིག་བྱེད་དག་ལ། ཤཱཀྱ་ཐུབ་པས་ནི་སྡང་བར་བྱེད་དོ། །
ཞེས་སྨྲ་བ་ནི ཁྱོད་རང་རྣམས་སངས་རྒྱས་ཤཱཀྱ་ཐུབ་པ་ལ་སྡང་
བའི་རང་སྐྱོན་ཡིན་གྱི། སངས་རྒྱས་ཤཱཀྱ་ཐུབ་པ་དེ་རྣམས་ལ་སྡང་
བའི་སྐྱོན་ནི་ཡོད་པ་མིན་ནོ། ། དེ་དག་གིས་འདི་སྐད་དུ། འདི་
ལ་འགའ་ཡང་ཀུན་མཁྱེན་པའི། །གང་ཕྱིར་འདི་ནི་མ་མཐོང་ཕྱིར། །
ཐམས་ཅད་མཁྱེན་པར་སངས་རྒྱས་ལ། །བཏགས་ན་འཇིག་རྟེན་གུས་
པའི་ཕྱིར། །སངས་རྒྱས་གསུང་ཡང་ཚད་མ་མིན། །བྱས་པའི་ཕྱིར་ན་
གཞན་བཞིན་ནོ། །རྫོགས་པའི་སངས་རྒྱས་ཀུན་མཁྱེན་མིན། །སྐྱེས་
བུ་ཡིན་ཕྱིར་གཞན་བཞིན་ནོ། །ཞེས་ཕྱི་རོལ་བ་དག་གིས་བཤད་དོ། །
དེ་ལྟར་ན་བདག་ཅག་ལྟ་བུའི་སེམས་ཅན་རྣམས་ནི། ཅིའི་ཕྱིར་ཁྱོད་
ཀྱི་བསྟན་པ་ལ་དད་ཅིང་སེམས་པར་བྱེད་ཅེ་ན། གང་སླད་ཁྱོད་ཀྱི་
བསྟན་པ་ནི། །བདེ་བས་བདེ་བ་ཉིད་ཐོབ་པར་བགྱིད་པ་དེའི་སླད་དུ་
394

ཁྱད་པར་འཕགས་བསྟོད་ཀྱི་འགྲེལ་བ།
སྨྲ་བའི་སེང་གེའི་ཤཱཀྱའི་རྒྱལ་བོ་ཁྱོད་ཀྱིས་བསྟན་པའི་གཞུང་ལུགས་ལ་
ནི། སྐལ་བ་དང་ལྡན་པའི་འགྲོ་བ་འདི་རྣམས་གཅིག་ཏུ་དགའོ། །
དེ་ལྟར་ཁྱད་པར་དུ་འཕགས་པའི་བསྟོད་པ་བརྩམས་པ་ལས་བྱུང་བའི་
དགེ་བ་བསྔོ་བ་ནི། ཁྱོད་ཀྱི་ཡོན་ཏན་ཡང་དག་པ། །རྣམ་པ་འདི་
ལྟར་རབ་བརྗོད་པས། །བདག་གི་བསོད་ནམས་གང་ཐོབ་དེས། །
འགྲོ་བའི་འཇིག་རྟེན་ཁྱོད་འདྲར་ཤོག ། ཅེས་གསུངས།
དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཁྱོད་ཀྱི་ཡོན་ཏན་རྣམས་
སྒྲོ་བཏགས་ཙམ་མ་ཡིན་པར་ཡང་དག་པར་ཡོད་པ་རྣམས། འཇིག་
རྟེན་ཀུན་ལས་ཁྱད་པར་དུ་འཕགས་པའི་ཚུལ་རྣམ་པ་འདི་ལྟར་རབ་
ཏུ་བརྗོད་པས། སློབ་དཔོན་མཐོ་བཙུན་གྲུབ་རྗེ་བདག་གི་བསོད་
ནམས་ཆེན་པོ་གང་ཞིག་ཐོབ་པ་དེས། སེམས་ཅན་གྱི་འཇིག་རྟེན་
རྣམས་ཀྱང་། སྐྱོན་ཀུན་ཟད་ཅིང་ཡོན་ཏན་ཀུན་ལྡན་པའི་དེ་བཞིན་
གཤེགས་པ་ཁྱོད་དང་འདྲ་བར་ཤོག་ཅིག ཅེས་པའོ། གསུམ་པ་
མཇུག་གི་དོན་ལ་གཉིས། སློབ་དཔོན་གང་གི་མཛད་པ་དང་། ལོ་
པན་གང་གིས་བསྒྱུར་བའོ། ། དང་བོ་ནི། ཁྱད་པར་དུ་འཕགས་
པའི་བསྟོད་པ་སློབ་དཔོན་མཐོ་བཙུན་གྲུབ་རྗེས་མཛད་པ་རྫོགས་་་
སོ། ། གཉིས་པ་ནི། རྒྱ་གར་གྱི་མཁན་པོ་སརྦ་ཛྙཱ་དེ་ཝ་དང་།
ཞུ་ཆེན་གྱི་ལོ་ཙཱ་བ་བན་དེ་རིན་ཆེན་མཆོག་གིས་བསྒྱུར། སླད་ཀྱིས་
བན་དེ་དཔལ་བརྩེགས་རཀྵི་ཏས་བསྒྱུར་ཅིང་ཞུས་ཏེ་གཏན་ལ་ཕབ་
པའོ། །
། །འདིར་སྨྲས་པ། གཙུག་ན་ཟླ་བ་སྤྱན་སྟོང་གོས་སེར་་་་་
ཅན། །རིག་བྱེད་སྙིང་བོ་ལྷ་ཡི་བླ་མ་དང་། །མེ་ཏོག་མདའ་ཅན་་་
གཟེགས་ཟན་སྨིན་དྲུག་བུ། །དྲང་སྲོང་རྒྱས་པ་གནས་ངན་ལ་སོགས་
395

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པས། །སྔོན་ཚེ་ཇི་ལྟར་བྱས་པའི་བྱུང་བ་དང༌། །དྲང་སྲོང་དོན་ཀུན་
གྲུབ་པའི་རྣམ་ཐར་གཉིས། །ལེགས་པར་སོམས་དང་ཐུགས་རྗེ་མངའ་
བ་དེར། །སྙིང་ནས་དད་པར་རིགས་སོ་ཤེས་ལྡན་དག ། ཐུབ་ཆེན་
གང་ལས་ཁྱད་པར་འཕགས་པའི་ཚུལ། །ཚུལ་བཞིན་བཤད་ལས་བྱུང་
བའི་དགེ་བ་ཡང་། །ཡང་དག་ལམ་ལ་རྨོངས་པའི་འགྲོ་བ་ཀུན། །
ཀུན་མཁྱེན་རྒྱལ་བའི་གོ་འཕང་ཐོབ་ཕྱིར་བསྔོ། །ཞེས་ཁྱད་དུ་་་་་་་་་་
འཕགས་པའི་བསྟོད་པའི་འགྲེལ་བ་ངོ་མཚར་གཏམ་གྱི་མུ་ཏིག་ཕྲེང་བ་
ཞེས་བྱ་བ་འདི་ནི། མཁས་དབང་ཆུ་སྐྱ་ཞབས་དྲུང་བློ་བཟང་ལེགས་
བཤད་ཉི་མ་དང་། ལྔ་རིག་སྨྲ་བ་བློ་བཟང་དམ་ཆོས་དང༌། མང་
ཐོས་ལྔ་རིག་སྨྲ་བ་བཤད་སྒྲུབ་རྒྱ་མཚོ་སོགས་ཀྱིས་བསྐུལ་བར་བརྟེན།
འཚོ་མཛད་ཡེ་ཤེས་རྒྱ་མཚོ་ཞེས་བྱ་བས། རང་གི་བསྟི་གནས་ཚེའི་
རིག་བྱེད་ཁང་དུ་བྲིས་པའི་ཡི་གེ་བ་ནི་ལྷ་རྗེ་མགོན་པོ་རྒྱ་་་་་་་་་་་་་་་་་་་
མཚོའོ། ། ། །
396

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
༄༅། །ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ་
རྨད་བྱུང་གཏམ་གྱི་མུ་ཏིག་ཕྲེང་བ་
ཞེས་བྱ་བ་བཞུགས་སོ། །
ཨོཾ་སྭ་སྟི་སི་ཧཱ ། རིག་བྱེད་སྙིང་བོ་གྲགས་པའི་མུ་ཁྱུད་་་་་་་་
དང་། །གཙུག་ན་ཟླ་བ་སྟོབས་བཟང་སྨིན་དྲུག་བུ། །འཇུག་པ་བཅུ་
བ་མེ་ཏོག་མདའ་ཅན་སོགས། །ལྷ་མིའི་གཙུག་གི་ནོར་བུའི་ཅོད་པན་
གྱིས། །ཐུབ་དབང་ཞབས་ཀྱི་བདུད་རྩིའི་འོད་ཅན་ལ། །རྟག་ཏུ་གུས་
པས་མཆོད་པའི་དགེ་མཚན་གྱིས། །འཇིག་རྟེན་ཀུན་ཏུ་ཁྱབ་པའི་
བཀྲ་ཤིས་འོད། །ཀུན་ཏུ་མི་ནུབ་ཡུན་རིང་གསལ་གྱུར་ཅིག ། དེ་ལ་
འདིར་ལྷ་ལས་ཕུལ་དུ་བྱུང་བར་བསྟོད་པའི་དོན་བཤད་པ་ལ་གསུམ།
ཀླད་ཀྱི་དོན་དང་། གཞུང་གི་དོན་དང༌། མཇུག་གི་དོན་ནོ། །
དང་བོ་ནི་རྒྱ་གར་སྐད་དུ། དེ་ཝ་ཨ་ཏི་ཤ་ཡ་སྟོ་ཏྲཿ ། བོད་
སྐད་དུ། ལྷ་ལས་ཕུལ་དུ་བྱུང་བར་བསྟོད་པ། དེ་བཞིན་གཤེགས་
པ་ཐམས་ཅད་ལ་ཕྱག་འཚལ་ལོ། ། ཞེས་བྱུང༌། དེ་ཡང་རྒྱ་གར་
གྱི་སྐད་རིགས་བཞི་ལས་ལེགས་སྦྱར་གྱི་སྐད་དུ་བསྟོད་པ་འདིའི་མིང་
ལ་དེ་ཝ་སོགས་སོ། ། དེ་བོད་སྐད་དུ་བསྒྱུར་ན་དེ་ཝ་ལྷ། ཨ་ཏི་ཤ་
ཕུལ་དུ་བྱུང་བ། སྟོ་ཏྲཿབསྟོད་པའོ། །
གཉིས་པ་ནི། བསྟོད་པ་ལས། བཅོམ་ལྡན་བདེ་གཤེགས་
མངོན་སུམ་མ་གྱུར་ཁྱབ་འཇུག་མིན། །ཚངས་པ་མ་ཡིན་ལྷ་ཆེན་པོ་
ཡང་མ་མཐོང་སྟེ། །དེ་དག་གི་གཟུགས་མཐུ་དང་སྤྱོད་པ་བསམ་པ་
རྣམས། །ཐོས་ནས་སུ་ལ་ཡོན་ཏན་ཡོད་དམ་མེད་པ་དཔྱད། །ཅེས་
397

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུངས། དེ་ཡང་བདུད་བཞི་ལ་སོགས་པ་མི་མཐུན་པའི་ཕྱོགས་
ཐམས་ཅད་བཅོམ་ཞིང་། དབང་ཕྱུག་དང་གཟུགས་དང་དཔལ་་
དང་གྲགས་པ་དང་ཡེ་ཤེས་དང་བརྩོན་འགྲུས་ཕུན་སུམ་ཚོགས་པ་སྟེ།
ཕུན་སུམ་ཚོགས་པ་དྲུག་དང་ལྡན་པས་ན་བཅོམ་ལྡན་འདས་ཞེས་བྱ་
སྟེ། རྩེ་མོ་ལས། ཉོན་མོངས་ལས་དང་དེ་བཞིན་སྐྱེས། །ཉོན་
མོངས་ཤེས་བྱས་སྒྲུབ་དེ་དག ། མི་མཐུན་ཕྱོགས་ཀྱི་ཆོས་རྣམས་
ཀུན། །དེ་བཅོམ་པས་ན་བཅོམ་ཞེས་བརྗོད། །ཅེས་དང་། དབང་
ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་
དང་། །བརྩོན་འགྲུས་ཕུན་སུམ་ཚོགས་ལྡན་པ། །དྲུག་པོ་འདི་ལ་སྐལ་
ཞེས་བྱ། །ཞེས་གསུངས་པ་ལྟར་རོ། ། བཅོམ་ལྡན་འདས་ཀྱིས་
ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་དང༌། སྙོམས་
འཇུག་གི་སྒྲིབ་པ་སྟེ། སྒྲིབ་པ་གསུམ་བག་ཆགས་དང་བཅས་པ་
སྤངས་པའི་སྤངས་པ་དེ་ནི། ལེགས་པར་སྤངས་པ་དང་། སླར་མི་
ལྡོག་པར་སྤངས་པ་དང་། མ་ལུས་པར་སྤངས་པ་སྟེ། སྤངས་པ་
ཁྱད་པར་གསུམ་ལྡན་ཡིན་ལ། དེ་གང་ལ་མངའ་བ་དེ་ནི་བདེ་བར་
གཤེགས་པའོ། ། གཞན་སྡེ་དག་ལ་ཡང་འཇིག་རྟེན་པའི་ལམ་གྱིས་
སྤངས་པ་འགའ་ཞིག་ཡོད་མོད་ཀྱང་དེ་དག་སྡུག་བསྔལ་དང་འབྲེལ་
བས་ལེགས་པར་སྤངས་པ་མ་ཡིན་ལ། ཉན་ཐོས་སྲིད་པ་ལན་བདུན་
པའི་སྤངས་པ་ལྟ་བུ་ནི། སླར་མི་ལྡོག་པར་སྤངས་པ་མིན་ཏེ། སླར་
ཡང་འཁོར་བར་ལོག་སྟེ་ལས་ཉོན་གྱིས་སྐྱེས་པ་དང༌། ཆགས་སོགས་
ཀྱི་སྐྱོན་གྱིས་སྲིད་པ་བདུན་གྱི་བར་ཀུན་ཏུ་འབྱུང་བའི་ཕྱིར། ཉན་
རང་དགྲ་བཅོམ་པ་གཉིས་ཀྱི་སྤངས་པ་ཡང་མ་ལུས་པར་སྤངས་པ་མ་
ཡིན་ཏེ། དེ་དག་ལ་སྒོ་གསུམ་གྱི་གནས་ངན་ལེན་དང་། ཐར་བའི་
398

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ལམ་སྟོན་པ་ལ་བློ་མི་གསལ་བ་དག་དང་ལྡན་པའི་ཕྱིར། དེ་ལྟར་
ཡང་རྣམ་འགྲེལ་ལས། རྒྱུ་སྤངས་ཡོན་ཏན་གསུམ་བདེ་གཤེགས། །
ཉིད་ཡིན་སྡུག་བསྔལ་རྟེན་མིན་ཕྱིར། །ལེགས་ཡིན་དེ་ནི་བདག་མེད་
པ། །མཐོང་བའམ་སྦྱོར་བ་ལས་ཡིན་ནོ། །སྐྱེ་དང་སྐྱོན་ནི་ཀུན་འབྱུང་
དག ། སླར་ཡང་ལྡོག་ཅེས་བཤད་པ་ཡིན། །བདག་ལྟའི་ས་བོན་
སྤངས་པའི་ཕྱིར། །སླར་མི་གཤེགས་པ་ཉིད་ཡིན་ནོ། །དེ་ལྡན་ཐ་དད་
བདག་ཉིད་ཀྱིས། །ལུས་ངག་སེམས་ཀྱི་གནས་ངན་ལེན། །ཉོན་་་་་
མོངས་མེད་དང་ནད་མེད་ཕྱིར། །ལམ་བཤད་མི་གསལ་ལུས་ཉིད་
ཡིན། །གོམས་ཕྱིར་མ་ལུས་སྤངས་པ་ཉིད། །ཅེས་སོ། ། ལུས་ཀྱི་
གནས་ངན་ལེན་ནི། དགྲ་བཅོམ་པ་དག་གིས་ཀྱང་མཉམ་པར་མ་
བཞག་པར་མཆོང་རྒྱུག་ལ་སོགས་པ་དང་། ངག་གི་གནས་ངན་ལེན་
ནི་དོན་མེད་གྱི་ཚིག་སྨྲ་བ་དང་། སེམས་ཀྱི་གནས་ངན་ལེན་ནི་དེ་
དག་གི་ལུང་མ་བསྟན་གྱི་སེམས་ལྟ་བུ་ཡིན་ཞེས་བུ་སྟོན་རིན་པོ་ཆེས་
གསུངས་སོ། ། འོན་ཀྱང་མི་སློབ་པ་དེ་དག་སླར་འཁོར་བར་མི་
ལྡོག་སྟེ། ཉོན་མོངས་པ་མེད་པའི་ཕྱིར་རོ། ། སྤྱིར་གཤེགས་པ་
ཞེས་པ་ནི་སོང་བའི་དོན་དེ། འཁོར་བ་ཕྲ་རག་གི་ཕ་རོལ་ཏུ་སྤངས་
རྟོགས་རྫོགས་པར་གཤེགས་པའོ། ། སློབ་དཔོན་བི་བྷཱུ་ཏིས།
ལེགས་པར་མ་སོང་མུ་སྟེགས་རྣམས། །སློབ་པ་རྣམས་ནི་སླར་ཡང་
འཁོར།·།མི་སློབ་བགྲོད་བྱ་ཀུན་བགྲོད་མིན། །བདེ་གཤེགས་གསུམ་
ལས་ཁྱད་པར་འཕགས། །ཞེས་གསུངས་པ་ལྟར་རོ། ། རྟོགས་པ་
ཁྱད་པར་གསུམ་ལྡན་གྱི་བདེ་གཤེགས་ནི། དེ་ཉིད་ལས། སྐྱོབ་
ལས་དེ་ཉིད་དང་བརྟན་དང་། །མ་ལུས་ཁྱད་པར་མཁྱེན་པ་གྲུབ། །
གཤེགས་པ་རྟོགས་པའི་དོན་ཕྱིར་ཏེ། །དེ་ཕྱིར་ཕྱི་རོལ་བ་དང་སློབ།
399

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
མི་སློབ་ལས་ལྷག་དེ་ཡི་ཕྱིར། །ཞེས་གསུངས་པ་ལྟར། རྟོགས་པ་
ཁྱད་པར་གསུམ་ལྡན་གྱི་བདེ་གཤེགས་ནི། བདེན་པ་བཞིའི་དེ་ཉིད་
མཁྱེན་པ་དང་། མཁྱེན་པ་བརྟན་པ་དང་། མ་ལུས་པར་མཁྱེན་
པའོ། ། དེ་ཡང་རིམ་པ་བཞིན་ཕྱི་རོལ་བ་དང་། འཕགས་པ་
སློབ་པ་དང་། ཉན་ཐོས་དང་རང་སངས་རྒྱས་མི་སློབ་པ་དག་ལས་
ཁྱད་པར་དུ་འཕགས་པར་གསུངས་སོ། ། དེ་ལྟར་སྤངས་རྟོགས་
ཕུན་སུམ་ཚོགས་པ་མངའ་བའི་བཅོམ་ལྡན་འདས་དེ་བཞིན་གཤེགས་
པ་ཤཱཀྱ་ཐུབ་པ་དེ་ཡང་མངོན་སུམ་དུ་མཐོང་བར་མ་གྱུར་ལ། ཁྱབ་
འཇུག་དང་། ཚངས་པ་དང་ལྷ་ཆེན་པོ་ཡང་མ་མཐོང་སྟེ། འོན་
ཀྱང་དེ་དག་གི་གཟུགས་དང་མཐུ་དང་སྤྱོད་པ་དང་བསམ་པ་རྣམས་
ནི་འདི་དང་འདི་ལྟ་བུའོ་ཞེས་རྗེས་སུ་ཐོས་ནས་དེ་དག་ལས། སུ་ལ་
ཡོན་ཏན་ཡོད་དམ་མེད་ཅེས་གཟུ་བོར་གནས་པའི་བློ་གྲོས་ཀྱིས་དཔྱད་
པར་བྱའོ། ། དེ་ཡང་སྔོན་ཚངས་པའི་ཁ་ལས་སྐྱེ་དགུའི་བདག་པོ་
གསལ་བ་ཞེས་བྱ་བ་སྐྱེས་སོ། ། དེས་མཆོད་སྦྱིན་བྱེད་པ་ན་ཚངས་
པ་སྤྱན་འདྲེན་ལ་རང་གི་བུ་མོ་བཏང་བས། ཚངས་པ་ཆགས་ཏེ་ཁུ་
བ་བྱུང་བ་མེར་བླུགས་ནས་སྦྱིན་སྲེག་བྱས་པ་དེ་ལས་དྲང་སྲོང་ངན་
སྤོང་དང་ཨཾ་གི་ར་གཉིས་སྐྱེས་སོ། ། ས་བོན་གྱི་ལྷག་མ་དུ་བའི་ནང་
དུ་ལུས་པ་ལས་དྲང་སྲོང་ཨ་ཏི་ཞེས་བྱ་བ་བྱུང་ཞིང་། ཨ་ཏིས་སྙན་
ངག་གི་རི་དང་སྲིད་སྲུང་གི་རི་ལ་རིག་བྱེད་རེ་རེ་བྱས་པ་ནི་སྙན་ངག་
དང་སྲིད་སྲུང་གི་རིག་བྱེད་དོ། ། དྲང་སྲོང་ངན་སྤོང་གིས་མཆོད་
སྦྱིན་དང་། ཨཻ་གི་རས་ངེས་བརྗོད་ཀྱི་རིག་བྱེད་བྱས་སོ། ། དེས་
ན་ཚངས་པའི་བུ་རྣམས་ཀྱིས་བྱས་པས་རིག་བྱེད་བཞི་ནི་ཚངས་པས་
བྱས་སོ་ཞེས་གྲག་གོ། ཚངས་པ་ཆེན་པོ་ནི་སྐྱེ་དགུའི་བདག་པོ་སྟེ།
400

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཇི་སྐད་དུ། རང་བྱུང་བདག་སྐྱེས་གསེཪ་མངལ་ཅན། ། མེས་པོ་
གདོང་བཞི་ལྟེ་བ་སྐྱེས། །མི་མཇེད་བདག་པོ་དབྱིག་གི་སྙིང་། །རྣ་བ་
བརྒྱད་པ་རིག་བྱེད་གདོང༌། །རིག་བྱེད་སྙིང་བོ་རིག་བྱེད་བྱེད། །ཅེས་
བྱ་བ་ལ་སོགས་པའི་མིང་གི་རྣམ་གྲངས་དུ་མ་དང་ལྡན་པའོ།། དེ་
ཡང་འདི་སྐད་དུ། དང་བོ་ཆུ་ནི་སྤྲུལ་བར་གྱུར། །དེར་ནི་ས་བོན་
བཅུག་པ་ལ། །དེ་ནི་གསེར་གྱི་སྒོ་ངར་གྱུར། །དེ་ལས་ཚངས་པ་སྐྱེས་
པ་ཡིན། །ཞེས་ཟེར་རོ། ། རིག་བྱེད་བཞི་ནི། སྙན་ངག་དང་།
མཆོད་སྦྱིན་དང་། སྲིད་སྲུང་དང་། ངེས་བརྗོད་ཅེས་བྱ་བ་་་་་་་
བཞིའོ། ། སྙན་ངག་ནི་དེའི་སྒོ་ནས་བསྟོད་པ་ལ་སོགས་པ་བྱེད་པ་
སོགས་སོ། ། མཆོད་སྦྱིན་ནི་ཕྱུགས་ཀྱིས་མཆོད་སྦྱིན་སོགས་སོ། །
་སྲིད་སྲུང་ནི་རྒྱལ་བོ་སོགས་ཀྱི་སྲིད་སྐྱོང་བའི་ཚུལ་བཤད་པའོ། །
བཞི་བ་ནི་ངེས་བརྗོད་ཀྱི་མཁན་པོ་ན་རེ། ལྷ་མོ་མཛེས་མ་དག་ལ་
བརྩེ་བར་གྱིས། །ཆུ་ཡི་ལྷ་ཡི་འཇིགས་པ་མེད་པར་གྱིས། །བདག་གི་
ཕུན་ཚོགས་རབ་ཏུ་བསྒྲུབ་པར་གྱིས། །ཞེས་པ་ལྟར། ཞི་བ་དང་
དྲག་པོའི་ལས་ཀྱི་ཚུལ་བྱེད་པ་སོགས་སོ། ། རིག་བྱེད་ཀྱི་གཞུང་
ལས། སྙན་ངག་རི་ལ་སྙན་རིག་བྱས། །སྲིད་སྲུང་རི་ལ་སྲིད་རིག་
བྱས། ། སྐལ་ལྡན་གྱིས་ནི་ཕུག་རོན་ཅན། །ངེས་བརྗོད་ཨངྒི་ར་ཡིས་
བྱས། །ཞེས་བཤད་དོ། ། ཡང་དེ་ཉིད་ལས། འདི་ལ་གང་ཡོད་
གཞན་ལ་ཡོད། །འདི་ལ་གང་མེད་འགའ་ལའང་མེད། །ཆོས་ལ་་་་
སོགས་པ་བཞི་བོ་ཡང་། །དེ་ཉིད་གཞན་ན་མཐོང་བ་མིན། །ཞེས་
ཆོས་དང་འདོད་པ་དང་ནོར་དང་ཐར་བ་ཞེས་བྱ་བའི་སྡེ་བཞི་བོའི་
རྟེན་དུ་གྱུར་པ་ཡང་རིག་བྱེད་བཞི་ཁོ་ནའོ་ཞེས་ཟེར་རོ། ། དྲང་
སྲོང་མཆོད་འོས་ཀྱིས། རང་གི་འཁོར་ཚོགས་ཤིང་འདུས་པ་རྣམས་
401

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལ་རང་གི་བློས་བརྟག་པའི་གྲུབ་མཐའ་ཐམས་ཅད་བྱིན་ཟིན་པའི་རྗེས་
སུ་ཚངས་པ་འོངས་ནས། ཚངས་པ་ཆེན་པོ་བདེ་བར་བྱོན། །ཤིན་
ཏུ་འཕྱི་བར་འདིར་འོངས་སོ། །བསྟན་བཅོས་ཐམས་ཅད་བྱིན་ཟིན་
པས། །ཁྱོད་ཀྱིས་རིག་བྱེད་འདི་ལོངས་ཤིག ། ཅེས་རིག་བྱེད་བཞི་
ཚངས་པ་ཆེན་པོ་ལ་དྲང་སྲོང་མཆོད་འོས་ཀྱིས་བྱིན་པར་ཡང་བཤད་
དོ། ། དེ་ནས་གསུང་བ། ཁྱབ་འཇུག་དཔུང་དྲག་མཚོན་ཆ་་་
དབྱུག་ཏོ་ཐོགས་པར་བརྩོན། །ལྷ་ཆེན་མི་ཡི་ཐོད་པའི་ཕྲེང་བ་རྣམས་
ཀྱིས་བཞག ། སངས་རྒྱས་ཆ་ལུགས་གཅིག་ཏུ་ཞི་བའི་ཕུལ་ཕྱིན་
ན།།། ཉེ་བར་ཞི་དང་མ་ཞི་གང་ལ་མཆོད་པར་བྱ། ། ཞེས་བྱུང་།
ཁྱབ་འཇུག་གཏུམ་དྲག་ཅན་གྱིས་མཚོན་ཆ་འཁོར་ལོ་ཐོགས་ལ། ལྷ་
ཆེན་པོ་ནི་མིའི་ཐོད་པའི་ཕྲེང་བས་བརྒྱན་ཅིང་ཨུ་ཙི་ཡ་ནའི་དུར་ཁྲོད་
ན་གནས་ཤིང་། རོ་བསྲེགས་པའི་ཐལ་བས་ལུས་ལ་བསྐུས་པ་དང་།
ཉིན་རེ་ཞིང་ལྷ་དང་འབྱུང་བོའི་མདུན་སར་གཅེར་བུས་གར་བྱེད་པ་
ལ་སོགས་པའི་བརྟུལ་ཞུགས་བླངས་སོ། ། སངས་རྒྱས་བཅོམ་ལྡན་
འདས་ཀྱི་ཆ་ལུགས་ནི། གཅིག་ཏུ་དུལ་བ་དང་ཞི་བ་དང་ཕུལ་དུ་
ཕྱིན་པ་ཉིད་ཡིན་ན། བསམ་པ་དང་སྤྱོད་པ་ཉེ་བར་ཞི་བ་དང་།
མ་ཞི་བ་ལ་གང་སྐྱབས་སུ་འགྲོ་ཞིང་མཆོད་པར་བྱ་ཞེས་བསམ་པར་
བྱའོ། ། ཇི་སྐད་དུ། བཅོམ་ལྡན་འདོད་ཆགས་བྲལ་ཉིད་དུ། །
ཁྱོད་ཀྱི་སྐུ་ཉིད་སྟོན་པ་ཡིན། །ཁོང་སྟོང་ནང་ན་མི་གནས་པའི། །
ཤིང་ལས་མྱུ་གུ་སྔོ་མི་འབྱུང་། །ཞེས་བཤད་དོ། ། དེ་ནས་ཡཡང་
གསུང་བ། ཁྱབ་འཇུག་གིས་ནི་འཐབ་དཀའ་ལ་སོགས་རིགས་་་་་
རྣམས་བརླག་པར་མཛད། །ལྷ་ཆེན་པོས་ནི་གྲོང་ཁྱེར་སུམ་བརྩེགས་
བཅོམ་པར་གྱུར་ཞེས་གྲགས། །སྐེམ་བྱེད་ཀྱིས་ཀྱང་མདུང་ཐུང་་་་་་་
402

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
འཇེབས་བསྣུན་ཀྲུང་ཀྲུང་བསད་པར་གྱུར། །སངས་རྒྱས་ཉག་གཅིག་
╚འགྲོ་ལ་སྨན་པ་ཐམས་ཅད་མཛད་པ་ལགས། ། །ཞེས་བྱུང་། ཁྱབ་
འཇུག་ཅེས་པ་ནི་རྣམ་པར་གནོན་པ་སྣ་ཚོགས་པས་འཇིག་རྟེན་ཁྱབ་
པར་འཇུག་པའི་ཕྱིར་རམ། འགྲོ་བ་མཐའ་དག་འདིས་ཁྱབ་ཅིང་
བཅིངས་པའི་ཕྱིར་ན་ཁྱབ་འཇུག་ཅེས་ཟེར་རོ། ། འདིས་པད་མ་
དཀར་པོ་སྟོང་གིས་དབང་ཕྱུག་མཆོད་པའི་ཚེ་པད་དཀར་གཅིག་མ་
ཚང་བས། རང་གི་མིག་གཅིག་བྱུང་ནས་པདྨ་དཀར་པོའི་གནས་སུ་
བཞག་པས་པད་དཀར་མིག་ཅེས་ཀྱང་ཟེར་ལ། ནོར་ལྷ་སྲེད་མེད་
ཟེར་བའི་བུ་ཡིན་པས་སྲེད་མེད་ཀྱི་བུ་དང་། ནོར་ལྷའི་བུ་ཞེས་ཀྱང་
ཟེར་རོ། ། འདིས་ཡུལ་འཁོར་སྲུང་གི་བུ་འཐབ་དཀའ་སོགས་་
བརླག་པའི་གཏམ་ནི་འདི་ཡིན་ཏེ། ཁྱབ་འཇུག་གི་འཐབ་དཀའ་ལ་
དྲིས་པ། དཔུང་གི་ཚོགས་བཅོ་བརྒྱད་ཁྱེར་རམ། འོན་ཏེ་ནོར་ལྷ་
གཅིག་བུ་ཁྱེར་ཞེས་དྲིས་པ་དང་། འཐབ་དཀས་དཔུང་གི་ཚོགས་
རྣམས་ཁྱེར་རོ་ཞེས་སྨྲས་པས། ཁྱབ་འཇུག་ཁྲོས་ནས་སྲིད་སྒྲུབ་དང་
ལྷན་ཅིག་གཡུལ་ངོར་ཆས་པ་ན། སྲིད་སྒྲུབ་ཀྱིས་མདུན་དུ་བལྟས་ཏེ་
སྨྲས་པ། ཁོ་བོས་རང་གི་ཉེ་དུའི་ཚོགས་གསོད་པར་མི་ནུས་ཏེ།
གང་གི་དོན་དུ་རྒྱལ་སྲིད་ཐོབ་པར་འདོད་པས་ཉེ་དུའི་ཚོགས་རྣམས་
ཇི་ལྟར་བསད་པར་བྱ་ཞེས་སྨྲས་ཏེ། སྲིད་སྒྲུབ་འཐབ་པ་ལས་བློ་
ལོག་པར་གྱུར་ཏོ། ། སྲིད་སྒྲུབ་ནི་རྒྱལ་བོ་སྐྱ་བསེང་གི་བུད་མེད་
ཀུན་ཏིའི་བུ་ཡིན་ཞིང་སྐྱ་བསེང་དང་ཡུལ་འཁོར་སྲུང་གཉིས་སྤུན་ཡིན་
པས་སྲིད་སྒྲུབ་དང་འཐབ་དཀའ་དག་ཀྱང་ཕ་སྤུན་ཉེ་དུ་ཡིན་པས་དེ་
སྐད་བཤད་པ་ཡིན་ནོ། ། དེ་ནས་ཁྱབ་འཇུག་གིས་སྲིད་སྒྲུབ་ལ་
སྨྲས་པ། གང་གིས་མི་ནི་བསད་པ་དང་། །གང་ཞིག་གསོད་པར་
- 403 པ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ
བྱེད་པ་དག ། དེ་དག་གཉིས་ཀ་མི་དམིགས་ཏེ། །གསོད་དང་་
གསོད་པ་པོ་ཡོད་མིན། །རིགས་དང་འདུལ་བ་ཕུན་སུམ་ཚོགས། །
བྲམ་ཟེ་བ་ལང་གླང་བོ་དང༌། །ཁྱི་དང་སྨེ་ཤ་ཅན་དག་དང་། །མཁས་
པ་རྣམས་ནི་མཉམ་པར་བལྟ། །ཞེས་བྱ་བ་ལ་སོགས་པ་མེད་པར་ལྟ་
བའི་ཚིགས་སུ་བཅད་པ་མང་བོ་བསྟན་པས་བསླུས་ནས། སྲིད་སྒྲུབ་
ཀྱི་ཁ་ལོ་བ་ཁྱབ་འཇུག་རང་ཉིད་ཀྱིས་བྱས་ཏེ། གཡུལ་བཀྱེ་བས་
འཐབ་དཀའི་རིགས་དཔུང་ཚོགས་བཅོ་བརྒྱད་དང་བཅས་པ་བརླག་
པར་གྱུར་ཏོ། ། དེའི་ཚེ་རུ་བ་ཏི་ཞེས་བྱ་བའི་རྒྱལ་བོ་དཔུང་གི་
ཚོགས་སྟོང་ཕྲག་ལྷག་དང་བཅས་པ་བུད་མེད་ཀྱི་ཆ་ལུགས་སུ་བྱས་ཏེ་
བྲོས་ནས་རི་ཁ་བ་ཅན་གྱི་ཁྲོད་དུ་ཞུགས་ཤིང་གནས་པའི་རིགས་་་་
འཆད་པ་ལས་དེང་སང་ན་ཡང་བོད་ཅེས་བྱ་བར་གྲགས་པ་ཡིན་ནོ།
ཞེས་བྷ་ག་ལའི་སློབ་དཔོན་ཆེན་པོ་ཤེས་རབ་གོ་ཆས་གསུངས་སོ། །
ཇི་སྐད་དུ། གཙུག་ན་ཟླ་བ་མིག་གསུམ་པ། །དབྱིག་ལྡན་བདེ་་་
འབྱུང་གཡོན་གྱི་ལྷ། །ཕུགས་བདག་མདུང་ཐོགས་རྩེ་གསུམ་ཅན། །
ནམ་མཁའི་སྐྲ་ཅན་གངྒཱ་འཛིན། །གྲོང་གསུམ་ཐར་བྱེད་སྲིད་པ་འཇིག
། ཅེས་པ་ལྟར་མིང་གི་རྣམ་གྲངས་མང་ལ། ལྷ་ཆེན་པོ་དབང་ཕྱུག་
གིས་གྲོང་ཁྱེར་སུམ་བརྩེགས་བཅོམ་པར་གྱུར་པ་ནི། གྲོང་ཁྱེར་སུམ་
བརྩེགས་ལ་གནས་པའི་ལྷ་མ་ཡིན་རྣམས་ཀྱིས་ས་གསུམ་པོ་ཤིན་ཏུ་
དཀྲུགས་པར་གྱུར་ནས། ལྷ་རྣམས་ཀྱིས་དབང་ཕྱུག་ལ་གསོལ་བ་
བཏབ་ཕས། དབང་ཕྱུག་གིས་བཟློག་པར་གྱུར་ཀྱང་ལྷ་མ་ཡིན་་་
རྣམས་བཟློག་ཏུ་མ་འདོད་པ་ན། ལྷ་ཆེན་པོ་ཁྲོས་པར་གྱུར་ཏེ་གཞུ་
ཆེན་པོ་བླངས་ནས་མདའ་རྩེ་གསུམ་པས་གྲོང་ཁྱེར་སུམ་བརྩེགས་་
བསྲེགས་པར་གྱུར་ཏོ། ། ཞེས་གྲག་ལ། སྐེམ་བྱེད་གཞོན་ནུ་་
404

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གདོང་དྲུག་གིས་ཀྱང་ཤ་ཟའི་མདུང་ཐུང་འཇེབས་བསྣུན་བྱས་པས་
རང་གི་ཞང་བོ་ཀྲུང་ཀྲུང་ཞེས་བྱ་བ་བསད་པར་གྱུར་ཏོ་ཞེས་གྲག་གོ།
འདི་དག་གི་གཏམ་ནི། གང་གི་ཚེ་ལྷ་མ་ཡིན་སྐར་མ་ཞེས་བྱ་བས་ལྷ་
རྣམས་ལ་ཤིན་ཏུ་བརྩེ་བར་གྱུར་པ་དང་། དེའི་ཚེ་ལྷ་རྣམས་ཀྱིས་
ལྷའི་དབང་བོ་བརྒྱ་བྱིན་ལ་གསོལ་བ་བཏབ་བོ། ། བརྒྱ་བྱིན་གྱིས་
འདོད་ལྷ་དགའ་རབ་དབང་ཕྱུག་ལ་བསྒོ་བ། ལྷ་ཆེན་པོ་ཅི་ནས་
ཀྱང་དཀའ་ཐུབ་བོར་ཏེ། ལྷའི་ལོ་སྟོང་གི་བར་ཏུ་ལྷ་མོ་ཨུ་མ་དང་
དགའ་མགུར་སྤྱོད་པས་ཉི་མ་གཅིག་ལས་མ་འདས་སྙམ་ཏུ་སེམས་པ་
དེ་ལྟ་བུར་རྨོངས་པར་གྱིས་ཤིག་ཅེས་པས། དེས་ལྷ་ཆེན་པོ་དེ་ལྟར་
རྨོངས་པར་བྱས་སོ། ། དེའི་ཚེ་ལྷ་རྣམས་ཀྱིས་བསམ་པ། ལྷ་མོ་
ཨུ་མ་འདི་ལས་བུ་མཐུ་ཆེ་བ་དང་ལྡན་པ་གཅིག་སྐྱེས་ནས། དེས་
བདག་ཅག་བྲན་དུ་འགྱུར་དུ་འོང་ངོ་སྙམ་དུ་དོགས་ཤིང་འཇིགས་པར་
གྱུར་ནས་འཁྲིག་པ་སྤྱོད་པ་དེའི་བར་ཆད་བྱ་བའི་ཕྱིར་མེ་ལྷ་བར་དུ་
བཏང་ངོ་། ། མེ་ལྷ་ན་རེ། ས་བོན་ཨུ་མའི་མངལ་དུ་སོང་ན་བུ་
ཤིན་ཏུ་མཐུ་ཆེ་བ་འབྱུང་བས་དེར་མ་བཏང་ཞིག་ཅེས་བཤད་དོ། །
དེ་ནས་དབང་ཕྱུག་གིས་ས་བོན་ས་ལ་འཕོ་བ་དང་། ཨུ་མས་མེ་ལྷ་
ཁྱོད་ཀྱི་མངལ་དུ་གྱུར་ཅིག་ཅེས་བརྗོད་པས་དེའི་མངལ་དུ་སོང་བས་
མི་བཟོད་ལ་ཚིག་པར་གྱུར་ནས། རྒྱ་མཚོ་འདོད་ཅིང་འདམ་བུའི་
ཚལ་ཏུ་ངོ་ཚ་བ་དང་བཅས་པས་གནས་པར་གྱུར་ཏོ། ། སྨིན་དྲུག་
ཀྱང་དགུན་སྨད་ཀྱི་དུས་སུ་ཁྲུས་ཀྱི་ཕྱིར་རྒྱ་མཚོར་ཞུགས་ཏེ་ནུབ་པས་
གྲང་བར་གྱུར་པའི་ཚེ་མེ་ལྷ་མཐོང་ནས་དེའི་གམ་དུ་སོང་བ་ན། མེ་
ལྷའི་མངལ་གྱི་དྲོ་བའི་རེག་བྱ་དེས་རེག་པས་སྨིན་དྲུག་ལ་བུ་ཆགས་
པར་གྱུར་ཏོ། ། ཕྱིས་བཙས་པ་ན་གཞོན་ནུ་སྐེམ་བྱེད་དུ་གྱུར་ཏེ།
405

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྨིན་དྲུག་རེ་རེ་ནས་འདི་ནི་ངའི་བུ་ཡིན་ནོ། །འདི་ནི་ངའི་བུ་ཡིན་ནོ་
ཞེས་སྨྲ་ཞིང་ནུ་མ་སྟོབས་པ་དང་། དེས་མ་རྣམས་མགུ་བར་བྱ་བའི་
ཕྱིར་གདོང་དྲུག་པར་བསྟན་ཏོ། ། དེ་ནས་ལྷ་ཆེན་པོས་འབྱོར་བ་
ཆེན་པོ་དང་བཅས་ཏེ་གཞོན་ནུ་རང་གི་ཁྱིམ་དུ་ཁྱེར་ནས་སྐྱེས་པའི་ཆོ་
ག་སོགས་བྱས་སོ། ། དེ་ནས་ལྷ་རྣམས་ཀྱིས་ཁྱེར་ཏེ་དབང་བསྐུར་
བའི་ཆུ་ངོགས་སུ་དམག་དཔོན་དུ་དབང་བསྐུར་རོ། ། དེ་ནས་
གཞོན་ནུས་ལྷ་མ་ཡིན་སྐར་མ་དང་ལོ་སྟོང་གི་བར་དུ་གཡུལ་བཀྱེ་བ་
དང་ལྷ་མིན་དེ་བསད་པར་མ་ནུས་སོ། ། དིས་ཨུ་མ་ལ་ང་ལ་ཤ་
ཟའི་མདུང་བྱིན་ཅིག་ཅེས་གསོལ་བ་བཏབ་པས་ལྷ་མོ་ཨུ་མས་ཤ་ཟའི་
མདུང་ཐུང་བྱིན་ནོ། ། དེ་ནས་སྐེམ་བྱེད་ཀྱི་མཚོན་ཆ་དེས་ལྷ་མ་
ཡིན་སྐར་མ་བསད་དོ། ། ལྷ་མིན་དེའི་དཔུང་གི་ཚོགས་བཅོམ་
པར་གྱུར་པའི་ལྷག་མ་རྣམས་ཀྱི་རང་དང་འཚམ་པའི་རྟེན་མ་རྙེད་
ནས། སྐེམ་བྱེད་ནི་རང་གི་ཞང་བོའི་ཚིག་ལས་འདའ་བར་མི་བྱེད་
དོ་སྙམ་ནས་ཞང་བོ་ཀྲུང་ཀྲུང་ལ་རྟེན་བཅས་སོ། ། སྐེམ་བྱེད་ཀྱིས་
ཀྲུང་ཀྲུང་ལ་ཕོ་ཉ་བཏང་སྟེ། རྒྱལ་བོ་རྣམས་ཀྱི་གཞུང་ལུགས་ནི་
དགྲ་བོའི་ལྷག་མ་ནི་བཟོད་དུ་མི་རུང་བ་ཞིག་ཡིན་པས་ཁོ་བོའི་དགྲ་ལྷ་
མ་ཡིན་སྐར་མའི་དཔུང་གི་ཚོགས་ལྷག་མ་རྣམས་ཐོངས་ཤིག ཅེས་
སྨྲས་པ་དང་། ཀྲུང་ཀྲུང་གིས་བསམ་པ། རྩྭ་ལ་འཕྲལ་དུ་འཇུས་
པར་གྱུར་པ་དག ། མ་ལུས་རྩྭ་ཡི་ཚོགས་རྣམས་ཆད་གྱུར་ནའང་། །
འཛིན་པའང་ལྷན་ཅིག་ལྟུང་བ་ཉིད་གྱུར་ན། །སེམས་དང་ལྡན་པ་
རྣམས་ལྟ་སྨོས་ཅི་དགོས། །ཞེས་བསམ་ནས་སྐྱབས་སུ་འོངས་པ་ནི་
དོར་དུ་མི་རུང་ངོ་སྙམ་ནས་དཔུང་ཚོགས་དེ་རྣམས་མ་བཏང་ངོ་། །
དེ་ནས་སྐེམ་བྱེད་ཀྱིས་དེ་ལྟ་ན་ནི་སྟོབས་ཀྱིས་བླང་བར་བྱའོ་སྙམ་ནས་
406

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གཡུལ་བཀྱེ་བས། རང་གི་ཞང་བོ་ཀྲུང་ཀྲུང་མདུང་གིས་བསྣུན་ཏེ་
བསད་ནས་དཔུང་ཚོགས་རྣམས་ཕྱོགས་པར་གྱུར་ཏོ་ཞེས་གྲག་གོ།
དེ་ན་སངས་རྒྱས་ཉག་ཅིག་གིས་སྐལ་བ་དང་ལྡན་པའི་འགྲོ་བ་ཀུན་
ཕན་པ་དང་བདེ་བ་ཐམས་ཅད་ལ་སྦྱོར་བར་མཛད་པ་ལགས་སོ། །
དེ་ནས་ཡང་གསུངས་པ། ང་ཡི་འདི་ལ་གནོད་བྱ་འདི་ཉིད་བསྲུང་
བྱ་འདི། །བསད་བྱ་ཞེས་པ་ལྷ་ཡི་མཆོག་གི་གཞུང་ལུགས་ཡིན། །
སངས་རྒྱས་ལ་ནི་དགྲ་དང་མཛའ་བཤེས་མི་མངའ་བར། །ངེས་པར་
ལེགས་དང་མངོན་པར་མཐོ་བས་ཕན་འདོགས་མཛད། །ཅེས་བྱུང་།
ང་ལ་གནོད་པར་བྱ་བ་ནི་སེམས་ཅན་འདི་ཉིད་དང་། ང་ཡིས་་
གསད་པར་བྱ་བའི་དགྲ་ནི་སེམས་ཅན་འདི་དག་གོ། ཞེས་སོ་སོར་
རིས་སུ་གཅོད་པ་ནི། ཁྱབ་འཇུག་ལ་སོགས་པ་འཇིག་རྟེན་གྱི་ལྷ་
དབང་ཆེ་བར་གྲགས་པ་རྣམས་ཀྱི་བྱ་བའི་ལས་དང་གཞུང་ལུགས་ཡིན་
ནོ། ། སངས་རྒྱས་བཅོམ་ལྡན་འདས་ལ་ནི། སེམས་ཅན་འདི་ནི་
ཁོང་གི་དགྲ་ཡིན་པས་གསོད་པའམ་གནོད་པ་བསྐྱེལ་བར་བྱ་ལ།
འདི་ནི་མཛའ་བཤེས་ཡིན་པས་ཕན་འདོགས་པར་བྱའོ་ཞེས་ཉེ་རིང་
ཆགས་སྡང་མི་མངའ་བར་རང་རང་གི་སྐལ་བ་ཇི་ལྟ་བ་བཞིན་དུ་ངེས་
པར་ལེགས་པ་ཐར་བ་དང་། མངོན་པར་མཐོ་བ་ལྷ་དང་མི་ཡི་རྟེན་
ལ་འགོད་པ་སོགས་ཀྱིས་ཕན་འདོགས་པར་མཛད་དོ། ། དེ་ཡང་
ལྷས་བྱིན་རང་ཉིད་འཁོར་ལྔ་བརྒྱ་དང་བཅས་པས་སྒྱོགས་རྡོ་ཆེན་པོ་
འཕངས་པའི་ཚེ་རྡོའི་དུམ་བུ་ཕྲ་མོ་ཞིག་བཅོམ་ལྡན་འདས་ཀྱི་ཞབས་
ཀྱི་མཐེ་བོང་ལ་ཕོག་སྟེ་རྨ་བྱུང་ནས་སྐུ་མཚལ་བབས་པ་ཐབས་གང་
གིས་ཀྱང་མ་ཆད་པ་ན། འོད་སྲུངས་སྟོབས་བཅུ་བས་བདེན་པ་
གསོལ་བར་ཞུས་པས་བཅོམ་ལྡན་འདས་ཀྱིས་གནང་ངོ་། ། དེར་
407

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདི་སྐད་དུ། བཅོམ་ལྡན་ཁྱོད་ཀྱི་ཐུགས་ལ་ནི། །སྲས་དང་དགྲ་བོ་
མཚུངས་ཞེ་ན། །བདེན་པའི་ཚིག་ནི་འདི་ཡིས་ནི། །རྨ་ཡི་འཛག་པ་
ཆོད་པར་ཤོག ། ཅེས་བདེན་པ་གསོལ་མ་ཐག་ཏུ་སྐུ་མཚལ་ཆད་
དོ། ། གཏམ་དེ་མ་ག་དྷ་བ་རྣམས་ཀྱིས་ཐོས་ནས་གོ་མཚོན་ཐོགས་
ཏེ་ལྷས་བྱིན་གསོད་པའི་ཕྱིར་འོངས་པ་ན། བཅོམ་ལྡན་འདས་ཀྱིས།
འཇིག་རྟེན་ན་ནི་བྱམས་པ་དང་སྡང་བ་དང་བར་མ་དག་འབྱུང་བ་
ཆོས་ཉིད་ཡིན་པས། ལྷས་བྱིན་གསོད་པ་ལས་ཐར་བར་བྱ་བའི་ཕྱིར་
བྱ་གཏོང་བར་བྱའོ་ཞེས་གསུངས་པ་ལྟ་བུའོ། ། ཇི་སྐད་དུ། རྒྱུ་
ནི་ཡོངས་སུ་སྨིན་གྱུར་ན། །གང་དང་གང་ལ་གང་དང་ནི། །གང་ཚེ་
བྱ་བ་ཕན་གྱུར་པ། །དེ་དང་དེ་ལ་དེ་སྣང་ངོ༌། །ཞེས་གསུངས་པ་ལྟར་
རོ། ། དེ་ནས་ཡང་གསུངས་པ། ཁྱབ་འཇུག་ཚིག་ནི་འདོད་་་
ཆགས་ལ་སོགས་སྐྱོན་རྣམས་བསྐྱེད། །ལྷ་ཆེན་པོ་ཡི་བྱེད་སྤྱོད་གང་
ཡིན་སྨྱོན་པ་བཞིན། ། དེ་བཞིན་གཤེགས་པ་ཉེས་པ་མ་ལུས་སེལ་་་་
མཛད་ན། །སུ་ཞིག་སྟོན་པ་ཆེན་པོར་འོས་པ་དཔྱད་པར་གྱིས། །ཞེས་
བྱུང་། དེ་ཡང་ལྷ་ཆེན་པོ་ཁྱབ་འཇུག་ཅེས་བྱ་བ་ལྷའི་དྲང་སྲོང་ཆེན་
པོ་ནོར་ལྷ་སྲེད་མེད་ཅེས་བྱ་བ་དང་ལྷ་མོ་གཏུམ་མོའི་བུ་ཡིན་ཞིང་།
རྒྱ་མཚོའི་ནང་ན་སྒོ་ལྡན་ཞེས་བྱ་བའི་གྲོང་ན་རང་གི་ཆུང་མ་དཔལ་མོ་
དང་མངག་གཞུག་མ་ལ་སོགས་པ་བུད་མེད་དྲུག་སྟོང་དང་ལྷན་ཅིག་
གནས་ལ། ཉེ་དབང་དང་གོས་སེར་ཅན་ལ་སོགས་པའི་མིང་གི་རྣམ་
གྲངས་དུ་མ་དང་ལྡན་པ་དེས། ཉི་མའི་ནང་ན་ང་ཁྱབ་འཇུག །
སྐར་ནང་འོད་ལྡན་ཟླ་བ་སྟེ། །རླུང་ནང་ང་ནི་འོད་ཟེར་ཅན། །སྣང་
བའི་ནང་ན་ཉི་མ་ཡིན། །རིག་བྱེད་ནང་ན་སྙན་ཚིག་དང་། །ལྷ་ནང་
ང་ནི་བརྒྱ་བྱིན་ཡིན། །ཞེས་སོགས་བཤད་ལ། ཡང་། ལུས་ནི་
408

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
རྙིང་བ་སྤངས་ནས་སུ། །ལུས་ནི་གསར་བ་ལེན་བྱེད་པའི། །བདག་ནི་
མཚོན་གྱིས་མི་ཆོད་ཅིང་། །མེས་ཀྱང་མི་འཚིག་ཆུས་མི་འདྲུལ། །ཞེས་
བྱ་བ་ལ་སོགས་པའི་ཚིག་གིས་སྲིད་སྒྲུབ་རྨོངས་པར་བྱས་ཏེ། སྒྲ་
ངན་དཔུང་ཚོགས་རྣམས་བརླགས་པར་བྱས་པ་ལྟ་བུའོ། ། ཁྱབ་
འཇུག་གི་འཇུག་པ་བཅུ་ཡང་སྐབས་འདིར་བཤད་པར་བྱ་སྟེ། ཉ་
དང་རུས་སྦལ་ཕག་དང་ནི། །མི་ཡི་སེང་གེ་མིའུ་ཐུང་དང་། །དགའ་
བྱེད་ར་མ་ན་ནག་པོ། ། སངས་རྒྱས་ཀལ་ཀི་ཙི་དང་བཅུ། །ཞེས་་་་
བཤད་པ་ལྟར། སྔོན་ཞིག་ན་དུས་ཀྱི་དབང་གིས་རིག་བྱེད་བཞི་རྒྱ་
མཚོའི་ནང་དུ་ནུབ་པར་གྱུར་བས། ལྷ་རྣམས་ཀྱིས་དེ་བླངས་པའི་
དོན་དུ་ཁྱབ་འཇུག་ལ་གསོལ་བ་བཏབ་བོ། ། དེ་ནས་ཁྱབ་འཇུག་
ཉའི་གཟུགས་སུ་སྤྲུལ་ཏེ་རིག་བྱེད་བཞི་རྒྱ་མཚོའི་ནང་ནས་བླངས་ནས་
ལྷ་རྣམས་ལ་ཕུལ་བ་དང་། སའི་ལྷ་ཡིས་ས་ཆེན་པོའི་ཁུར་འདི་་
འདེག་པར་མི་ནུས་སོ་ཞེས་ལྷ་རྣམས་ལ་གསོལ་བ་བཏབ་པས། ཁྱབ་
འཇུག་རུས་སྦལ་གྱི་གཟུགས་སུ་གྱུར་ནས་ས་ཆེན་པོ་ཡར་ལ་བཏེག་པ་
དང་། ཁྱབ་འཇུག་ཕག་རྒོད་ཀྱི་གཟུགས་སུ་གྱུར་ནས་ས་ཆེན་པོ་
འོག་ཏུ་ནུབ་པར་མི་འགྱུར་བའི་ཕྱིར་མཆེ་བས་སྟེང་དུ་འཐེན་པ་དང་།
ལྷ་མ་ཡིན་གྱི་རྒྱལ་བོ་འགྲོ་སྐྱོབ་གསེར་ཅན་ཞེས་བྱ་བ་དཔག་ཚད་ལྔར་
ཁྱབ་པའི་འཁོར་འདུས་པའི་དབུས་ན་འདུག་པའི་ཚེ། འགའ་ཞིག་
གིས་ལུས་ཀྱི་ཕྱེད་ནི་མིའི་གཟུགས་ལ། ལུས་ཀྱི་ཕྱེད་ནི་སེང་གེའི་
གཟུགས་ཅན་ཞིག་རྒྱལ་བོའི་སྒོ་ན་འདུག་གོ་ཞེས་སྨྲས་པ་ཐོས་པས།
འགྲོ་བ་སྐྱོབ་གསེར་ཅན་འཁོར་བཅས་ངོ་མཚར་དུ་གྱུར་ཏེ་སྒོར་སོང་
སྟེ་འཐབ་པའི་ཕྱིར་སྦྲན་ནོ། ། དེ་ནས་ཁྱབ་འཇུག་མིའི་སེང་གེ་
གཟུགས་ཀྱིས་འགྲོ་སྐྱོབ་གསེར་ཅན་སྒོ་གཏན་ལ་བླངས་ཏེ། འགྲོ་
409

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
སྐྱོབ་གསེཪ་ཅན་གྱི་བྲང་སྡེར་མོས་དྲལ་ཏེ་བསད་པ་དང་། ཁྱབ་
འཇུག་མི་ཐུང་གི་གཟུགས་སུ་བྱས་ནས་ལྷ་མ་ཡིན་གྱི་རྒྱལ་བོ་སྟོབས་
ལྡན་ལ་ས་སླངས་པས། དེས་གོམ་པ་གསུམ་གྱི་ས་བྱིན་པ་ན། ས་
གསུམ་གོམ་པ་གཉིས་ཀྱིས་མནན་ནས་གོམ་པ་གཅིག་འཇོག་པའི་་་
གནས་མ་རྙེད་པར་སྟོབས་ལྡན་གྱི་མགོར་བཞག་སྟེ། སྟོབས་ལྡན་ས་
འོག་ཏུ་བཅུག་པ་དང་། ཇི་སྐད་དུ། སྦྱིན་བདག་སྟོབས་ལྡན་ཁྱབ་
འཇུག་སློང་བ་པོ། །རྟ་ཡི་མཆོད་སྦྱིན་དུས་སུ་ས་ཆེན་བྱིན། །འབྲས་
བུ་བཅིངས་པ་ཉིད་ནི་ཐོབ་པར་གྱུར། །ཆོལ་བར་བྱེད་པའི་ལས་་་་
འདིར་སུ་ཞིག་སྨོན། །ཞེས་བཤད་དོ། ། དྲང་སྲོང་ཛ་མཱ་ན་ཨ་གྣིའི་
བུ་དགའ་བྱེད་དུ་སྤྲུལ་ནས་རྒྱལ་པོ་སྲིད་སྒྲུབ་བརྩོན་ལ་སོགས་པ་་་་་
བསད་ནས་རྒྱལ་རིགས་མེད་པར་བྱས་པ་དང་། རྒྱལ་བོ་ཤིང་རྟ་
བཅུ་བའི་བུ་ར་མ་ནར་སྤྲུལ་ནས་རང་གི་ཆུང་མ་སྲིན་པོ་ལང་ག་མགྲིན་
བཅུས་འཕྲོག་པས། སྤྲེའུ་ཧ་ནུ་མ་ལ་གྲོགས་བཅོལ་ཏེ་སྲིན་པོ་བཏུལ་
བ་དང་། སྐར་མ་ནག་པའི་བུ་ནག་པ་ཟེར་བས་རྩོད་པའི་དུས་སུ་
ཁྱབ་འཇུག་གིས་སེམས་ཅན་གྱི་དོན་བྱས་པ་དང་། ར་མ་ནས་སྲིན་
པོ་དཔག་ཏུ་མེད་པ་བསད་པའི་སྡིག་པ་དེ་སྦྱང་བར་བྱ་བའི་ཕྱིར།
རྩོད་པའི་དུས་སུ་ཁྱབ་འཇུག་སངས་རྒྱས་ཀྱི་གཟུགས་སུ་འབྱུང་བར་
འགྱུར་རོ་ཞེས་འཇིག་རྟེན་པ་དག་སྒྲོགས་པ་དང་། རིག་ལྡན་བྲམ་
ཟེ་གྲགས་པ་ཞེས་བྱ་བའི་བུ་ཀལ་ཀི་ཙི་ཞེས་བྱ་བར་གྱུར་ནས་མ་འོངས་
པ་ན་སེམས་ཅན་མང་བོ་བཏུལ་བའི་མཐར་དུས་ལྡོག་པར་འགྱུར་རོ་
ཞེས་ཟེར་རོ། ། དེ་ཡང་དང་བོ་གསུམ་ལ་སྒྲོ་གདགས་གཞི་འཐད་
ལྡན་མེད་ཀྱང་གཏམ་རྒྱུད་རྫུན་མ་ལ་བརྟེན་པ་དང་། གཞན་རྣམས་
ནི་ངོ་མཚར་ཆེས་ཆེ་བ་དག་ཁྱབ་འཇུག་གིས་སྤྲུལ་བར་སྒྲོ་བཏགས་
410

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
པའོ་ཞེས་མཁས་པ་དག་གིས་བཤད་དོ། ། རྟོག་གེ་འབར་བ་ལས།
སྲེད་མེད་ཀྱི་བུ་ནི་འདོད་ཆགས་དང་བཅས་པ་ཡིན་ཏེ། བུད་མེད་
སྟོང་ཕྲག་བཅུ་དྲུག་འཕྲོག་པར་བྱེད་པའི་ཕྱིར་རྒྱལ་བོ་ངན་པ་བཞིན་
ནོ། ། སྲེད་མེད་ཀྱི་བུ་ནི་ཞེ་སྡང་དང་བཅས་པ་ཡིན་ཏེ། རྔོན་པ་
དང་བྱ་བ་ལ་སོགས་པ་བཞིན་ནོ། ། སྲེད་མེད་ཀྱི་བུ་ནི་གཏི་མུག་
དང་བཅས་པ་ཡིན་ཏེ། ཟླ་བ་བཞིའི་བར་དུ་གཉིད་ལོག་པའི་ཕྱིར་
སྦལ་བ་དང་སྦྲུལ་ལ་སོགས་པ་བཞིན་ནོ། ། ཞེས་གསུངས་སོ། །
ལྷ་ཆེན་པོ་དབང་ཕྱུག་ནི། གངས་རི་ཏི་སེ་ན་ལྷ་མོ་ཨུ་མ་དང་ཁྱུ་
མཆོག་ལ་སོགས་པའི་འཁོར་གྱི་ཚོགས་སྟོང་གིས་བསྐོར་ནས་གནས་
པར་འདིའི་འགྲེལ་བར་བཤད་ལ། གཞུང་གཞན་ལས། ལྷ་ཆེན་
པོ་རི་རབ་ཀྱི་བྱང་ཤར་ཐོད་པ་དགུ་བརྩེགས་ཀྱི་ཕོ་བྲང་ན། ཁྱབ་
འཇུག་དང་དགའ་བྱེད་དབང་ཕྱུག་ལ་སོགས་པ་ཕོ་དང་། ཨུ་མ་
དང་དྲུག་ལྡན་མ་ལ་སོགས་པ་མོའི་འཁོར་ཉི་ཤུ་རྩ་རེ་རེ་དང་།
གཞན་ཡང་གནོད་སྦྱིན་དང་རིམས་ཀྱི་བདག་མོ་ལ་སོགས་པ་དུ་མས་
བསྐོར་ནས་གནས་པར་ཡང་བཤད་དོ། ། ལྷ་ཆེན་པོའི་བྱ་སྤྱོད་ནི་
སྨྱོན་པ་ལྟ་བུར་སྟོན་པ་ཡིན་ཏེ། པི་ཝང་སྦྲེང་ཞིང་གླུ་ལེན་པ་དང་།
དགའ་བར་བྱེད་པ་ཉན་ཅིང་གར་བྱེད་པ་དང་། དེ་ཡིས་བདེ་བ་
ཐོབ་པར་འགྱུར་ཟེར་བ་དང་། གཅེར་བུར་གནས་པས་འབྱོར་བ་
ཐོབ་པར་འགྱུར་ཟེར་བ་དང་། བདག་ཉིད་བཞད་གད་ཀྱི་སྤྱོད་པ་
ལྟ་བུར་བསྟན་པར་བྱའོ། ། ཞེས་ལྷ་ཆེན་པོ་རང་གིས་སྨྲ་བ་ལྟ་བུ་
དང་། ཐིག་ལེའི་མཆོག་མའི་རྒྱུ་ལས་ཚངས་པས་ཕྱོགས་བཞིར་་་་
གདོང་བཞི་སྤྲུལ་ཞིང་། སྟེང་དུ་ཡང་མགྲིན་པ་དང་བཅས་པའི་མགོ་
སྤྲུལ་ཏེ། དེས་ལྷ་ཆེན་པོ་གང་ལས་བྱུང་བའི་རིགས་ཤེས་པར་བྱེད་
-411

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པ་ལ། ལྷ་ཆེན་པོས་འདིས་ཁོ་བོ་གང་ལས་བྱུང་བའི་རིགས་ཀྱི་་་་
གཏམ་སྨྲས་ན། ལྷ་རྣམས་ཀྱི་མདུན་དུ་ངོ་ཚ་བར་འགྱུར་རོ་སྙམ་
ནས། ཚངས་པའི་སྟེང་མགོ་ལྷ་ཆེན་པོའི་སེན་མོས་བཅད་པའི་སྡིག་
པ་སྦྱང་བར་བྱ་བའི་ཕྱིར། མིའི་ཐོད་པ་ཐོགས་པ་དང༌། ཐང་ཤིང་
གི་ནགས་ན་དྲང་སྲོང་རྣམས་གནས་པའི་ཚེ་དེ་དག་ཡམ་ཤིང་ལ་་་་
སོགས་པ་བཙལ་བའི་ཕྱིར་ཕྱི་རོལ་ཏུ་སོང་བ་ན། ལྷ་ཆེན་པོས་རང་
གི་མཚན་མ་བསྒྲེང་སྟེ་གནས་དེར་ཞུགས་པ་དང་། དྲང་སྲོང་རྣམས་
ཀྱི་ཆུང་མ་དང་བུ་མོ་རྣམས་ཀྱི་སེམས་གཡོས་པར་བྱས་པས། དྲང་
སྲོང་ཆེན་པོ་རྣམས་ཕྱི་དྲོའི་དུས་སུ་སླར་འོངས་པ་ན་གཏམ་དེ་ཐོས་
ནས་ཁྲོས་ཏེ་དམོད་པ་བྱས་པས་དེའི་མཚན་མ་ས་ལ་ལྷུང་བར་བྱས་
སོ། ། ལྷ་ཆེན་པོ་ཡང་གླང་བོ་ཆེའི་གཟུགས་སུ་བྱས་ཏེ། སཱ་ལའི་
ནགས་ཚང་ཚིང་དུ་ཞུགས་སོ། ། མེས་བྱིན་ཞེས་བྱ་བས་གཏམ་དེ་
ཐོས་ནས་དྲང་སྲོང་ཆེན་པོ་རྣམས་ཀྱི་གན་དུ་སོང་སྟེ། མཚན་དེ་
བསླངས་པའི་ཕྱིར་གསོལ་བ་བཏབ་པོ། ། དྲང་སྲོང་དག་གིས་ཕན་
ཚུན་མཆོག་བྱིན་པས་ལྷ་ཆེན་པོ་སླར་ཡང་མཚན་དང་ལྡན་པར་གྱུར་
ཏོ། ། ཞེས་གྲག་གོ། ། ཡང་ལྷ་མ་ཡིན་ལོང་བ་ལྷ་ཆེན་པོའི་
གཟུགས་སུ་བྱས་ནས་ལྷ་མོ་ཨུ་མར་འཁྲིག་པ་སྤྱོད་པར་འདོད་ནས་
དེའི་གམ་དུ་སོང་བ་དང་། ཨུ་མས་དེའི་བྲང་གི་ངོས་ན་ཐིག་ལེ་
གཅིག་ཡོད་པ་མཐོང་ནས་འདོད་པར་མ་གྱུར་ཏོ། ། ལྷ་ཆེན་པོས་
གཏམ་དེ་ཐོས་ནས་རྩེ་གསུམ་ཐོགས་ཏེ་གཡུལ་བཀྱེ་ནས། ལྷ་མ་ཡིན་
ལོང་བ་མདུང་རྩེ་གསུམ་ལ་བསྐྱོན་པས། དེའི་ལུས་ལས་ཁྲག་གི་ཐིག་
པ་ཇི་སྙེད་བྱུང་བ་དེ་སྙེད་ལྷ་མ་ཡིན་དུ་གྱུར་ནས་གཡུལ་འགྱེད་པར་
ལྷགས་སོ། ། དེ་ནས་ལྷ་རྣམས་ཀྱིས་ཙ་མུ་ལ་སོགས་པ་མ་མོ་བརྒྱད་
412

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
སྤྲུལ་ནས། དེ་དག་གིས་ལྷ་མ་ཡིན་ལོང་བའི་ཁྲག་བར་སྣང་ལ་་་་
འབབ་པའི་ཚེ་ན་འཐུངས་ཏེ། ཐིགས་པ་གཅིག་ཀྱང་ས་ལ་ལྷུང་བར་
མ་གྱུར་པ་དེ་ལྟར་བྱས་ནས་ལྷ་མ་ཡིན་ལོང་བ་བསད་པར་གྱུར་ཏོ། །
ཞེས་གྲགས་སོ། ། རྟོག་གེ་འབར་བ་ལས། སྐྱེ་དགུའི་བདག་པོ་
གསལ་བ་མཆོད་སྦྱིན་བྱེད་པའི་དུས་སུ་ལྷ་ཐམས་ཅད་ཚོགས་པ་
ལྷ་ཆེན་པོས་ཐོད་པའི་ཕྲེང་བས་མགོ་བརྒྱན་ཅིང་ཐལ་བ་ལུས་ལ་་་་
བསྐུས། ལག་ན་ཐོད་པ་ཐོགས་ཏེ་སྨྱོན་པའི་བརྟུལ་ཞུགས་འཛིན་
བཞིན་དུ་ཤིན་ཏུ་འཕྱི་བ་ན་འོངས་སོ། ། དེ་མཐོང་ནས་རྒྱལ་བ་
ཞེས་བྱ་བའི་ཉི་མས་གད་མོ་བྱས་སོ། ། བཟང་བོ་ཞེས་བྱ་བའི་ཉི་།
མས་མིག་བཙུམ་བྱས་སོ། ། དེས་བདེ་བྱེད་ཁྲོ་བོའི་མེས་ཚིག་ནས་
རྒྱལ་བ་ཞེས་བྱ་བའི་སོ་རྣམས་ལྷུང་བར་བྱས་སོ། ། བཟང་བོའི་ནི་
མིག་ལྷུང་བར་བྱས་སོ་ཞེས་འབྱུང་ངོ་ཞེས་གསུངས་སོ། ། དབང་
ཕྱུག་གི་ཡོན་ཏན་བརྒྱད་ནི། ཕྲ་བ་དང་། ཡང་བ་དང་། བདག་
པོར་གྱུར་པ་དང་། དབང་དུ་གྱུར་པ་དང་། གར་ཡང་ཕྱིན་པ་
དང་། མཆོད་པར་བྱ་བ་དང་། འདོད་དགུར་ལྡན་པ་དང་།
དགའ་མགུར་གནས་པ་སྟེ་བརྒྱད་དོ། ། སློབ་དཔོན་སྤྱན་རས་་་
གཟིགས་བརྟུལ་ཞུགས་ཀྱིས། ལག་པ་དང་ནི་རྐང་བ་དང་། །མིག་
དང་བཞིན་དང་ལུས་རྣམས་ཀྱིས། །མང་བོ་བྱེད་ཅིང་འཇིག་བྱེད་
པས། །དེས་ན་ཕྲ་བར་བརྗོད་པ་ཡིན། །ནམ་མཁའ་རླུང་དང་ས་དང་
ནི། །ཆུ་དང་མེ་དག་གནས་བྱེད་ཅིང་། །སྡུད་པ་དང་ནི་རྒྱས་བྱེད་
པས། །དེས་ན་ཡང་བར་བརྗོད་པ་ཡིན། །འབྱུང་བོ་ཀུན་ལ་དབང་
བྱེད་ཅིང་། །གནས་པ་དང་ནི་རྒྱུ་བ་དག །གང་ལས་གང་འདོད་དེ་
བྱེད་པས། །དེས་ན་བདག་པོར་གྱུར་པ་ཡིན། །བདག་ལ་རག་ལུས་
413

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རང་དབང་ཅན། །འགའ་ཡང་འཇིག་པ་ཡོད་མ་ཡིན། །ཐམས་ཅད་
དབང་དུ་གྱུར་པས་ན། །དེས་ན་དབང་དུ་གྱུར་པ་ཡིན། །ཡུལ་དང་
བཟའ་བ་བཅའ་བ་དང་། །གཞན་ཡང་ཡིད་ཀྱིས་གང་བསམ་པ། །
ཡིད་ཀྱི་རྗེས་འགྲོ་མི་སྡོད་པས། །དེས་ནས་གར་ཡང་ཕྱིན་ཞེས་བྱ། །
འཇིག་རྟེན་གསུམ་ན་མཆོག་གྱུར་ཅིང་། །གནས་པ་དག་དང་རྒྱུ་བ་
དང་། །འབྱུང་བོ་ཀུན་གྱིས་མཆོད་པས་ན། །དེས་ན་མཆོད་པར་བྱ་
བ་ཡིན། ། སྙིང་སྟོབས་རྡུལ་དང་མུན་པ་གསུམ། །དེ་དག་གང་ལ་
གནས་གྱུར་པ། །མིག་འབྱེད་ཙམ་གྱིས་ཕྱེད་གྱུར་པས། །དེས་ན་་
འདོད་དགུར་ལྡན་ཞེས་བྱ། །ཐར་བའམ་ཡང་ན་ལྷ་ཡི་ལུས། །གང་དུ་
བདག་ཉིད་འདོད་གྱུར་བ། །ཐམས་ཅད་འདོད་པས་ཐོབ་གྱུར་བ། །
དེས་ན་དགའ་མགུར་གནས་ཞེས་བྱ། །ཞེས་གསུངས་པ་ལྟར་རོ། །
དེས་ན་ཁྱབ་འཇུག་དང་དབང་ཕྱུག་སོགས་ཀྱི་བྱ་སྤྱོད་ནི་དེ་ལྟ་བུ་ཡིན་
ལ། དེ་བཞིན་གཤེགས་པ་ནི་རང་གི་ཉེས་པ་མ་ལུས་པ་སྤངས་ནས།
ཐུགས་རྗེ་ཆེན་པོས་གཞན་གྱི་ཉེས་པ་མ་ལུས་པའང་སེལ་བར་མཛད་
ན། དེ་རྣམས་ལས་སུ་ཞིག་སྟོན་པ་ཆེན་པོར་འོས་པ་དཔྱད་པར་
གྱིས་ཤིག ཇི་སྐད་དུ། བསྟན་འདི་གཞན་དུ་མ་མཐོང་བས། །
སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེང་གེ་བཞིན། །མུ་་
སྟེགས་ཅན་ལའང་གཅམ་བུའི་ཚིག ། ཨེ་མའོ་སྟོན་པ་ཨེ་མའོ་་་་་
སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །ཞེས་གསུངས་པ་ཡིན་
ནོ། ། ཡང་གསུངས་པ། གང་ཞིག་བརྩེ་མེད་གཞན་ལ་གནོད་
པར་བརྩོན་པ་དང་། །གང་ལ་འགྲོ་བ་དག་ནི་སྐྱབས་སུ་སོང་གྱུར་
པ། །འདོད་ཆགས་བཅས་དང་གང་ཞིག་འདོད་ཆགས་རྣམ་བྲལ་་་
བ། །དེ་ལས་གང་ཞིག་འདི་ན་མཆོད་བྱ་སོམས་ཏེ་སྨྲོས། །ཞེས་བྱུང་།
414

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གང་ཞིག་ལ་བརྩེ་བ་མེད་པར་སེམས་ཅན་གཞན་ལ་དྲག་ཏུ་གནོད་
པར་བྱེད་པའི་ཐབས་ལ་བརྩོན་པ་དང༌། གང་ལ་འཇིགས་པས་ཉེན་
པའི་འགྲོ་བ་དག་སྐྱབས་སུ་སོང་བར་གྱུར་པ་ན་ཐུགས་རྗེ་ཆེན་པོས་
སྐྱོབ་པར་མཛད་ཅིང་། དེ་ལྟར་ན་གང་ཞིག་འདོད་ཆགས་དང་་
བཅས་པ་དང་། གང་ཞིག་འདོད་ཆགས་དང་རྣམ་པར་བྲལ་བ་དེ་
དག་ལས། གང་ཞིག་ལ་འདི་ན་མཆོད་པར་བྱ་ཞེས་སོམས་ཏེ་སྨྲོས་
ཤིག ཇི་སྐད་དུ། གཏིང་མཐའ་མེད་པའི་འཁོར་བ་ནི། ། རྒྱ་་
མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་
པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་
མཆི། །གང་ལ་ཉེས་པ་ཐམས་ཅད་ཀུན། །གཏན་ནས་ཡོང་ཡེ་མི་
མངའ་ཞིང་། །གང་ཞིག་ལ་ནི་ཡོན་ཏན་ཀུན། །རྣམ་པ་ཐམས་ཅད་
གནས་གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་་་་
སྐྱབས་འགྲོ་ཞིང་། །དེ་བསྟོད་དེ་ནི་བཀུར་བ་དང་། །དེ་ཡི་བསྟན་ལ་
གནས་པའི་རིགས། ། ཞེས་གསུངས་པ་ལྟར་བསམ་པར་བྱའོ། །
དེ་ནས་ཡང་གསུང་བ། བརྒྱ་བྱིན་རྡོ་རྗེ་ཐོགས་ཤིང་སྟོབས་ཅན་
གཤོལ་ཐོགས་ཁྱབ་འཇུག་འཁོར་ལོའི་མཚོན་ཐོགས་དང་། །སྐེམ་བྱེད་
མདུང་ཐུང་ཐོགས་ཤིང་ལྷ་ཆེན་རྩེ་གསུམ་མཚོན་ཐོགས་དུར་ཁྲོད་་
གནས་གྱུར་པ། །དེ་དག་བྱིས་པ་སྙིང་བརྩེ་མེད་པ་སྣ་ཚོགས་མཚོན་
ཐོགས་སྡུག་བསྔལ་འཇིགས་པས་ཉེན། །རྟག་ཏུ་སྲོག་ཆགས་འཇོམས་
པར་བརྩོན་པ་དེ་ལ་མཁས་པ་སུ་ཞིག་དགའ་བར་བྱེད། །ཅེས་བྱུང་།
བརྒྱ་བྱིན་གྱི་རྡོ་རྗེ་ལ་སོགས་པའི་གཏམ་ནི། ལྷ་མ་ཡིན་སྒྲ་གཅན་
གྱིས་བདུད་རྩི་ཕྲོགས་པ་ལས་ལྷ་དང་ལྷ་མ་ཡིན་ཞེས་འགྲས་པར་གྱུར་
པས་རྡེག་པར་འདོད་པ་ན། ལྷ་དེ་དག་ལ་མཚོན་ཆ་མེད་པས་རྡེག་
415

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་མ་ནུས་པ་དང་། དེའི་ཚེ་དྲང་སྲོང་ཕུར་བུས་ལྷ་རྣམས་ལ་སྨྲས་
པ། དྲང་སྲོང་ཆེན་པོ་པྲ་ཙ་ཞེས་བྱ་བའི་བུ་ཞོ་འཐུང་ཞེས་བྱ་བ་ལོ་བྱེ་
བ་ཕྲག་བདུན་གྱི་བར་དུ་དཀའ་ཐུབ་ལ་གནས་པར་གྱུར་བས། དེ་
ཡི་རུས་པ་རྡོ་རྗེར་གྱུར་པ་ཡོད་དེ། དེའི་རུས་པ་བླངས་ནས་མཚོན་
ཆ་བྱས་ན་ས་གསུམ་ལས་རྒྱལ་ནུས་པར་གྱུར་པས། དེ་སློངས་ལ་
མཚོན་ཆ་དེས་ལྷ་མ་ཡིན་རྣམས་གཞོམ་པར་རིགས་སོ་ཞེས་པ་དང་།
ལྷ་རྣམས་ཀྱིས་དྲང་སྲོང་དེ་ལས་རུས་པ་བླངས་པའི་ཕྱིར་གསོལ་བ་
་་་་་བཏབ་བོ། ། དྲང་སྲོང་ཞོ་འཐུང་གིས་ཀྱང་ལྷ་རྣམས་ལ་ཕན་
གདགས་པའི་ཕྱིར་ལུས་ལ་བལྡག་ཏུ་བཅུག་སྟེ། རུས་པ་འབའ་ཞིག་
ལུས་པར་བྱས་ནས་དེ་དག་ལ་བྱིན་ནོ། ། དེ་ནས་བཟོ་བོ་ལས་་
ཐམས་ཅད་པས་རྩིབ་ལོགས་ཀྱི་རུས་པ་ལ་རྡོ་རྗེ་བྱས་པ་ནི་བརྒྱ་བྱིན་
གྱིས་ཁྱེར་རོ། ། བྱིན་པས་རུས་པ་ལས་དབྱུག་པར་བྱས་པ་ནི་ཁྱབ་
འཇུག་གིས་ཁྱེར་རོ། ། ལས་ཐམས་ཅད་པ་དེའི་བུ་མོ་རེ་ནུ་ཀ་ཞེས་
བྱ་བ་ཉི་མས་ཆུང་མར་བསླངས་པ་ལས། ཉི་མའི་གཟི་བྱིན་མ་་་་
བཟོད་པས་ཁྱོད་དང་ལྷན་ཅིག་རོལ་ཅིང་རྩེ་བར་མི་འདོད་ཅིང་།
གྲུལ་བུམ་གྱི་བུ་མོ་དང་ལྷའི་བུ་མོ་གཞན་དག་གིས་ཀྱང་ཉི་མའི་གཟི་
བྱིན་བསྟེན་པར་མི་ནུས་པས་དེ་དག་བྲོས་ཏེ་ཕའི་ཁྱིམ་དུ་ཞུགས་ནས་
འདུག་པ་དང་། ཕས་སྤྱོས་པས་སྐྱོ་བ་སྐྱེས་ཏེ་རྒོད་མའི་གཟུགས་སུ་
བྱས་ནས་རི་བོ་ཏི་སེའི་རི་སུལ་དུ་དཀའ་ཐུབ་སྤྱོད་ཅིང་འདུག་གོ།
ཉི་མ་ཡང་ཆུང་མ་འཚོལ་ཞིང་སོང་བ་ན། གཏམ་དེ་ཐོས་ནས་དེར་
་སྟེ རྟའི་གཟུགས་སུ་བསྒྱུར་ནས་གནན་པར་གྱུར་པ་དང་།
སྐྱེས་བུ་གཞན་ཞིག་གིས་ཆུང་མ་ལ་མངལ་ཆགས་པར་མི་བྱའོ། །
ཞེས་སྨྲས་པས། ཉི་མས་བགད་དེ་དེ་ཉིད་ཀྱི་གཟུགས་བསྟན་ནས་ང་
416

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ལས་བུ་ཆགས་པ་ཡིན་ནོ་ཞེས་སྨྲས་པ་དང་། ཆུང་མའི་སྣ་ལས་བུ་
བྱུང་བ་ཐ་སྐར་བུ་གཉིས་སུ་གྱུར་ཏོ། ། གཏམ་དེ་ལས་ཐམས་ཅད་
པས་ཐོས་ནས་ཉི་མ་ལ་སྨྲས་པ། གལ་ཏེ་ཁྱོད་ཀྱིས་ཚོར་བ་བརྣག་
ནུས་ན་ངས་ཁྱོད་ཀྱི་གཟུགས་ཡིད་དུ་འོང་བར་བྱས་ལ། གང་གི་ཚེ་
ལྷག་པར་མི་བཟོད་པ་དེའི་ཚེ་ནི་བཏང་བར་བྱའོ་ཞེས་སྨྲས་པ་དང་།
ཉི་མས་དེ་བཞིན་དུ་བྱའོ་ཞེས་པ་དང་། བཟོ་བོ་ལས་ཐམས་ཅད་
པས་ཉི་མ་ས་ལ་བསྐྱེལ་ཏེ། འཁོར་ལོས་ཆ་བཅུ་གཉིས་སུ་བྱས་ནས་
ལོང་མོའི་བར་དུ་བརྡར་ཏེ་ས་ལ་བོར་རོ། ། དེ་ནས་གཟི་བྱིན་གྱི་
དུམ་བུ་དེ་དག་བསྡུས་ནས་འཁོར་ལོར་བྱས་སོ། ། འཁོར་ལོ་དེ་ནི་
ཤིན་ཏུ་འབར་བས་ལྟ་ན་སྡུག་པ་ཞེས་བྱ་བར་བཏགས་སོ། །
འཁོར་ལོ་དེ་བརྒྱ་བྱིན་གྱིས་ཁྱབ་འཇུག་ལ་བྱིན་ནོ། ། དེའི་ཕྱིར་
འཁོར་ལོའི་ལག་པ་དང་། འཇུག་པ་བཅུ་བ་དང་། སྣ་ཚོགས་
གཟུགས་ཅན་དང་། གོས་སེར་ཅན་དང་། མི་ཡི་སེང་གེ་དང་།
མེ་ཏོག་ལྟོ་ལ་སོགས་པ་ནི་ཁྱབ་འཇུག་གི་མིང་གི་རྣམ་གྲངས་སོ། །
སྟོབས་བཟང་ནི་ཁྱབ་འཇུག་གི་ཕུ་བོ་སྟེ། ནོར་ལྷ་སྲེད་མེད་དང་།
དེའི་ཆུང་མ་སྣར་མ་ཞེས་བྱ་བའི་བུ་ཡིན་པས། སྣར་མ་སྐྱེས་དང་།
ལག་ན་གཤོལ་ཐོགས་དང་། གོས་སྔོན་ཅན་དང་། སྟོབས་བཟང་
ལ་སོགས་པ་ཡང་མིང་གི་རྣམ་གྲངས་སོ། ། དེའི་ཕྱིར་སྟོབས་་་་
བཟང་ནི་ལག་ན་གཤོལ་ཐོགས་པ་ཡིན་ལ། ཀླུའི་རྒྱལ་བོ་ནོར་རྒྱས་
ཀྱི་སྤྲུལ་བ་ཡིན་ཞེས་གྲག་སྟེ། ས་ཆེན་པོ་འཛིན་པར་བྱེད་པ་ཡིན་
ནོ། ། ཞེས་གྲགས་སོ། ། སྐེམ་བྱེད་ཀྱིས་མདུང་ཐུང་ཐོགས་་
ཤིང་། ཀརྟི་ཀ་དང་། གཞོན་ནུ་གདོང་དྲུག་དང་། སྐེམ་བྱེད་ནི་
མིང་གི་རྣམ་གྲངས་སོ། ། འདིའི་གཏམ་ནི། ལྷ་མ་ཡིན་མ་ཧེ་
417

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ཞེས་བྱ་བས་ལོ་ལྔ་བརྒྱའི་བར་དུ་དཀའ་ཐུབ་བརྟེན་ནས་ལྷ་ཆེན་པོ་
མགུ་བར་བྱས་ཏེ། དེ་ལ་སྐྱེས་བུ་གསོད་པའི་ཕྱིར་མདུང་ཐུང་བླངས་
པས། དེས་ལྷ་རྣམས་ཤིན་ཏུ་ཞུམ་པར་བྱས་པ་དང་། ལྷ་རྣམས་
ཀྱིས་ལྷ་མོ་ཨུ་མ་ལ་གསོལ་བ་བཏབ་བོ། ། ཁྱེད་བུད་མེད་ཡིན་ན་
ཡང་ལྷ་མ་ཡིན་མ་ཧེ་འདིས་སྐྱེས་བུ་དག་གསད་པའི་ཕྱིར་མཚོན་ཆ་
མདུང་ཐུང་འདི་རྙེད་པས་ཁོ་བོ་ཅག་ཤིན་ཏུ་གཅེས་པར་བྱེད་ཀྱིས།
དེ་མེད་པར་བྱ་བའི་ཕྱིར་འབད་པར་གྱིས་ཤིག་ཅེས་སྨྲས་པས། ཨུ་
མས་དཀའ་ཐུབ་ཀྱིས་ལྷ་ཆེན་པོ་མགུ་བར་བྱས་པས་མདུང་རྩེ་གསུམ་
པ་ཐོབ་པར་གྱུར་ནས་ལྷ་མ་ཡིན་མ་ཧེ་དང་གཡུལ་བཀྱེ་སྟེ། མདུང་
རྩེ་གསུམ་པས་ལྷ་མ་ཡིན་མ་ཧེ་ལ་བསྣུན་པར་གྱུར་པ་ན། ལྷ་མ་ཡིན་
དེའི་ལུས་ལས་ཁྲག་གི་ཐིགས་པ་ཇི་སྙེད་བྱུང་བར་གྱུར་པ་དེ་ཉིད་ཅིག་
ལྷ་མ་ཡིན་མ་ཧེར་གྱུར་ཏོ། ། དེ་ནས་ཨུ་མའི་དཔྲལ་བ་ལས་འཆད་
པའི་རྔུལ་གྱི་ཐིགས་པ་ཇི་སྙེད་བྱུང་བ་དེ་སྙེད་ཀྱི་ཤ་ཟ་ཤིན་ཏུ་འཇིགས་
སུ་རུང་བར་གྱུར་ནས་ལྷ་མ་ཡིན་མ་ཧེའི་ཁྲག་གི་ཐིགས་པ་དག་བར་
སྣང་ཉིད་དུ་ཟོས་པས་ལྷ་མིན་གྱི་སྤྲུལ་བ་ཟད་པར་བྱས་སོ། ། དེ་
ནས་ལྷ་མོ་ཨུ་མས་ལྷ་མ་ཡིན་མ་ཧེ་བསད་ནས་དེའི་མཚོན་ཆ་མདུང་
ཐུང་གཞོན་ནུ་སྐེམ་བྱེད་ལ་བྱིན་ནོ། ། ལྷ་ཆེན་པོ་ནི་དྲག་པོ་སྟེ།
ཇི་སྐད་དུ། གང་ཞིག་མེ་ནི་རྣོ་ལྟར་སྲེག ། གང་ཞིག་གཏུན་ཤིང་
གཟི་ཅན་ཟ། །ཤ་དང་རྐང་དང་ཁྲག་སོགས་ཟ། །དེས་ན་དྲག་པོར་
བཤད་པ་ཡིན། །ཞེས་པ་ལྟར་ལ། གཙུག་ན་ཟླ་བ་དང་། མིག་
གསུམ་པ་དང་། བདེ་འབྱུང་དང་། གངྒཱ་འཛིན་དང་། དཔལ་
མགྲིན་དང་། མགྲིན་སྔོན་དང༌། ཁྱུ་མཆོག་རྒྱལ་མཚན་ཅན་ལ་
སོགས་པ་ནི་འདིའི་མིང་གི་རྣམ་གྲངས་སོ། ། རྩེ་གསུམ་མཚོན་ཆ་
418

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ནི། དྲང་སྲོང་ཞོ་འཐུང་ངམ་ད་དི་ཙའི་རུས་པ་ལས་བཟོ་བོ་ལས་
ཐམས་ཅད་པས་མཚོན་ཆ་མདུང་རྩེ་གསུམ་པ་ཞིག་བྱས་པ། ལྷ་
རྣམས་ཀྱིས་དབང་ཕྱུག་ཆེན་པོ་ལ་བྱིན་པ་ཡིན་ནོ་ཞེས་གྲག་ལ།
ཡང་འགའ་ཞིག་གིས། ལྷ་ཆེན་པོས་གྲོང་ཁྱེར་སུམ་བརྩེགས་་་་་་་་
བསྲེགས་པའི་ཚེ། ལྷ་རྣམས་ཀྱིས་དྲང་སྲོང་ད་དི་ཙའི་རུས་པ་ཁྱེར་
ཏེ་འོངས་ལ། ཀླུ་རྣམས་ཀྱིས་རི་བོ་མན་ད་རའི་གཞིར་གྱུར་པའི་
རུས་སྦལ་གྱི་ཐོད་པ་ཁྱེར་ཏེ་འོངས་ཤིང་། མི་རྣམས་ཀྱིས་རྡོ་རྗེ་ཁྱེར་
ཏེ་འོངས་པ་ན། ལས་ཐམས་ཅད་པས་གསུམ་པོ་དེ་ལ་མདུང་རྩེ་
གསུམ་པ་གཅིག་བྱས་ཏེ་ལྷ་ཆེན་པོ་ལ་བྱིན་པ་ཡིན་ནོ་ཞེས་ཀྱང་ཟེར་
རོ། ། དེ་ལྟར་ན་བརྒྱ་བྱིན་དང་ཁྱབ་འཇུག་ལ་སོགས་པའི་ལྷ་དེ་
དག་ནི། ཉེས་པར་སྤྱོད་པའི་ལས་ལ་དགའ་བས་བྱིས་པ་ཞེས་བྱ་སྟེ།
ལུང་ལས། དགེ་སློང་དག་ཉེས་པར་སེམས་པ་དང་། ཉེས་པར་སྨྲ་
བ་དང་། ཉེས་པར་སྤྱོད་པའི་ལས་སྤྱོད་པའི་བྱིས་པ་ཞེས་བྱའོ། །
ཞེས་གསུངས་པ་ལྟར་རོ། ། སྙིང་རྗེ་མེད་པ་མཚོན་ཆ་སྣ་ཚོགས་
ཐོགས་ཀྱང་སེམས་སྡུག་བསྔལ་དང་བཅས་ཏེ་མ་འོངས་པའི་འཇིགས་
པས་ཉེན་པ། རྟག་ཏུ་སྲོག་ཆགས་མང་བོ་འཇོམས་པ་དེ་དག་ལ་
ལེགས་ཉེས་ཤེས་པའི་མཁས་པ་སུ་ཞིག་འདུད་པར་བྱེད། དེས་ན་
སངས་རྒྱས་ལ་འདུད་ཅིང་སྐྱབས་སུ་འགྲོ་བ་ནི་དོན་ཆེན་པོ་དང་ལྡན་
པར་གསུང་བ། གང་ཞིག་རྩེ་གསུམ་མི་བསྣམས་ཆགས་བཅས་་་་་
མཆན་ན་ཆུང་མ་མེད། །འཁོར་ལོ་མདུང་ཐུང་དྲག་པོ་དང་ནི་གཤོལ་
མི་བསྣམས། །ཉོན་མོངས་རྣམ་གྲོལ་མཁས་པ་གཞན་ལ་ཕན་འདོགས་
རྣམ་པར་བརྩོན། །འཇིག་རྟེན་སྐྱབས་གྱུར་དྲང་སྲོང་དེ་ལ་འདིར་ནི་
སྐྱབས་སུ་མཆི། །ཞེས་བྱུང་། གང་ཞིག་ལྷ་ཆེན་པོ་ལྟར་མདུང་རྩེ་
419

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུམ་ལག་ཏུ་མི་བསྣམས་ཤིང་། །འདོད་ཆགས་དང་བཅས་ཏེ་
མཆན་ན་ཆུང་མའང་མེད་དོ། ། ཁྱབ་འཇུག་ལྟར་འཁོར་ལོ་དང་།
གཞོན་ནུ་ལྟར་མདུང་ཐུང་དང་། བརྒྱ་བྱིན་ལྟར་རྡོ་རྗེའི་མཚོན་ཆ་
དྲག་པོ་དང་། སྟོབས་བཟང་ལྟར་གཤོལ་སོགས་མི་བསྣམས་ཏེ།
འདོད་ཆགས་ཞེ་སྡང་གཏི་མུག་སོགས་ཉོན་མོངས་པ་རྣམས་ལས་་
ཐུགས་རྣམ་པར་གྲོལ་བའི་ཕྱིར་རོ། ། མཁས་པ་སོགས་སྐྱེ་བོ་་་་་
གཞན་ལ་ཡང་རྣམ་པ་ཀུན་ཏུ་ཕན་འདོགས་པར་མཛད་དེ། ཐུགས་
རྗེ་ཆེན་པོ་དང་ལྡན་པའི་ཕྱིར་རོ། ། དེས་ན་འཇིག་རྟེན་ཀུན་གྱི་
མགོན་སྐྱབས་སུ་གྱུར་པའི་དྲང་སྲོང་ཆེན་པོ་དེ་ལ་འདིར་སློབ་དཔོན་
བདེ་བྱེད་བདག་ནི་སྐྱབས་སུ་མཆིའོ། ། དེ་ནས་ཡང་གསུངས་པ།
ལྷ་ཆེན་འདོད་ཆགས་དབང་གྱུར་ངོ་ཚ་སྤངས་ཤིང་ཅོ་འདྲི་ཆུང་མ་
ལེན་པར་བྱེད། །ཁྱབ་འཇུག་ལྷག་པར་གཏུམ་ཞིང་བྱས་པ་ཆུད་་་་
གཟོན་སྐེམ་བྱེད་རང་གི་གཉེན་ཡང་གསོད། །དཀའ་བཟློག་ཁྲོ་ཞིང་
མ་ཧེ་གསོད་བྱེད་མ་མོ་རྣམས་ནི་མི་ཡི་ཤ་ཚིལ་ཟ། །ལོག་འདྲེན་ཆང་
དད་ཆེ་ཡི་སྟོབས་བཅུ་ལྡན་ལ་ཉེས་པ་ཆུང་ངུ་ལའང་འགའ་མི་
མངའ།།ཞེས་བྱུང་། དེ་ཡང་ལྷ་ཆེན་པོ་ནི་འདོད་ཆགས་ཀྱིས་་་་
དབང་དུ་གྱུར་ཏེ། གཞན་ལ་ངོ་ཚ་བ་སྤངས་ཤིང་གཞན་གྱི་ཆུང་མ་
སོགས་ལ་ཅོ་འདྲི་ཞིང་ཆུང་མ་ལྷག་པའང་ལེན་པར་བྱེད་དོ། ། ཇི་
སྐད་དུ། འདོད་པས་ངོ་ཚ་འཇོམས་བྱེད་དེ། །མྱ་ངན་གྱིས་བརྟེན་
དགའ་བས་ལུས། །ང་རྒྱལ་གྱིས་ནི་ཡོན་ཏན་རྣམས། །རྩ་ནས་་་་་་་
འཇོམས་པར་བྱེད་པ་ཡིན། །ཞེས་བཤད་དོ། ། ཁྱབ་འཇུག་ནི་
གཏུམ་ཞིང་སྙིང་རྗེ་རྗེ་ལྟར་འདུག་པའང་གསོད་པར་བྱེད་ལ།
གཞན་གྱིས་ཕན་པ་བྱས་པ་ཆུད་གཟོན་པར་བྱེད་པའང་ཡིན་ཏེ། ལྷ་
420

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མ་ཡིན་སྟོབས་ལྡན་གྱིས་ས་བྱིན་ཡང་དེ་བཅིངས་ནས་ས་འོག་ཏུ་་་་
བཅུག་པ་ལྟ་བུའོ། ། སྐེམ་བྱེད་ཀྱིས་ནི་རང་གི་གཉེན་ཡང་གསོད་
པར་བྱེད་དེ། རི་བོ་ངུར་བ་བསད་པའི་ཚུལ་སྔར་བཤད་པ་ལྟར་ལ།
དཀའ་བཟློག་ནི་དབང་ཕྱུག་གི་དཀའ་ཐུབ་བཟློག་པ་སྟེ་ལྷ་མོ་ཨུ་་་་
མའོ། ། དེ་ནི་ཁོང་ཁྲོ་ཆེ་བས་ལྷ་མ་ཡིན་མ་ཧེ་བསད་པའི་ཚུལ་སྔར་
བཤད་པ་ལྟར་རོ། ། ལྷའི་སྡེར་གཏོགས་པའི་མ་མོ་རྣམས་ཀྱང་
གདུག་ལ་གཏུམ་པ་ཡིན་ཏེ། མི་ཡི་ཤ་དང་ཚིལ་ལ་ཟ་ཞིང་ལོངས་
སྤྱོད་པའི་ཕྱིར་རོ། ། དེ་ཡང་ཚངས་པ་མོ་དང་། དྲག་མོ་དང་།
ཁྱབ་འཇུག་མ་དང་། གཞོན་ནུ་མ་དང་། དབང་མོ་དང་། ཀུ་
བཻ་རི་དང་། ཕག་མོ་དང༌། ཙ་མུ་སྟེ་བརྒྱད་ལ་མ་མོ་བརྒྱད་ཅེས་
བཤད་དོ།། ལོག་འདྲེན་ནི་བགེགས་ཀྱི་རྒྱལ་བོ་སྟེ། ཚོགས་་་
བདག་གོ། དེ་ཆང་དང་ཆེ་བས་ཆང་ལ་དགའ་བར་གསུངས་སོ། །
ཡང་དག་པར་རྫོགས་པའི་སངས་རྒྱས་སྟོབས་བཅུ་དང་ལྡན་པ་ཁྱོད་ལ་
ནི་ཉེས་པ་ཆུང་ངུ་འགའ་ཡང་མི་མངའོ། ། སྟོབས་བཅུ་ནི་ལས་
དགེ་སྡིག་ལས་རིམ་པ་བཞིན་རྣམ་སྨིན་བདེ་སྡུག་འབྱུང་བ་གནས་དང་
དེ་ལས་གོ་ལྡོག་པར་འབྱུང་བ་གནས་མ་ཡིན་པར་མཁྱེན་པ་སོགས་
གནས་དང་གནས་མ་ཡིན་པ་མཁྱེན་པའི་སྟོབས་དང་། ལས་ཇི་འདྲ་
བ་ལས་རྣམ་སྨིན་ཇི་འདྲ་བ་འབྱུང་བ་མཁྱེན་པའི་ལས་དང་རྣམ་སྨིན་
མཁྱེན་པའི་སྟོབས་དང་། སེམས་ཅན་རྣམས་ཀྱི་མོས་པ་སྣ་ཚོགས་པ་
མཁྱེན་པའི་སྟོབས་དང་། སེམས་ཅན་རྣམས་ཀྱི་ཆོས་ཉིད་ཀྱི་ཁམས་
དང་རྒྱས་འགྱུར་གྱི་རིགས་སོགས་མཁྱེན་པའི་ཁམས་སྣ་ཚོགས་པ་་
མཁྱེན་པ་དང་། སེམས་ཅན་གྱི་དབང་བོ་རྣོ་འབྲིང་རྟུལ་བོ་སོགས་
མཁྱེན་པའི་དབང་བོ་མཆོག་དང་མཆོག་མ་ཡིན་པ་མཁྱེན་པ་དང་།
421

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འགྲོ་བ་རིགས་དྲུག་ཏུ་འགྲོ་བའི་ལམ་དང་བྱང་ཆུབ་གསུམ་དུ་འགྲོ་
བའི་ལམ་སོགས་མཁྱེན་པའི་ཐམས་ཅད་དུ་འགྲོ་བའི་ལམ་མཁྱེན་པ་
དང་། བསམ་གཏན་བཞི་དང་རྣམ་ཐར་བརྒྱད་སོགས་ཀྱི་ངོ་བོ་དང་
སྙོམས་པཪ་འཇུག་སྡང་སོགས་མཁྱེན་པའི་བསམ་གཏན་དང་རྣམ་
ཐར་མཁྱེན་པ་དང་། སེམས་ཅན་རྣམས་ཀྱི་སྔོན་གྱི་སྐྱེ་གནས་སོགས་
མཁྱེན་པའི་སྔོན་གྱི་གནས་རྗེས་སུ་དྲན་པ་མཁྱེན་པ་དང་། སེམས་
ཅན་རྣམས་ཀྱི་འཆི་འཕོ་དང་གང་དུ་སྐྱེས་པ་སོགས་མཁྱེན་པའི་འཆི་
འཕོ་དང་སྐྱེས་པ་མཁྱེན་པའི་སྟོབས་དང་། ཉན་རང་དགྲ་བཅོམ་པ་
དག་གི་ཉོན་མོངས་པའི་ཟག་པ་ཟད་པ་དང་། དེ་བཞིན་གཤེགས་
པ་རྣམས་ཀྱི་སྒྲིབ་པ་གཉིས་ག་ཟད་པ་མཁྱེན་པའི་ཟག་པ་ཟད་པ་་
མཁྱེན་པའི་སྟོབས་ཏེ་བཅུའོ། ། བཅོམ་ལྡན་འདས་ཀྱི་ཐུགས་ཀྱི་
སྟོབས་འདི་ལྟ་བུ་ཡིན་ན། སྐུའི་སྟོབས་ཇི་ལྟ་བུ་ཞིག་ཡིན་ཞེ་ན།
མཛོད་ལས། སྐུ་ལ་སྲེད་མེད་བུ་ཡི་སྟོབས། །གཞན་དག་ཚིགས་ན་
གླང་ཆེན་སོགས། ། བདུན་བཅུས་བླགས་པའི་སྟོབས་ཡིན་ནོ། །
ཞེས་གསུངས་པ་ལྟར། སྐུ་ལ་སྲེད་མེད་ཀྱི་བུ་ཡི་སྟོབས་མངའོ། །
འོ་ན་སྲེད་མེད་ཀྱི་བུའི་སྟོབས་ཀྱི་ཚད་ཇི་ཙམ་ཞེ་ན། གླང་ཆེན་ཕལ་
བ་དང་། སྤོས་ཀྱི་གླང་བོ་ཆེ་དང་། ཚན་པོ་ཆེ་ཆེན་པོ་དང་།
རབ་གནོན་དང་། ཡན་ལག་མཆོག་དང་། སྟོབས་མཆོག་དང་།
སྲེད་མེད་ཀྱི་བུ་སྟེ་བདུན་པོ་དེ་དག་སྔ་མ་སྔ་མ་ལས་ཕྱི་མ་ཕྱི་མའི་
སྟོབས་བཅུ་འགྱུར་བཅུ་འགྱུར་གྱིས་ཆེའོ། ། འདིའི་སྲེད་མེད་ཀྱི་བུ་
ནི་སྟོབས་ཀྱི་མིང་ཡིན་པས་ནོར་ལྷ་སྲེད་མེད་ཀྱི་བུ་ཁྱབ་འཇུག་མིན་ཏེ།
མངོན་པའི་རྒྱན་ལས། དེ་ལ་སྲེད་མེད་ཀྱི་བུ་ཞེས་བྱ་བ་ནི་སྟོབས་ཀྱི་
མིང་སྟེ། དཔེར་ན། གྲངས་ཀྱི་གནས་གཞན་དྲུག་ཅུ་བ་ལ་གྲངས་
422-

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མེད་ཅེས་བརྗོད་པ་བཞིན་ནོ། ། ཞེས་གསུངས་པས་སོ། ། དེ་
ལྟར་སངས་རྒྱས་ལ་བསྟོད་པ་དང་མུ་སྟེགས་ཅན་ལ་སྨད་པ་ནི་ཕྱོགས་
སུ་ལྷུང་བས་ཡིན་ནམ་ཞེ་ན། མིན་ཏེ་ཞེས་གསུང་བ་ནི། བཅོམ་
ལྡན་དེ་ནི་བདག་གི་གཉེན་མིན་མུ་སྟེགས་གཞན་དག་དགྲ་མ་ཡིན། །
དེ་དག་གི་སྤྱོད་གཞན་ཡང་མངོན་སུམ་གྱུར་པར་མ་མཐོང་སྟེ། །
ཚིག་དང་སྤྱོད་པ་དག་གིས་སོ་སོའི་ཁྱད་པར་ཐོས་པ་ལས། །སངས་
རྒྱས་ཡོན་ཏན་ཕུལ་དུ་ཕྱིན་ལ་དད་ཕྱིར་བདག་བརྟེན་ལགས། །བདེ་
བར་གཤེགས་པ་བདག་གི་ཕ་མིན་མུ་སྟེགས་གཞན་དག་དགྲ་མ་་་་་
་་་་་་ཡིན། །དེ་བཞིན་གཤེགས་དེས་བདག་ནོར་མ་སྩལ་གཟེགས་་་
ཟེནསོགས་ཀྱིས་ཅང་མ་ཕྲོགས། །འོན་ཀྱང་སངས་རྒྱས་བཅོམ་ལྡན་དེ་
ནི་གཅིག་ཏུ་འགྲོ་ལ་སྨན་མཛད་གསུང་། །དྲི་མེད་དྲི་མ་ཐམས་ཅད་
སེལ་བ་གང་ཡིན་དེ་ལ་བདག་དད་ལགས། །ཞེས་གསུངས། སངས་
རྒྱས་བཅོམ་ལྡན་འདས་དེ་ནི། བདེ་བྱེད་བདག་པོ་ཁོ་ཡི་གཉེན་དང་
ཉེ་དུར་གྱུར་པའང་མིན་ལ། མུ་སྟེགས་ཅན་དྲང་སྲོང་སེར་སྐྱ་ལ་
སོགས་པ་དང་། དེ་དག་གི་སྟོན་པ་གཞན་དག་བདག་གི་དགྲ་ཡང་
མ་ཡིན་ཞིང་། དེ་དག་གི་ཞི་དྲག་གི་སྤྱོད་པ་གཞན་གང་ཡང་བདག་
གིས་མངོན་སུམ་དུའང་མ་མཐོང་མོད། འོན་ཀྱང་དེ་དག་གི་ཚིག་
དང་སྤྱོད་པ་དག་གིས་བྱ་བ་འདི་དང་འདི་འདྲ་བྱས་སོ་ཞེས་སོ་སོའི་
ཁྱད་པར་དེ་དག་གི་གཞུང་ལས་བཤད་པ་ཐོས་པ་ལས། སངས་རྒྱས་
ཀྱི་ཡོན་ཏན་ནི་ལྷ་ཆེན་པོ་སོགས་ལས་ཤིན་ཏུ་ཕུལ་ཏུ་ཕྱིན་པ་ཡིན་པར་
མཐོང་ནས་དེ་ལ་དད་པ་ལྷག་པར་སྐྱེས་ཏེ་དེའི་བསྟན་པ་ལ་བདག་
བརྟེན་པ་ལགས་སོ། ། དེ་ཡང་ཤིན་ཏུ་གཟུ་བོར་གནས་པའི་་་
སེམས་དྲང་བོའི་སྒོ་ནས་བཅོམ་ལྡན་འདས་ལ་བསྟོད་པ་བྱས་པ་ཡིན་
423

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གྱིས། གཞན་དུ་ན་བདེ་བར་གཤེགས་པ་བདག་གི་ཕ་ཡང་མིན་ལ།
མུ་སྟེགས་གཞན་དག་བདག་གི་དགྲ་ཡང་མ་ཡིན་ཞིང་། དེ་བཞིན་
གཤེགས་པས་བདག་ལ་ནོར་དང་ཡོ་བྱད་ཅང་མ་སྩལ་ལ། གཟེགས་
ཟན་དང་རྐང་མིག་པ་སོགས་ཀྱིས་ཅང་མ་ཕྲོགས་པས་བདག་ནི་དེ་
དག་ལ་ཆགས་དོན་དང་སྡང་དོན་ནི་འགའ་ཡང་མ་མཆིས་སོ། །
དྲང་སྲོང་གཟེགས་ཟན་ནི། གཞན་གྱིས་བོར་བའི་གཟེགས་མ་ཟས་
སུ་ཟ་བཞིན་དཀའ་ཐུབ་བསྟེན་པས་དབང་ཕྱུག་གྲུབ་སྟེ། ཕྱི་རོལ་བྱེ་
བྲག་པའི་གྲུབ་མཐའི་གཞུང་མང་དུ་བརྩམས་སོ། ། དྲང་སྲོང་རྐང་
མིག་པ་ནི། དབང་ཕྱུག་ཆེན་པོས་དྲང་སྲོང་གཟུགས་མཛེས་པ་་
བརྟུལ་ཞུགས་གྲུབ་པ་ཞིག་ལྷ་མོ་ཨུ་མའི་སྲུང་མར་བཞག་པ་ན། ཨུ་
མ་དེ་ལ་ཆགས་ནས་མདུན་དུ་འདུག་ནས་ཆགས་ཚུལ་བསྟན་པས།
དྲང་སྲོང་དེས་རང་གི་རྐང་བ་ལ་མིག་ཕབ་སྟེ། ཨུ་མ་ལ་མ་ལྟོས་པར་
བརྟུལ་ཞུགས་སྲུང་བར་ཐོས་པས། དབང་ཕྱུག་མཉེས་ནས་ཕྱི་རོལ་
དཔྱོད་པ་པོའི་གཞུང་ལུགས་རྩོམ་པ་པོར་དབང་བསྐུར་བས་རྐང་མིག་
པ་ཞེས་གྲག་གོ། ་འོན་ཀྱང་སངས་རྒྱས་བཅོམ་ལྡན་འདས་དེ་ནི་
གཅིག་ཏུ་འགྲོ་བ་ཀུན་ལ་སྨན་པར་མཛད་པའི་གསུང་དྲི་མ་མེད་པ་ཕྱི་
ནང་གི་སྐྱོན་གྱི་དྲི་མ་ཐམས་ཅད་སེལ་བ་གང་ཡིན་པ་དེ་ལ་བདག་ནི་
དད་པ་རང་དབང་མེད་པར་སྐྱེས་པ་ལགས་སོ། ། ཇི་སྐད་དུ།
མྱ་ངན་ནད་ལ་ཤིན་ཏུ་ཕན་པའི་སྨན། །ཀུན་རྨོངས་མུན་པ་སེལ་བའི་
སྒྲོན་མེ་མཆོག ། དེ་ཉིད་ཡེ་ཤེས་སྐྱེད་པའི་མིག་འབྱེད་པས། །རྒྱ་
ཆེན་སངས་རྒྱས་གསུང་ནི་མཉན་པར་གྱིས། །སྲིད་གསུམ་སྒྲོལ་ཞིང་
དུས་གསུམ་ཡེ་ཤེས་འཐོབ། །ངན་སོང་གསུམ་ཞི་བྱང་ཆུབ་གསུམ་
ཐོབ་འགྱུར། །ཐོས་སོགས་ཐོག་མ་ལ་སོགས་མཆོག་གསུམ་ལྡན། །
424

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཤིན་ཏུ་སྐལ་ལྡན་འདི་འདྲའི་ཚིག་གཞན་མེད། །དེ་བས་ཐུབ་གསུང་
མཆོད་པ་བྱས་ནས་ནི། །ཤིན་ཏུ་གུས་པས་མཉན་པ་ཉིད་དུ་གྱིས། །
་་་་ཞེས་གསུངས་པ་ཡིན་ནོ། ། མཁས་པ་ཆེན་པོ་ཉ་དཔོན་ཀུན་་་
དགའ་དཔལ་གྱིས། ལེགས་ན་དགྲ་བོའི་ངག་ལའང་འཇུག་དགོས་
ལ། །སྐྱོན་དང་བཅས་ན་བཤེས་ཀྱི་ངག་ལའང་མིན། །དུག་ཆུའི་རྒྱུན་
འབབ་གསེར་རིའང་འདོར་དགོས་ལ། །སྦྲང་རྩི་འབྱུང་ན་ཚེར་མའི་
་་་་་ཤིང་ཡང་བསྟེན། །ཞེས་གསུངས་པ་ལྟར་རོ། ། དེ་ནས་ཡང་
གསུང་བ། གང་ཞིག་རྟག་ཏུ་ཕན་དགྱེས་རྒྱུན་དུ་འགྲོ་ལ་ཕཕན་་་་་
འདོགས་མཛད། །གང་ཞིག་འགྲོ་བ་སྡུག་བསྔལ་རྣམ་པར་གདུང་བ་
བདེ་མཛད་དང་། །གང་ཞིག་ཤེས་བྱ་མཐའ་དག་ལག་མཐིལ་བཞིན་
དུ་གསལ་མཁྱེན་པ། །དྲང་སྲོང་མཉམ་མེད་རྒྱུ་མངའ་དེ་ལ་གློ་བ་དད་
པར་གྱུར། །ཞེས་བྱུང༌། གང་ཞིག་རྟག་ཏུ་ཕན་པ་དང་བདེ་བ་རྒྱ་
ཆེན་པོས་རྒྱུན་དུ་འགྲོ་བ་ཀུན་ལ་ཕན་འདོགས་པར་མཛད་ཅིང་།
གང་ཞིག་འགྲོ་བ་སྡུག་བསྔལ་གྱི་རྣམ་པ་མང་པོས་གདུང་ཞིང་གཟིར་
བ་རྣམས་ལ་བདེ་བའི་ཐབས་སྟོན་པར་མཛད་པ་དང་། གང་ཞིག་
ཤེས་བྱ་མཐའ་དག་ལག་མཐིལ་དུ་བཞག་པའི་དངོས་པོ་བཞིན་དུ་
གསལ་བར་མངོན་སུམ་དུ་མཁྱེན་ཅིང་གཟིགས་པ། དྲང་སྲོང་ཆེན་
པོ་སྲིད་པ་གསུམ་ན་ཁྱོད་དང་མཉམ་པ་གཞན་མེད་པའི་རྒྱུ་བརྩེ་བ་
ཐུགས་རྗེ་ཆེན་པོ་མངའ་བ་དེ་ལ་བདག་གི་གློ་བ་དགའ་ཞིང་དད་པར་
གྱུར་ཏོ། ། ཡང་གསུང་བ། སྙིང་ནས་དད་དམ་ཇི་ལྟར་དགའ་བ་
དང་། །ཐེ་ཚོམ་གྱིས་སམ་གཞན་གྱི་ངོར་ཡང་རུང༌། །གང་ཞིག་ཐུབ་
དབང་ཟླ་བ་དེར་ཕྱག་བྱེད། །དེས་ནི་ལྷ་ཡི་བདེ་བ་ཕུན་ཚོགས་་་་
ཐོབ། །ཞེས་བྱུང་། ཡང་དག་པར་རྫོགས་པའི་སངས་རྒྱས་བཅོམ་
425

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
ལྡན་འདས་ནི་སྐྱེ་དགུའི་བསོད་ནམས་གསོག་པའི་ཞིང་ཆེན་པོ་ཡིན་
པས། འདི་སུ་ཞིག་གིས་བཅོམ་ལྡན་འདས་དེ་ལ་དང་བའི་སེམས་
ཀྱིས་སྙིང་ཐག་པ་ནས་དད་པ་བྱེད་པའམ། ཡང་ན་མེ་ཏོག་ལ་་
སོགས་པས་ཐུགས་རྗེ་ཅན་དེ་མཆོད་པ་ལ་ཇི་ལྟར་དགའ་བ་དང་།
ཡང་ན་དེ་བཞིན་གཤེགས་པའམ་དེའི་གཟུགས་བརྙན་ལ་ཕྱག་འཚལ་
བ་ལ་བསོད་ནམས་ཡོད་དམ་མེད་སྙམ་པའི་ཐེ་ཚོམ་ཡིད་གཉིས་ཀྱིས་
ཕྱག་འཚལ་བ་དང་མཆོད་པ་འབུལ་བ་ལ་སོགས་པ་དང་། དེ་ཡང་།
འཇིག་རྟེན་གཞན་ལ་སོམ་ཉིར་གྱུར། །མཁས་པས་མི་དགེ་སྤང་བྱ་
སྟེ། །གལ་ཏེ་མེད་ན་སྐྱོན་ཅི་ཡོད། །ཡོད་ན་མེད་པར་སྨྲ་བ་བཅོམ། །
ཞེས་བཤད་པ་ལྟ་བུའོ། ། ཡང་འགའ་ཞིག་གིས། སངས་རྒྱས་ཀྱི་
སྐུ་བརྙན་ལ་དད་པ་མེད་པས་ཕྱག་བྱ་འདོད་མེད་ཀྱང་། གྲོགས་པོ་
རྣམས་ཀྱིས་ཕྱག་འཚལ་འདུག་པས་དེ་དག་དང་རྗེས་སུ་མཐུན་པ་བྱས་
ཏེ་ཕྱག་ཅིག་འཚལ་ལོ་སྙམ་སྟེ་གཞན་ངོ་ལ་ལྟོས་ནས་ཕྱག་འཚལ་བ་
དང་མེ་ཏོག་སོགས་ཕུལ་བ་ཡང་རུང་སྟེ། བསམ་པ་བཞི་བོ་དེ་དག་
གང་གིས་སེམས་ཀྱིས། ཐུབ་པའི་དབང་བོ་སྤང་རྟོགས་ཡོན་ཏན་གྱི་
ཆ་ཤས་རྫོགས་པའི་ཟླ་བ་ཉ་གང་བ་འདྲ་བ་དེ་ལ། སེམས་ཅན་་
མཆོག་དམན་བར་མ་སུ་ཞིག་གིས་ཕྱག་བྱས་ནའང་དེ་དག་ཐམས་ཅད་
ཀྱིས་ལྷ་ཡི་བདེ་བ་དང་འབྱོར་བ་ཕུན་སུམ་ཚོགས་པ་འཐོབ་པར་་་་་
འགྱུར་རོ། ། འདུལ་བ་ལུང་ལས་ཀྱང། ཅི་འདྲ་བ་ཡི་ལས་བྱས་
པ། །འབྲས་བུ་དེ་འདྲ་འབྱུང་བར་འགྱུར། །ཞེས་དང་། ཚོམས་
ལས། དགེ་བ་ཆུང་བྱས་བདག་ཉིད་ཀྱི། །ཕྱི་བཞིན་མི་འོང་མ་་་
སེམས་ཤིག ། ཆུ་ཡི་ཐིགས་པ་ལྷུང་བ་ཡིས། །བུམ་ཆེན་གང་བ་ཇི་
བཞིན་དུ། །ཅུང་ཟད་བསགས་པའི་དགེ་བ་ཡིས། །བརྟན་པ་རབ་ཏུ་
426-

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གང་བར་འགྱུར། །ཞེས་གསུངས་སོ། ། དེ་ཡང་ཕྱིའི་རྒྱུ་འབྲས་
ལས་ནང་གི་རྒྱུ་འབྲས་འཕེལ་ཆེ་སྟེ། སྔོན་བཅོམ་ལྡན་འདས་ནྱ་གྲོ་
དྷའི་གྲོང་ཁྱེར་དུ་ཕེབས་པའི་ཚེ། བུད་མེད་ཅིག་གིས་ཏིལ་གྱི་ལ་དུ་
སྤར་བ་གང་ཕུལ་བས། བཅོམ་ལྡན་འདས་ཀྱིས་ཁྱོད་མ་འོངས་པ་ན་
རང་སངས་རྒྱས་ལེགས་སྨོན་ཞེས་བྱ་བར་སྐྱེ་བར་འགྱུར་རོ་ཞེས་ལུང་
བསྟན་པས། དེའི་ཁྱོ་ཡིད་མ་ཆེས་པར་བཤོས་དེ་ཙམ་གྱི་ངོར་རྫུན་
མ་གསུང་ཞེས་སངས་རྒྱས་ལ་ཞུ་ཞིང་བསྐུར་བ་བཏབ་པ་ན། སངས་
རྒྱས་ཀྱིས་དེ་ལ་གསུང་བ། ཤིང་ནྱ་གྲོ་དྷའི་ས་བོན་ཡུངས་གར་ཙམ་
ལས། ཤིང་གྲིབ་ཀྱི་འོག་ཏུ་ཤིང་རྟ་ལྔ་བརྒྱའི་འཁོར་ལོ་ཕན་ཚུན་མ་
རེག་པར་འགྲོ་ནུས་པའི་ནྱ་གྲོ་དྷའི་ཤིང་སྡོང་ཆེན་པོ་སྐྱེ་ཞིང་འཕེལ་བ་
ལ་དཔེར་མཛད་ནས་ལས་ཆུང་ངུ་ལས་འབྲས་བུ་ཆེན་པོ་འབྱུང་བའི་
ཚུལ་གསུངས་པས་ཁོ་ཡིད་ཆེས་པར་མཛད་པ་ལྟ་བུའོ། ། ཡང་
གསུང་བ། གནའ་སྔོན་ཁྱབ་འཇུག་འདི་ཡིས་འཇིག་རྟེན་སྐྱེ་རྒ་ན་
འཆིའི་དབང་གྱུར་ཐོབ་ནས་སུ། །མི་རྣམས་བསྐྱབ་ཕྱིར་རྨད་བྱུང་བློ་
ཡིས་སྙིང་བརྩེ་བརྩོན་པས་ཤཱཀྱའི་རིགས་རྒྱས་པར། །གཽ་ཏ་མར་་
འཁྲུངས་ས་སྟེང་འཇིག་རྟེན་འདིར་ནི་སངས་རྒྱས་གྱུར་པར་གྲག་ཅེས་
ཐོས། ། སྐྱེ་བོ་ཉོན་མོངས་བླུན་ཞིང་རྨོངས་པས་སྟོན་པ་ཕན་
འདོགས་ལེགས་པར་མ་འཚལ་གྲང་། །གང་ཚེ་འདོད་ཆགས་ཞེ་སྡང་
གིས་ནི་ལྷ་མིན་ཁྱིམ་ནས་རིན་ཆེན་ཕྲོགས་པ་དང༌། །ཆགས་པའི་བློ་
གྲོས་ཀྱིས་ནི་ངན་གཡོ་བྱས་ནས་ས་དག་ཕྲོགས་པར་གྱུར་ཀྱང་ནི། །དེ་
ཚེ་ཁྱབ་འཇུག་མ་གྲོལ་བཞིན་དུ་སྐྱེ་བོ་བླུན་པོ་རྣམས་ནི་མཆོད་ཕྱག་
འཚལ། ། སངས་རྒྱས་ངེས་པ་རྣམ་གྲོལ་གྱུར་ཀྱང་སྐྱེ་བོ་ཕལ་ཆེར་་་
རྨོངས་པས་ཕྱག་མི་འཚལ། །ཞེས་བྱུང་། དེ་ཡང་གནའ་སྔོན་རླུང་
427

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གི་གཏམ་རྒྱུད་རྙིང་བ་ཞིག་ཡོད་པ་དེ་ལས། ཁྱབ་འཇུག་འདི་ཡིས་
འཇིག་རྟེན་གྱི་སྐྱེ་རྒ་ན་འཆི་ལ་དབང་བསྒྱུར་བའི་ནུས་པ་ཐོབ་ནས།
མི་རྣམས་བསྐྱབ་པའི་ཕྱིར་སྙིང་བརྩེ་བའི་སྒོ་ནས་ཤཱཀྱའི་རིགས་སུ་གོོ་
ཏ་མར་འཁྲུངས་ཏེ་འཇིག་རྟེན་འདིར་སངས་རྒྱས་སུ་གྱུར་ཏོ་ཞེས་གྲག་
གོ། གཏམ་རྒྱུད་དེ་ནི་ཡང་དག་པ་མ་ཡིན་ཏེ། སྐྱེ་བོ་ཉོན་མོངས་
པས་བླུན་ཞིང་རྨོངས་པ་དེ་དག་གིས་ས་གསུམ་གྱི་སྟོན་པ་བླང་དོར་གྱི་
དེ་ཁོ་ན་ཉིད་སྟོན་པར་མཛད་ཅིང་འགྲོ་བ་ཐམས་ཅད་ལ་ཕན་་་་་་་
འདོགས་པ་ནི་སངས་རྒྱས་བཅོམ་ལྡན་འདས་ཉིད་ཡིན་པར་མ་འཚལ་
བའི་ཕྱིར། གང་གི་ཚེ་ཁྱབ་འཇུག་གི་འདོད་ཆགས་དང་ཞེ་སྡང་གི་
དབང་གིས་ལྷ་མ་ཡིན་འཛམ་བུའི་བུ་ཡི་ཁྱིམ་ནས་ས་མནྟ་ཀ་ཞེས་བྱ་
བའི་ནོར་བུ་རིན་པོ་ཆེ་གཡོ་ཐབས་ཀྱིས་ཕྲོགས་ཤིང་། ཆགས་པའི་
བློ་གྲོས་ཀྱིས་ནི་ངན་གཡོ་བྱས་ནས་ལྷ་མ་ཡིན་རྒྱལ་བོ་སྟོབས་ལྡན་ལས་
ས་གཞི་དག་ཕྲོགས་སོ། ། དེ་ལྟ་བུའི་ཕུང་གྲོལ་བྱེད་པ་པོ་ཁྱབ་་
འཇུག་འཁོར་བ་ལས་མ་གྲོལ་བཞིན་དུ་སྐྱེ་བོ་བླུན་པོ་རྣམས་ནི་དེ་ལ་
མཆོད་ཅིང་ཕྱག་འཚལ་བར་བྱེད་ལ། སངས་རྒྱས་བཅོམ་ལྡན་་་་་
འདས་ནི་ངེས་པར་ཁམས་གསུམ་གྱིས་སྒྲིབ་པ་ལས་རྣམ་པར་གྲོལ་བས་
བསོད་ནམས་ཀྱི་ཞིང་བླ་ན་མེད་པ་ཡིན་ཀྱང་སྐྱེ་བོ་ཕལ་ཆེར་རྨོངས་
པས་དད་པ་དང་ཕྱག་འཚལ་བར་མི་བྱེད་དོ། ། ཇི་སྐད་དུ།
བསྐལ་བ་བྱེ་བ་སྟོང་ཕྲག་དང་། །བརྒྱ་ཕྲག་བྱེ་བ་དག་ཏུ་ཡང་། །
སངས་རྒྱས་སྒྲ་ཡང་མི་ཐོས་ན། །སངས་རྒྱས་མཐོང་བ་སྨོས་ཅི་་་་་་་་
དགོས། །ཞེས་དང༌། སངས་རྒྱས་འཇིག་རྟེན་ཕན་པ་དྲང་སྲོང་་
ཆེ། །བསྐལ་བ་བྱེ་བ་བརྒྱ་ལམ་འབྱུང་བར་འགྱུར། །ད་ལྟ་དལ་བ་
དམ་པ་རྙེད་པ་ལ། །གལ་ཏེ་ཐར་འདོད་བག་མེད་སྤོང་བར་གྱིས། །
428

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཞེས་གསུངས་སོ། ། དེ་ཡང་འདི་ལྟར་ཐོས་ཏེ། ལྷ་ཆེན་ཚངས་
པས་བསྒོ་བས་ཕྱོགས་གཅིག་ནས་ནི་ལྷ་རྣམས་བསྡད། །ཕྱོགས་གཅིག་
ནས་ནི་ལྷ་མ་ཡིན་རྣམས་འདུག་ནས་རི་བོ་མནྡ་ར་བའི་སྟེང་ནས་ཁྱབ་
འཇུག་གིས་བཟུང་། ཀླུའི་རྒྱལ་བོ་ནོར་རྒྱས་ཀྱིས་སྲུབ་ཐག་བྱས།
འོག་ནས་རུས་སྦལ་གྱི་རྒྱབ་ཀྱིས་བསྟེན་ཏེ། འོ་མ་ཅན་གྱི་རྒྱ་མཚོ་
ཆེན་པོ་བསྲུབས་པ་ལས། །ཐོག་མར་འཇིགས་སུ་རུང་བའི་དུག་གི་སྐྱེ་
བུ་ནག་པོ་བརྩེགས་པ་ཞེས་བྱ་བ་ཞིག་བྱུང་བ་ཁྱབ་འཇུག་གིས་མིད་
དོ། ། དེ་ནས་ཁྱབ་འཇུག་གི་དྲན་པ་སྟོར་ཏེ་ཅང་མི་སྨྲ་བར་ས་ལ་
འགྱེལ་བར་གྱུར་ཏོ།། དེ་ནས་ལྷ་ཆེན་པོས་ཁྱབ་འཇུག་གི་ལྟོ་བ་
ལས་དུག་དེ་བླངས་ནས་རང་གི་མགྲིན་པར་བཞག་པས་མགྲིན་པ་སྔོན་
པོར་གྱུར་ཏོ། ། དེ་ནས་ཡང་བསྲུབས་པས་ཟླ་བ་ཚེས་པ་བྱུང་བར་
གྱུར་པ་ན་དེ་ལྷ་ཆེན་པོས་མགོ་རྒྱན་དུ་བྱས་སོ། ། དེ་ནས་བུད་མེད་
དཔལ་མོ་ཞེས་བྱ་བ་བྱུང་སྟེ། རང་ཉིད་ཀྱིས་ཁྱབ་འཇུག་བླངས་ཏེ་
འདུས་སོ། ། དེའི་འོག་ཏུ་རྟ་མགྲིན་རིངས་དང་ཤིང་ཡོངས་འདུ་
ལ་སོགས་པ་བྱུང་སྟེ། དེ་དག་ནི་བརྒྱ་བྱིན་ལ་སོགས་པའི་ལྷ་རྣམས་
ཀྱིས་ཅི་རིགས་པར་ཁྱེར་རོ། ། དེ་ནས་བུད་མེད་ཤིན་ཏུ་ཡིད་དུ་
འོང་བ་ཞིག་བྱུང་བ་ལ། ཁྱོད་སུ་ཡིན་ཞེས་དྲིས་པ་ན། ང་ཡི་མིང་
ལ་ཆང་ཞེས་བྱ་སྟེ། ང་འཐུང་ན་མྱོས་པ་དང་། བརྒྱལ་བ་དང་།
དྲེགས་པ་ལ་སོགས་པའི་རྣམ་པར་འགྱུར་བ་འབྱུང་བར་འགྱུར་རོ་ཞེས་
སྨྲས་སོ། ། དེ་ནས་ལྷ་མ་ཡིན་རྣམས་འཇིགས་ནས་ཆང་མ་འཐུང་
བས་དེ་དག་ལ་ལྷ་མ་ཡིན་ཞེས་མིང་བཏགས་སོ། ། ལྷ་རྣམས་ཀྱིས་
ཆང་འཐུང་བས་ལྷ་ཞེས་མིང་ཅན་དུ་གྱུར་ཏོ། ། དེའི་འོག་ཏུ་་
བདུད་རྩི་བུམ་པ་གང་བྱུང་བ་ལྷ་མ་ཡིན་རྣམས་ཀྱིས་ཁྱེར་བར་གྱུར་
429

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
བས། ལྷ་རྣམས་ཤིན་ཏུ་ཡིད་མུག་པར་གྱུར་པ་ན་ཁྱབ་འཇུག་བུད་
མེད་གཟུགས་་བཟང་བ་ཤིན་ཏུ་ཡིད་དུ་འོང་བ་ཞིག་ཏུ་བསྒྱུར་ཏེ།
ལྷ་མ་ཡིན་རྣམས་ཀྱི་གན་དུ་སོང་ཞིང་། དེའི་ཚེ་བརྒྱ་བྱིན་ཡང་དེ་
དག་གི་སྟེང་གི་ནམ་མཁར་རང་གི་གཟུགས་མི་སྣང་བར་བྱས་ཏེ་་་་
འདུག་གོ། དེའི་ཚེ་ལྷ་མ་ཡིན་རྣམས་ཀྱིས་འདི་ནི་ཁོ་བོ་ཅག་གི་བུད་
མེད་ཡིན་ནོ་སྙམ་ནས་བདུད་རྩིའི་སྲུང་མར་བཞག་སྟེ་སྨྲས་པ།
བསྟན་བཅོས་ལས། མ་བཀྲུས་དྲི་མ་སྤྱོད་འགྱུར་བས། ། ཁྲུས་མ་
བྱས་པར་ཟས་མི་བཟའ། །ཞེས་པ་ལྟར་ཡིན་པས་ཁོ་བོ་ཅག་ཁྲུས་ལ་
འགྲོའོ། ། ཞེས་སྨྲས་ཏེ་སོང་ངོ་། ། སྐབས་དེར་ཁྱབ་འཇུག་
དང་བརྒྱ་བྱིན་གྱིས་བདུད་རྩི་བརྐུས་ཏེ་བརྒྱ་བྱིན་གྱི་ཁང་བར་ཁྱེར་
རོ། ། དེ་ནས་ལྷ་མ་ཡིན་དེ་དག་ཁྲུས་བྱས་ཏེ་ཕྱིར་འོངས་པ་ན་
བདུད་རྩི་མེད་པས་དེ་འཚོལ་བ་ལ་བརྩོན་པའི་ཚེ། ལྷ་རྣམས་ཀྱིས་
ཁྱེར་རོ་ཞེས་ཐོས་སོ། ། དེ་ནས་ལྷ་རྣམས་བདུད་རྩི་ལ་ལོངས་སྤྱོད་
པའི་ཕྱིར་འདུས་པའི་ཚེ། ལྷ་མ་ཡིན་སྒྲ་གཅན་ལྷའི་ཆ་ལུགས་སུ་
བསྒྱུར་ཏེ་ཚོགས་པ་དེར་ཞུགས་ནས་བདུད་རྩིའི་སྐལ་བ་ཐོབ་བོ།
དེ་ཉི་མས་ཤེས་ནས་ཁྱབ་འཇུག་ལ་འདི་ནི་ལྷ་མིན་སྒྲ་གཅན་ཡིན་ནོ་
ཞེས་སྨྲས་པས། ཁྱབ་འཇུག་གི་འཁོར་ལོས་སྒྲ་གཅན་གྱི་མགོ་བོ་
བཅད་པར་དེའི་མགོ་ནི་དེང་སང་ནའང་གནས་ལ་ལུས་ལྷག་མ་ནི་ཤི་
བར་གྱུར་ཏོ། ། དེ་ནས་བཟུང་ཉི་མ་དང་སྒྲ་གཅན་ཞེ་འགྲས་པར་
གྱུར་བས། གང་གི་ཚེ་ཉི་མའི་དཀྱིལ་འཁོར་འགེབས་ཤིང་སྒྲིབ་པར་
བྱེད་པ་ཡིན་ནོ། ། ཞེས་འཇིག་རྟེན་ན་གཏམ་དུ་གྲག་གོ། ཁྱབ་
འཇུག་གིས་ལྷ་མ་ཡིན་ལས་རིན་པོ་ཆེ་ཕྲོགསས་པའི་གཏམ་ནི། རྒྱལ་
བོ་གསལ་བ་ཞེས་བྱ་བ་ལ་ས་མནྟ་ཀ་ཞེས་བྱ་བའི་ནོར་བུ་ཞིག་ཡོད་པ་
430

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཁྱབ་འཇུག་གིས་ཐོས་ནས། རྒྱལ་བོ་གསལ་བ་ལ་ནོར་བུ་བསླངས་
པས་རྒྱལ་བོས་མ་བྱིན་ནོ། ། དེ་ནས་ཁྱབ་འཇུག་དཔུང་གི་ཚོགས་
བཅུ་དགུ་དང་བཅས་པ་ནོར་བུ་དེའི་དོན་དུ་གཡུལ་འགྱེད་དུ་སོང་
ངོ་། ། རྒྱལ་བོ་གསལ་བས་ནོར་བུ་དེ་ཡི་མཐུ་ཡིད་ལ་བསམ་པ་ཙམ་
གྱིས་དཔུང་གི་ཚོགས་སྟོབས་ཆེ་ཞིང་ཕ་རོལ་གནོན་པ་ཉི་ཤུ་དང་་་་
བཅས་ཏེ་གཡུལ་བཀྱེ་བས་ཁྱབ་འཇུག་ལས་རྒྱལ་བར་གྱུར་ཏོ།།།
དུས་གཞན་ཞིག་ན་རྒྱལ་བོ་གསལ་བ་རི་དྭགས་བཤོར་དུ་སོང་བ་ལས་
སེང་གེ་ཞིག་བསད་དོ། ། དྲེད་ཀྱི་བདག་པོར་སྤྲུལ་པའི་ལྷ་མ་ཡིན་
འཛམ་བུའི་བུ་བྱ་བས་རྒྱལ་བོ་དེ་ལ་ནོར་བུ་དེ་ཡོད་པ་ཤེས་ནས་རྒྱལ་པོ་
གསལ་བ་བསད་དེ་ནོར་བུ་དེ་ཁྱེར་རོ། ། དེའི་ཚེ་རིན་པོ་ཆེའི་དོན་
དུ་ཁྱབ་འཇུག་གིས་རྒྱལ་བོ་གསལ་བ་བསད་དོ། ། ཞེས་གྲགས་པ་
མ་ཡིན་པ་བྱུང་བས། ཁྱབ་འཇུག་གིས་རྒྱལ་བོ་བསད་ནས་ནོར་བུ་
དེ་སུ་ཞིག་གིས་ཁྱེར་བ་བཙལ་བའི་ཕྱིར་དྲང་སྲོང་ལྷར་བཅས་བཏང་
ངོ་། ། དེས་སོང་སོང་བ་ན། ཕུག་པ་ཞིག་ན་གཞོན་ནུ་མ་ཞིག་ངུ་
བ་ལ་དེའི་མ་མས་སྤྲོ་བསྲིངས་པའི་ཕྱིར་སྨྲས་པ། གསལ་བས་སེང་
གེ་བསད་པར་གྱུར་ལ། །གསལ་བ་འཛམ་བུའི་བུ་ཡིས་བསད། །ཁྱོད་
ཀྱི་ས་མནྟ་ཀ་འདི། །གཞོན་ནུ་བཟང་མོ་མ་ངུ་ཞིག །ཅེས་དེ་ལྟ་བུའི་
གཏམ་ཟེར་བ་ཐོས་ནས་ཁྱབ་འཇུག་ལ་དེ་ལྟར་བཤད་པས། དེས་
ནོར་བུ་བླང་བའི་དོན་དུ་སླར་ཡང་ལྷར་བཅས་ཕོ་ཉར་བཏང་ངོ་། །
ཕོ་ཉ་ཤིན་ཏུ་བློ་གྲོས་དང་ལྡན་པས་དཀའ་བ་མེད་པར་ནོར་བུ་དེ་ཐོབ་
པའི་ཐབས་སུ་འཛམ་བུའི་བུ་ཡི་བུ་མོ་ཁྱབ་འཇུག་གི་མནའ་མར་་་་་
བླངས་སོ། ། དེ་ནས་འཛམ་བུའི་བུ་དགའ་སྟེ་བུ་མོ་དང་ནོར་བུ་
ཡང་ཁྱོད་ལ་སྦྱིན་པར་བྱའོ་ཞེས་ཁས་བླངས་སོ། ། ཚུལ་དེ་ཁྱབ་
431

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འཇུག་ལ་སྨྲས་པས། ཁྱབ་འཇུག་ཁྲོས་ཏེ་སྨྲས་པ། བུ་མོས་ཅི་ཞིག་
བྱ་སྟེ། འཐབ་ལ་འཛམ་བུའི་བུ་བསད་དེ་ནོར་བུ་ཕྲོགས་པར་་་་་་
བྱའོ། ། ལྷར་བཅས་ཀྱིས་སྨྲས་པ། ང་རྒྱལ་བརྙས་དང་དེ་བཞིན་
དུ། །ངོ་ཚ་གཟི་བྱིན་སྤངས་ནས་ནི། །བསྟན་པས་རང་དོན་བསྒྲུབ་པ་
སྟེ། །རང་དོན་ཉམས་པ་གླེང་བ་ཡིན། །ཞེས་སྨྲས་པས། ཁྱབ་་་
འཇུག་གིས་ཀྱང་དེའི་ཚིག་ལ་མཉན་ཏེ་ནོར་བུ་བུ་མོ་དང་བཅས་པ་
ཐོབ་བོ། ། དེ་ནས་ཡང་གསུང་བ། ས་འདི་རྒྱ་མཚོ་བཞི་ཡི་སྐ་
རགས་གཏམས་པའི་ལྗིད་ཀྱིས་ནི། །ལྕི་ལྕི་ལྟར་འདུག་ཁྱབ་འཇུག་
བྱིན་ཡང་སྟོབས་ཆེན་སྡུག་བསྔལ་གནས་སྐབས་གྱུར། །ཐུབ་པ་ལ་ནི་
རྡུལ་ཙམ་ཕུལ་བས་རྒྱལ་བོ་མྱ་ངན་མེད་པ་ཡིས། །ཟླ་བའི་དཀྱིལ་་
འཁོར་རྫོགས་པའི་འོད་ཟེར་གོས་ཅན་ས་སྟེང་མཐའ་དག་ཐོབ། །
ཅེས་བྱུང་། ས་ཆེན་པོ་འདི་ནི་ཕྱོགས་ཀྱི་རྒྱ་མཚོ་ཆེན་པོ་བཞི་ཡི་སྐ་
རགས་ལྟར་ཀུན་ནས་ཡོངས་སུ་བསྐོར་བས་གཏམས་པའི་ལྗིད་ཀྱིས་ལྕི་
ལྕི་ལྟར་འདུག་པ་རྒྱལ་བོ་སྟོབས་ལྡན་གྱིས་ཁྱབ་འཇུག་ལ་བྱིན་ཡང་།
དེའི་ལན་དུ་ཁྱབ་འཇུག་གིས་སྟོབས་ལྡན་བཅིངས་ནས་ས་འོག་ཏུ་
བཙོན་རར་བཅུག་སྟེ། བཟོད་དཀའ་བའི་སྡུག་བསྔལ་མྱང་བའི་
གནས་སྐབས་ཐོབ་པར་བྱས་སོ། ། ཐུབ་པ་སངས་རྒྱས་བཅོམ་ལྡན་
འདས་ལ་ནི་དངོས་པོ་བཟང་བོ་ལྟ་ཅི་སའི་རྡུལ་ཙམ་དད་པས་ཕུལ་བ་
ལ་ཡང་འབྲས་བུ་ཡིད་དུ་འོང་བ་རྒྱ་ཆེན་པོ་ཐོབ་སྟེ། དཔེར་ན།
བཅོམ་ལྡན་འདས་རྒྱལ་བོའི་ཁབ་ཏུ་བསོད་སྙོམས་ལ་གཤེགས་པའི་
སྐབས་ཞིག་ན། ཁྱེའུ་རྒྱལ་བ་ཞེས་བྱ་བས་བཅོམ་ལྡན་འདས་མཐོང་
མ་ཐག་ཤིན་ཏུ་དད་པར་གྱུར་ནས་འབུལ་རྒྱུ་གཞན་མ་རྙེད་པར་སྲང་
བར་གྱི་ཕྱག་དར་གྱི་རྡུལ་ལས་སྙིམ་པ་གང་ཕུལ་བར་གྱུར་པས།
432 ―

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བཅོམ་ལྡན་འདས་ཀྱིས་བཀའ་སྩལ་བ། ང་ཡོངས་སུ་མྱ་ངན་ལས་
འདས་ནས་ལོ་བརྒྱ་ལོན་པ་ན་ཁྱེའུ་འདི་མྱ་ངན་མེད་པ་ཞེས་བྱ་བའི་
སྟོབས་ཀྱི་འཁོར་ལོས་བསྒྱུར་བའི་རྒྱལ་བོར་འགྱུར་རོ། ། ཞེས་ལུང་
བསྟན་པ་ལྟ་བུའོ། ། རྒྱལ་བོ་མྱ་ངན་མེད་པས་ས་གཞི་ཇི་ལྟ་བུ་ཞིག་
ཐོབ་ཅེ་ན། ཟླ་བའི་དཀྱིལ་འཁོར་རྫོགས་པའི་འོད་ཟེར་གྱིས་ཁྱབ་
པའི་ས་སྟེང་མཐའ་དག་ཐོབ་པར་གྱུར་ཏོ། ། དེས་ན་འདིས་ནི་
བསོད་ནམས་ཀྱི་ཞིང་བཟང་བོ་དང་དེ་མ་ཡིན་པའི་ཁྱད་པར་གསུང་
བ་ཡིན་ནོ། ། ཡང་གསུང་བ། བདག་ནི་སངས་རྒྱས་ཕྱོགས་མི་
འཛིན། །སེར་སྐྱ་སོགས་ལ་མི་སྡང་ཡང༌། །གང་ཞིག་རིགས་པར་ལྡན་
པའི་ཚིག ། དེ་ཉིད་སྟོན་པར་ཡོངས་སུ་འཛིན། ། ཞེས་བྱུང་།
བསྟོད་པ་བྱེད་པ་པོ་ཁོ་བོ་ནི་ཤིན་ཏུ་གཟུ་བོར་གནས་པས། ཆགས་
ཞེན་དང་གྲགས་པའི་རྗེས་སུ་འབྲང་ནས་སྟོན་པ་སངས་རྒྱས་ཀྱི་ཕྱོགས་
ཀྱང་མི་འཛིན་ལ། ཀུན་ནས་མནར་སེམས་ཀྱིས་དྲང་སྲོང་སེར་སྐྱ་
སོགས་མུ་སྟེགས་བྱེད་རྣམས་ལ་ཞེ་ནས་མི་སྡང་ཡང་། ཕྱི་ནང་གི་
སྟོན་པ་དེ་དག་ལས་གང་གིས་ཐར་བའི་ལམ་བཤད་པའི་སྐབས་སུ་
རིགས་པའི་སྒྲུབ་བྱེད་དང་ལྡན་པའི་ཚིག་སྨྲ་ཞིང་། ལུང་ཚིག་དེར་
ཡང་ཕྱོགས་ལྷུང་མེད་པར་ཀུན་ལ་ཉི་མ་ལྟར་སྙོམས་པའི་སེམས་བཞག་
ནས་རིགས་པ་ཡང་དག་པའི་སྒོ་ནས་དཔྱད་པའི་ཚེ། རིགས་པས་
དཔྱད་མི་བཟོད་པར་རྫུན་ཕུག་རྡིབ་པར་གྱུར་ན་ལུང་ཚིག་དེ་འཆད་
པ་པོ་ནི་ཡང་དག་པའི་སྟོན་པར་འཛིན་མི་རིགས་ལ། གང་ཞིག་
གིས་མངོན་པར་མཐོ་བ་དང་ངེས་པར་ལེགས་པ་འཐོབ་པའི་ཐབས་
བསྟན་པ་དེ་ལ་རིགས་པའི་འཐད་པ་དང་ལྡན་ཞིང་། ཚད་མས་
གནོད་པ་མེད་ན་སྨྲ་བ་བོ་དེ་ཉིད་ཡང་དག་པའི་སྟོན་པ་ཆེན་པོ་ཡིན་
433

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
པར་ཡོངས་སུ་འཛིན་པ་ཡིན་ནོ། ། དེའི་ཕྱིར། ཕྱོགས་སུ་ལྷུང་
བས་སེམས་གདུང་བའི། །བྱིས་པས་ནམ་ཡང་རྟོགས་མི་འགྱུར། །
ཞེས་གསུངས་པ་ཡིན་ནོ། ། རྒྱང་འཕེན་པ་ཁ་ཅིག་ན་རེ། བཅོམ་
ལྡན་འདས་ནི་ཚད་མའི་སྐྱེས་བུར་མི་རིགས་ཏེ། ཚད་མའི་སྐྱེས་བུ་
ཡིན་ན་ལྐོག་གྱུར་གྱི་དོན་མཐའ་དག་ཤེས་པ་ཞིག་དགོས་པ་ལ།
དེས་ལྐོག་གྱུར་ཐམས་ཅད་ཤེས་པའི་སྒྲུབ་བྱེད་མེད་པའི་ཕྱིར། དེས་
ན་དེ་ཤེས་པའི་ཐབས་ལ་ནན་ཏན་བྱེད་པ་པོ་ཡང་ཡོད་པ་མ་ཡིན་ནོ་
ཞེས་ཟེར་རོ། ། འཁོར་བ་ལས་གྲོལ་བ་དོན་དུ་གཉེར་བ་རྣམས་
ཀྱིས་རྫུན་མི་བཤད་པའི་ཚད་མའི་སྐྱེས་བུ་ལ་བསྟེན་ནས་སྡུག་བསྔལ་
ཞི་བའི་ཐབས་འཚོལ་བའི་རྒྱུ་མཚན་ཡོད་དེ། སྟོན་པ་དེས་བཤད་
པའི་ཇ་ཐབས་ལ་ནན་ཏན་བྱེད་པའི་ཆེད་དུ་ཡིན་པའི་ཕྱིར། དེས་ན་
འཇིག་རྟེན་འདིར། སྡུག་བསྔལ་ཞི་བའི་ཐབས་མི་ཤེས་བཞིན་དུ་དེ་
སྟོན་པ་དང་། ཐབས་དེ་མཁྱེན་ཅིང་གཟིགས་ཏེ་སྟོན་པ་གཉིས་ལས།
གང་ལ་སྡུག་བསྔལ་ཐམས་ཅད་ཞི་བའི་ཐབས་མཁྱེན་པའི་ཡེ་ཤེས་ཡོད་
མེད་རིགས་པ་ཡང་དག་པས་དཔྱད་པར་བྱ་ཡི། སྟོན་པ་འདི་ཡིས་
རྡོ་ལེབ་མོ་ཞིག་གི་འོག་ཏུ་སྲིན་བུ་གྲོག་མ་སོགས་དུ་ཡོད་ཀྱི་གྲངས་
མཁྱེན་པ་ཙམ་གྱིས་མི་ཆོག་སྟེ། སྲིན་བུའི་གྲངས་ལྟ་བུ་ཁོས་བཤད་
པ་ལྟར་ཡོད་དུ་ཆུག་ཀྱང་། དེ་ལྟ་བུ་ངེད་ཅག་སྡུག་བསྔལ་ཞི་བའི་
ཐར་བ་དོན་དུ་གཉེར་བ་རྣམས་ལ་འགར་ཡང་ཉེ་བར་མཁོ་བ་་མེད་
པའི་ཕྱིར དེས་ན་བླང་བྱ་འགོག་ལམ་དང་དོར་བྱ་སྡུག་ཀུན་གྱི་དེ་
ཉིད་ཐབས་དང་བཅས་པ་རང་ཉིད་ཀྱི་ཇི་ལྟར་མཁྱེན་ཅིང་གཟིགས་པ་
དེ། ཐར་འདོད་ཀྱི་གདུལ་བྱ་རྣམས་ལ་ཇི་ལྟ་བ་བཞིན་འཆད་པ་
ཞིག་ལ་སྟོན་པ་དང་ཚད་མའི་སྐྱེས་བུར་བཟུང་བར་བྱ་ཡི། མི་མཁོ་
434

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བ་ཐམས་ཅད་ལས་འགའ་ཞིག་རིག་པས་སྟོན་པར་མི་འཛིན་ཏེ།
སྟོན་པ་ཚད་མའི་སྐྱེས་བུ་ནི་ཐག་རིང་བོའམ་མཐོང་དུའམ་གལ་ཏེ་མ་
མཐོང་ཡང་རུང་སྟེ། ·སེམས་ཅན་འདི་དག་ནི་བདེ་བ་འདོད་ལ།
སྡུག་བསྔལ་མི་འདོད་པ་ཤ་སྟག་ཡིན་པས། བདེ་སྐྱིད་ཐོབ་པ་དང་།
སྡུག་བསྔལ་མི་འབྱུང་བའི་ཐབས་དེ་ཉིད་རང་གི་མཐོང་ནས་གཞན་ལ་
ཡང་བརྩེ་བས་འདོན་པ་ཞིག་ཡིན་ལ་གཏན་གྱི་སྐྱབས་སུ་འཛིན་པ་
ཡིན་ནོ། ། གལ་ཏེ་ཐག་རིང་བོ་མཐོང་བ་ཙམ་གྱིས་ཚད་མའི་སྐྱེས་
བུར་འདོད་ན། ཁྱེད་ཅག་ཚུར་ཤོག་ལ་རོ་ཟ་བའི་བྱ་རྒོད་རྣམས་
ཀྱང་ཚད་མའི་སྐྱེས་བུར་བསྟེན་པར་གྱིས་ཤིག་དང་། དེས་ཀྱང་རྒྱུང་
རིང་བོ་ན་ཡོད་པའི་ཤ་ཁྲག་སོགས་མཐོང་བའི་ཕྱིར། དེ་ལྟར་ཡང་
རིག་པའི་དབང་ཕྱུག་གིས།། ཚད་མ་ལྐོག་གྱུར་དོན་ཤེས་ཡིན། །དེ་
སྒྲུབ་བྱེད་ཀྱང་མེད་པའི་ཕྱིར། །ནན་ཏན་བྱེད་པ་ཡོད་མ་ཡིན། །ཞེས་
ནི་ཁ་ཅིག་རབ་ཏུ་བརྗོད། །མི་ཤེས་སྟོན་པར་བྱེད་པ་ལ། །འཁྲུལ་
བར་དོགས་པ་ཅན་རྣམས་ཀྱིས། །དེ་ཕྱིར་ནན་ཏན་བྱ་བའི་ཕྱིར། །
ཤེས་ལྡན་འགའ་ཞིག་འཚོལ་བར་བྱེད། །དེ་ཕྱིར་དེ་ཡི་བསྒྲུབ་བྱ་རུ། །
གྱུར་བའི་ཡེ་ཤེས་རྣམ་དཔྱད་པའི། །འདི་ཡི་སྲིན་བུའི་གྲངས་མཁྱེན་
པ། །ངེད་ལ་འགའ་ཡང་ཉེར་མཁོ་མེད། །བླང་དང་དོར་བྱའི་དེ་ཉིད་
ནི། །ཐབས་དང་བཅས་པ་རིག་མཛད་པ། །གང་དེ་ཚད་མ་ཉིད་
འདོད་ཀྱི། ། ཐམས་ཅད་རིག་མཛད་མ་ཡིན་ནོ། །རིང་བོ་མཐོང་
ངམ་མིན་ཡང་རུང་། །འདོད་པའི་དེ་ཉིད་མཐོང་བ་ཡིན། ། གལ་
ཏེ་རིང་མཐོང་ཚད་ཡིན་ན། །ཚུར་ཤོག་བྱ་རྒོད་བསྟེན་པར་གྱིས། །
ཞེས་གསུངས་པའི་ཕྱིར་རོ། ། དེ་ནས་ཡང་གསུང་བ། འདི་ལྟར་
སུ་ཡང་རུང་སྟེ་ངེས་པར་ཀུན་མཁྱེན་དང་། །འགྲོ་ལ་གཅིག་ཏུ་ཕན་
435

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
འདོགས་མཛད་པའི་ལུགས་ཆེ་བ། །དེ་དག་བློ་གྲོས་ཞིབ་མོའི་མིག་
གིས་བཙལ་ནས་སུ། །བསྟེན་པར་བྱ་ཡི་གཞན་དག་མཁས་ལ་ཅི་ཞིག་
མཁོ། །ཞེས་གསུངས། འདི་ལྟར་གང་ཟག་སུ་ཡང་རུང་སྟེ་ངེས་
པར་བླང་དོར་གྱི་གནས་ལ་སོགས་པའི་ཤེས་བྱའི་རྣམ་པ་ཀུན་གསལ་
བར་མཁྱེན་པ་དང་། གང་ཞིག་མཁྱེན་པའི་ཡུལ་བདེན་པ་བཞིའི་
བླང་དོར་གྱི་ཆོས་རྣམས་འགྲོ་བ་ཀུན་ལ་བསྟན་པའི་སྒོ་ནས་གཅིག་ཏུ་
ཕན་འདོགས་པར་མཛད་པའི་ལུགས་ཆེ་བ་དེ་དག་བློ་གྲོས་ཞིབ་མོའི་
མིག་གིས་བཙལ་ནས་དེ་ལ་བསྟེན་པར་བྱ་ཡི། ལམ་ལོག་པར་སྟོན་
པའི་སྟོན་པ་གཞན་དག་ནི། ཐམས་ཅད་མཁྱེན་པ་མ་ཡིན་ཞིང་། །
ཕུང་གྲོལ་བྱེད་པ་ལ་མཁས་པ། །སེམས་ཅན་ལ་གནོད་པར་བྱེད་པའི་
ལས་ལ་བརྩོན་པར་བྱེད་པ་ཡིན་པས། མཁས་པ་རྣམས་ལ་ཅི་ཞིག་
མཁོ་སྟེ། བསྟེན་ཀྱང་དགོས་པ་མི་འགྲུབ་པའི་ཕྱིར་རོ། ། དེ་ནས་
ཡང་གསུང་བ། གང་ལ་སྐྱོན་ཀུན་ཡོད་མིན་ལ། །ཡོན་ཏན་ཐམས་
ཅད་ཡོད་གྱུར་ན། །ཚངས་དང་ཁྱབ་འཇུག་དབང་ཕྱུག་ཆེ། །དེ་ཡང་
བདག་གི་སྟོན་པ་ཡིན། །གང་ལ་སྐྱོན་ནི་མི་མངའ་ཞིང་། །ཡོན་ཏན་
དཔག་མེད་མངའ་བ་དང་། །ཐམས་ཅད་མཁྱེན་དང་ཐུགས་རྗེ་་་་
ཅན། །དེ་ལ་བདག་ནི་སྐྱབས་སུ་མཆི། །ཞེས་བྱུང་། གང་ལ་ཉོན་
མོངས་པ་དང་དེའི་བག་ཆགས་ལ་སོགས་པ་སྐྱོན་གྱི་རྣམ་པ་གང་ཡང་
ཡོད་པ་མིན་ལ། སྤངས་རྟོགས་ཀྱི་ཡོན་ཏན་ཐམས་ཅད་ཡོད་པར་
གྱུར་ན། ཚངས་པའམ་ཁྱབ་འཇུག་གམ་དབང་ཕྱུག་ཆེན་པོ་ལ་་་
སོགས་པ་ལྷ་མི་སུ་ཡིན་རུང་སྟེ། དེ་ཡང་བདག་གི་སྟོན་པར་འཛིན་
ཀྱང་ཁས་ལེན་པ་ཡིན་ནོ། ། དེས་ན་སྐྱོན་དང་ཡོན་ཏན་གྱི་ངོས་
ནས་ཡང་དག་པའི་སྟོན་པ་མ་ཡིན་པ་དང་ཡིན་པར་འཛིན་པ་ཡིན་
436

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གྱིས། མ་བརྟགས་མ་དཔྱད་པས་མ་ཡིན་ནོ་ཞེས་བྱ་བ་ནི་ཤུགས་ཀྱི་
དོན་ནོ། ། ཇི་སྐད་དུ། མོས་ལྡན་ཕོངས་པ་ལས་འདོན་པ། །
འཚོ་བའི་ཚེ་ན་མི་ནུས་ཀྱི། །དེ་ནི་འཆི་ནས་འདོན་བྱ་ཞེས། ། ལྷ་
དེ་སྨྲ་བ་རྫུན་ཚིག་ཡིན། །མེས་ནི་རེག་པས་མི་ཚིག་གི །དྲན་ན་ཚིག་
ཅེས་གང་སྨྲ་བ། །གལ་ཏེ་ཚིག་དེ་བདེན་གྱུར་ཏམ། །འདི་གཉིས་ཀྱང་
ནི་དེ་དང་འདྲ། །བཅོམ་ལྡན་ཡང་ནི་དེ་འདྲ་ན། །ལས་ཀྱི་བདག་
ཉིད་ཅན་མི་གསུང་། །ཉི་མས་ས་ཡི་གཞི་ལྟ་བུར། །འགྲོ་བའི་རང་
བཞིན་གསལ་བར་མཛད། །འཇིག་རྟེན་ལས་མིན་འབྲས་མི་སྤྱོད། །
རང་གི་ཉོན་མོངས་ཀྱིས་ལས་བསགས། །དགེ་དང་མི་དགེ་འདོད་མི་
འདོད། །འབྲས་སྐྱེད་ས་བོན་ལྟ་བུ་ཡིན། །ཆོས་ཀུན་ཡོངས་སུ་མཁྱེན་
པ་དང་། །ཉེས་པ་ཐམས་ཅད་ཟད་པ་དང་། །སེམས་ཅན་ཀུན་ལ་
ཟན་གྱུར་པ། །དེ་དག་ཐམས་ཅད་དེ་བཞིན་གཤེགས། །ཞེས་
》གསུངས་པ་ཡིན་ནོ། ། དེས་ན་གང་ལ་སྐྱོན་གྱི་རྣམ་པ་གང་ཡང་མི་
མངའ་ཞིང་། སྐུ་གསུང་ཐུགས་ཀྱི་ཡོན་ཏན་དཔག་ཏུ་མེད་པ་མངའ་
བའི་ཐམས་ཅད་མཁྱེན་པ་ཐུགས་རྗེ་ཅན་རྒྱལ་བོ་ཆེན་པོ་ཟས་གཙང་
གི་སྲས་སུ་འཁྲུངས་པའི་སྟོན་པ་མཉམ་མེད་ཤཱཀྱ་ཐུབ་པ་དེ་ལ་བདག་
ནི་སྐྱབས་སུ་མཆིའོ། ། དེ་ལྟར་ན་སངས་རྒྱས་བཅོམ་ལྡན་འདས་
ཤཱཀྱ་ཐུབ་པའི་སྐུ་གསུང་ཐུགས་ཀྱི་ཡོན་ཏན་ནི་གང་། སྐྱབས་སུ་
སོང་བའི་ཕན་ཡོན་ནི་ཇི་ལྟ་བུ་ཞེ་ན། ཇི་སྐད་དུ། ཁྱོད་སྐུ་མཚན་
གྱིས་སྤྲས་གྱུར་པ། །མཛེས་གྱུར་མིག་གི་བདུད་རྩི་ནི། །སྤྲིན་མེད་སྟོན་
ཀྱི་ནམ་མཁའ་ལ། །སྐར་མའི་ཚོགས་ཀྱིས་སྤྲས་པ་འདྲ། །ཞེས་དང་།
འདི་ལྟར་སེམས་ཅན་ཀུན་གྱི་ངེས་པའི་ཚིག །མང་བོ་དག་གིས་དུས་
གཅིག་ཞུ་ཞུས་ན། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །
437

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
གསུང་དབྱངས་གཅིག་གིས་སོ་སོར་ལན་ཀྱང་འདེབས། །ཞེས་དང་།
རེ་ཞིག་དང་བོར་ཁྱོད་ཀྱི་གསུང༌། །ཉན་པ་རྣམས་ཀྱི་ཡིད་འཕྲོག་་
མཛད། །དེ་ནས་ཡིད་ལ་བསམ་བགྱི་ན། །འདོད་ཆགས་གཏི་མུག་
རྣམས་ཀྱང་སེལ། །ཕོངས་པ་རྣམས་ཀྱི་དབུགས་འབྱིན་ཞིང་།།བག་
མེད་རྣམས་ཀྱི་སྐྱབས་ཀྱང་མཛད། །བདེ་བ་ཅན་དག་སྐྱོ་བགྱིད་་་་་
པས། །ཁྱོད་གསུངས་ཀུན་དང་འཚམས་པར་འཇུག ། མཁས་པ་
རྣམས་ཀྱི་དགའ་བ་བསྐྱེད། །བར་མ་རྣམས་ཀྱི་བློ་ཡང་སྤེལ། །ཐ་མའི་
རབ་རིབ་རྣམ་འཇོམས་པས། །གསུང་འདི་སྐྱེ་བོ་ཀུན་ལ་སྨན། །ཞེས་
དང་། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་ཁྱབ་
ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་
པ་ལགས། །ཞེས་དང་། ཁྱོད་དང་འདྲ་བའི་ཞིང་དག་ནི། །འཇིག་
རྟེན་གསུམ་ན་མ་མཆིས་ཏེ། །ཁྱོད་ནི་སྦྱིན་གནས་རྣམས་ཀྱི་མཆོག
། གྲལ་གཙང་མཛད་པའི་གཙང་མ་ལགས། །ནམ་མཁའི་མཐར་ཐུག་
མ་མཆི་བའི། །མཆུ་དང་ཞིང་དག་ཇི་ལྟ་བར། །ཁྱོད་ལ་སྨན་དང་
གནོད་བགྱིས་པའི། །རྣམ་པར་སྨིན་པའང་ཐུག་མ་མཆིས། །ཞེས་
དང་། གང་དག་སངས་རྒྱས་སྐྱབས་སོང་བ། །དེ་དག་ངན་འགྲོར་
འགྲོ་མི་འགྱུར། །མི་ཡི་ལུས་ནི་སྤངས་ནས་སུ། །དེ་དག་ལྷ་ཡི་ལུས་
འཐོབ་བོ། །ཞེས་ཐུབ་པ་ཆེན་པོའི་སྐུ་གསུང་ཐུགས་ཀྱི་ཡོན་ཏན་དང་།
སྐྱབས་སུ་སོང་བའི་ཕན་ཡོན་མདོར་བསྡུས་པ་ནི་དེ་ལྟ་བུ་ཡིན་ནོ། །
དེ་ལྟར་ལྷ་ལས་ཕུལ་དུ་བྱུང་བའི་བསྟོད་པ་བརྩམས་པའི་བསོད་ནམས་
བསྔོ་བ་ནི། པདྨ་ཁ་ཕྱེ་རྒྱས་པའི་འདབ་ལྟར་དཀྱུས་རིང་སྤྱན་མངའ་
བ། །བསྟོད་པའི་ཆུ་ཀླུང་སྟོང་གིས་རྒྱ་མཚོ་དེ་ལྟར་བསྟོད་བགྱིས་པ། །
བདག་གི་ཚིག་གིས་བསྐྲུན་པའི་དགེ་བ་ཅུང་ཟད་ཅི་མཆིས་པ། །དེས་
438

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཅེས་
ནི་སེམས་ཅན་ཐམས་ཅད་བདེ་བ་དག་དང་ལྡན་གྱུར་ཅིག །
གསུངས། མེ་ཏོག་པདྨ་གསར་དུ་ཁ་ཕྱེ་བའི་འདབ་མ་རྒྱས་པ་ལྟ་
བུའི་དཀྱུས་རིང་མཛེས་པའི་སྤྱན་མངའ་བ། ཇི་ལྟར་ཆུ་ཀླུང་སྟོང་
ཕྲག་མང་བོ་འབབ་པའི་གནས་ནི་རྒྱ་མཚོ་ཆེན་པོ་ཡིན་པ་དང་འདྲ་
བར། སྐུ་གསུང་ཐུགས་ཡོན་ཏན་འཕྲིན་ལས་ཀྱི་སྒོ་ནས་བསྟོད་པ་
བརྒྱ་སྟོང་མང་བོ་འབྱུང་བའི་གཞི་ནི། བཅོམལྡན་འདས་ཉིད་ཡིན་
པས་དེ་ལྟར་བསྟོད་ཅིང་བསྔགས་པ་བརྗོད་པའི་ཚིག་ལས་བདག་གི་
བསོད་ནམས་ཅུང་ཟད་ཐོབ་པ་དེས་ནི། སེམས་ཅན་ཐམས་ཅད་
མངོན་པར་མཐོ་བ་དང་ངེས་པར་ལེགས་པའི་བདེ་བ་དག་དང་ལྡན་
པར་གྱུར་ཅིག
གསུམ་པ་མཇུག་གི་དོན་ལ་གཉིས། སློབ་དཔོན་གང་གིས་
མཛད་པ་དང་། ལོ་པན་གང་གིས་བསྒྱུར་བའོ། ། དང་བོ་ནི།
ལྷ་ལས་ཕུལ་དུ་བྱུང་བའི་བསྟོད་པ་སློབ་དཔོན་བདེ་བྱེད་བདག་པོས་
མཛད་པ་རྫོགས་སོ། ། གཉིས་པ་ནི། རྒྱ་གར་གྱི་མཁས་པ་མཁན་
པོ་སརྦ་ཛྙ་དེ་ཝ་དང་། ལོ་ཙཱ་བ་བན་དེ་རིན་ཆེན་མཆོག་གིས་བསྒྱུར།
ཞུ་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏས་ཞུས་ཏེ་གཏན་ལ་
ཕབ་པའོ། །
འདིར་སྨྲས་པ། སྙིང་རྗེ་བྱང་ཆུབ་སེམས་ཀྱི་འོ་མའི་མཚོ། །
ཚོགས་གཉིས་མནྡ་ར་ཡིས་བསྲུབས་པའི་བཅུད། །དོན་ཀུན་གྲུབ་པའི་
ཟླ་བ་ས་གསུམ་གྱི།།ལྷ་ཆེན་གཙུག་གི་རྒྱན་གྱུར་དེ་ལ་འདུད། །
ལེགས་བྱས་གསེར་གྱི་པདྨོ་ལས་སྐྱེས་པའི། །བློ་གྲོས་ཚངས་པ་ཆེན་
པོའི་གདོང་བཞི་ལས། །རིག་བྱེད་རྣམ་བཞིའི་གཏམ་གྱིས་མངར་བའི་
བཅུད། །མཆུ་སྒྲོས་པདྨའི་འཛུམ་བརྒྱ་གྲོལ་ལས་བྱུང་། །རིག་པའི་ཆ་
439

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་པོ།
རྫོགས་ཤར་གྱི་ཐིག་ལེ་གང༌། །སྲིད་པའི་ལྷ་ལམ་ཡངས་པོར་ཤར་བའི་
ཚེ། །བློ་ངན་ལྷ་མིན་སྒྲ་གཅན་ཕྲག་དོག་གིས། །ལེགས་བཤད་ཟླ་བ་
རིལ་བོར་མིད་ལ་དོགས། །ལྔ་རིག་ནོར་བུའི་དོ་ཤལ་འཕྱང་བ་ཡི། །
བློ་གྲོས་སྟོབས་ལྡན་སྤོས་ཀྱི་གླང་པོ་ཆེས། །ཤེས་བྱའི་ལི་ཤིའི་མེ་ཏོག་
ཟོས་དྲགས་པས། །སྒྲེགས་པའི་དྲི་ཞིམ་རླུང་ལྷས་ཁྱེར་ལ་བརྩོན། །རྒྱ་
ཆེར་བཤད་པ་ཉི་མའི་གཟི་བརྗིད་ཀྱིས། །ངོ་མཚར་བསྟོད་པའི་་་་་་
འཇིག་རྟེན་གསལ་བྱས་པས། །མ་རིག་མུན་པའི་ཁོང་དུ་གནས་་་་་་
འཆའ་བའི། །མིག་སེར་ཅན་དག་ལོང་བའི་རྫུ་ལ་བརྟེན། །རྨད་བྱུང་
བསྟོད་པའི་དོན་གྱི་ས་ཆེན་པོ། །ཤེས་རབ་གོ་ཆས་ས་ལྷ་གཅིག་པུ་
ཡིས། །མ་ཐེག་བདག་བློ་ཁྱབ་འཇུག་གྲོགས་སུ་སྦྲན། །རྩོམ་པའི་ས་
ཆེན་འདེགས་པའི་ངལ་བ་བསྟེན། །ལྷ་དང་ལྷ་མིན་རྒྱུ་སྐར་འཁོར་
ལོའི་མགོན། །ཐུབ་པ་ཆེན་པོ་སྨྲ་བའི་ཟླ་བ་ལ། །བསྟོད་ཚིག་གསེར་
གྱི་མེ་ཏོག་བརྒྱ་ཕྲག་གིས། །ཉིན་བཞིན་མཆོད་ཀྱང་བདག་ཡིད་ཚིམ་
པ་མེད། །འཆད་རྩོད་རྩོམ་པ་སྟོང་གི་པི་ཝང་རྒྱུད། །ཤེས་རབ་གར་
མཁན་འཕྲུལ་གྱིས་བརྡུང་བའི་དབྱངས། །ཕྱོགས་ཀྱི་དྲི་ཟའི་རྒྱལ་བོའི་
ཡིད་ཕྲོགས་པ། །རྒྱུད་སྟོང་འགྲན་པ་ལས་ཀྱང་མཉན་པར་རིགས། །
དེ་ལྟར་བསྟོད་འགྲེལ་མུ་ཏིག་ཕྲེང་བ་ཤཱཀྱའི་རྒྱལ་བའི་དྲུང་དུ་དད་
པས་ཕུལ་བ་ཡིས། །མཆོག་ཏུ་དཀར་བའི་བསོད་ནམས་ཆེན་པོའི་
གངས་ཀྱི་རི་བོ་ལྷུན་པོའི་གཏོས་དང་མཉམ་པ་ལས། །ཕན་དང་བདེ་
བའི་ཆུ་བོ་སྟོང་ཕྲག་རྒྱུན་མི་ཆད་དུ་ཕྱོགས་བརྒྱར་དལ་གྱིས་འབབ་པ་
ནི། །འགྲོ་བའི་སེམས་ཀྱི་ནོར་འཛིན་ཡངས་པར་བཀྲ་ཤིས་ཝུ་བའི་མེ་
ཏོག་དང་བཅས་ཁྱབ་གྱུར་ཅིག། །ཅེས་ལྷ་ལས་ཕུལ་དུ་བྱུང་བའི་་་
བསྟོད་པའི་འགྲེལ་བ་རྨད་བྱུང་གཏམ་གྱི་མུ་ཏིག་ཕྲེང་བ་ཞེས་བྱ་བ་
440

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
འདི་ནི། གཞུང་བརྒྱ་སྨྲ་བའི་མཁས་དབང་ཆུ་སྐྱ་ཞབས་དྲུང་བློ་
བཟང་ལེགས་བཤད་ཉི་མ་དང་། ལྔ་རིག་སྨྲ་བའི་དབང་བོ་བློ་་་་
བཟང་དམ་ཆོས་དང་། མང་ཐོས་ལྔ་རིག་སྨྲ་བ་བཤད་སྒྲུབ་རྒྱ་མཚོ་
རྣམས་ཀྱིས་བསྐུལ་བར་བརྟེན། རབ་བྱུང་བཅུ་དྲུག་པའི་བགྲང་བྱ་
ལྔ་བཅུ་རྩ་དགུ་བ་ཤིང་མོ་གླང་གི་ཉིན་བྱེད་དབང་བོ་གཞུའི་ཁྱིམ་དུ་
སླེབས་པའི་ཡར་ཀྱི་ཚེས་བཅོ་ལྔ་ལ། མང་དུ་ཐོས་པའི་ཤཱཀྱའི་དགེ་
སློང་ཡེ་ཤེས་རྒྱ་མཚོ་ཞེས་བྱ་བས་རང་གི་བསྟི་གནས་ཚེ་ཡི་རིག་བྱེད་
ཁང་དུ་སྦྱར་བའི་ཡི་གེ་བ་ནི། ལྷ་རྗེ་མགོན་པོ་རྒྱ་མཚོའོ། ། ། །
www. 441

བློ་སྦྱོང་དོན་བདུན་མའི་འགྲེལ་བ།
༄༅། །བློ་སྦྱོང་དོན་བདུན་མའི་འགྲེལ་བ་མན་ངག་
བདུད་རྩིའི་ཆུ་རྒྱུན་ཞེས་བྱ་བ་བཞུགས་སོ། །
ཐམས་ཅད་མཁྱེན་པ་བདེ་གཤེགས་དོན་ཀུན་གྲུབ། །ཐུགས་རྗེ་
མངའ་བ་མགོན་པོ་སྤྱན་རས་གཟིགས། །འཇམ་དབྱངས་ཕྱག་ན་རྡོ་
རྗེ་ཀུན་བཟང་སོགས། །རྒྱལ་བ་སྲས་དང་བཅས་ལ་ཕྱག་འཚལ་ལོ། །
སློབ་དཔོན་ཀླུ་སྒྲུབ་ཐོགས་མེད་གསེར་གླིང་བ། །དི་བམ་ཀ་ར་འབྲོམ་
སྟོན་པོ་ཏོ་བ། །ཤ་ར་བ་དང་འཆད་ཁ་བ་ལ་སོགས། །བཀའ་་་་་་་་་
གདམས་བཤེས་གཉེན་རིམ་བྱོན་རྣམས་ལ་འདུད། །རེད་འདའ་བ་
དང་རྗེ་བཙུན་ཙོང་ཁ་བ། །སངས་རྒྱས་ཡེ་ཤེས་བློ་བཟང་ཆོས་རྒྱན་
དང་། །ཆོས་འདི་གང་ལས་ཐོས་པའི་དྲིན་ཅན་རྗེ། །བཤེས་གཉེན་
ཆེན་པོ་རྣམས་ལ་ཕྱག་འཚལ་ནས། །གསུང་རབ་ཀུན་གྱི་སྙིང་བོ་བྱང་
ཆུབ་སེམས། །ཚུལ་བཞིན་ཉམས་སུ་ལེན་པའི་གདམས་པ་མཆོག །
བློ་སྦྱོང་དོན་ཚན་བདུན་གྱི་ཚིག་གི་དོན། །མི་བརྗེད་དྲན་པའི་ཆེད་དུ་
འགོད་ལ་སྤྲོ། །འདིར་རྒྱལ་བ་སྲས་དང་བཅས་པ་ཐམས་ཅད་ཀྱི་་་
བགྲོད་པ་གཅིག་པུའི་ལམ། ཕན་བདེའི་རིན་པོ་ཆེ་མ་ལུས་པའི་འབྱུང་
ཁུངས། བྱང་ཆུབ་སེམས་སྦྱོང་ཐུན་མོང་མ་ཡིན་པའི་སྒོ་ནས།
སྐལ་ལྡན་གྱི་སྐྱེས་བུ་རྣམས་སངས་རྒྱས་ཀྱི་སར་ཁྲིད་པའི་མན་ངག་བློ་
སྦྱོང་དོན་བདུན་མ་ཞེས་བྱ་བ་ནི་གང་བཤད་པར་བྱ་བའི་ཆོས་སོ། །
ཆོས་དེའི་དོན་མཛད་པ་པོ་ནི། བླ་མ་གསེར་གླིང་བ་ཞེས་བྱ་བ་བྱང་
ཆུབ་ཀྱི་ཐུགས་ལ་མངའ་བརྙེས་པ་དེ་ཉིད་ཡིན་ལ། དེས་བདག་ཉིད་
ཆེན་པོ་ཨ་ཏི་ཤ་ལ་གནང༌། དེས་འབྲོམ་སྟོན་རྒྱལ་བའི་འབྱུང་་་་
442 ---

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གནས་ལ་གནང་། དེས་རྒྱལ་སྲས་པོ་ཏོ་བ་ཆེན་པོ་ལ་གནང་།
དེས་དགེ་བའི་བཤེས་གཉེན་ཤ་ར་བ་ཡོན་ཏན་གྲགས་ལ་གནང་།
དེས་དགེ་བའི་བཤེས་གཉེན་ཆེན་པོ་འཆད་ཁ་བ་ལ་གནང་། དེ་
དག་གི་བར་དུ་སྙན་རྒྱུད་ལྟ་བུར་ཡོད་པ་ལས། དགེ་བའི་བཤེས་
གཉེན་འཆད་ཁ་བས་བྱང་ཆུབ་སེམས་སྦྱོང་གི་གདམས་པ་འདི་ཉིད།
དོན་ཚན་བདུན་དུ་ཕྱེ་ནས་ཉམས་སུ་ལེན་ཚུལ། བློ་སྦྱོང་དོན་བདུན་
མར་གྲགས་པ་འདི་ཉིད་མཛད་དེ་རྒྱ་ཆེར་སྤེལ་བས། གདམས་ངག་
འདི་ཉིད་ཀྱི་ཁྲིད་རྒྱུན་ད་ལྟའི་བར་དུ་གནས་པའི་བཀའ་དྲིན་མཛད་
དོ།། དེས་ན་བླ་ན་མེད་པའི་བྱང་ཆུབ་ཐོབ་པར་འདོད་པ་དག་
གིས། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རྣམ་ངཔ་
གཉིས་ཉམས་སུ་ལེན་པ་ལ་འབད་དགོས་ཏེ། མགོན་པོ་ཀླུ་སྒྲུབ་ཀྱིས།
བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་ཐོབ་་་་་
འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་བོ་ལྟར་
བརྟན་དང་། །ཕྱོགས་མཐས་གཏུགས་པའི་སྙིང་རྗེ་དང༌། །གཉིས་ལ་
མི་བརྟེན་ཡེ་ཤེས་ལགས། །ཞེས་གསུངས་པས་སོ། ། འོ་ན་དེ་ཉིད་
ཉམས་སུ་ལེན་པའི་ཚུལ་ཇི་ལྟར་ཡིན་སྙམ་ན། གདམས་ངག་འདི་ལ་
དོན་ཚན་བདུན་ཡོད་པས་དང་བོ་སྔོན་འགྲོ་རྟེན་གྱི་ཆོས་བསྟན་པ།
གཉིས་པ་དངོས་གཞི་བྱང་ཆུབ་སེམས་གཉིས་སྦྱོང་བ། གསུམ་པ་
རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ བཞི་བ་ཚེ་གཅིག་གི་་་་
ཉམས་ལེན་དྲིལ་ནས་བསྟན་པ། ་ལྔ་བ་བློ་འབྱོངས་པའི་ཚད་བསྟན་
པོ། དྲུག་པ་བློ་སྦྱོང་དམ་ཚིག བདུན་པ་བློ་སྦྱོང་གི་བསླབ་བྱ་
རྣམས་སོ། ། དང་བོ་ནི་བློ་སྦྱོང་རྩ་ཚིག་ལས། དང་བོ་སྔོན་འགྲོ་
དག་ལ་བསླབ། །ཅེས་བྱུང་། དེ་ཡང་སྔོན་འགྲོ་སྦྱོར་བའི་ཆོས་དྲུག་
443

བློ་སྦྱོང་དོན་བདུན་མའི་འགྲེལ་བ།
གི་དང་བོ་ནི། གནས་ཁང་ཕྱི་དོར་བྱ་ཞིང་སྐུ་གསུང་ཐུགས་ཀྱི་རྟེན་
བཀྲམ་པ། གཉིས་པ་མཆོད་པ་གཡོ་མེད་ཅིང་བཀོད་པ་མཛེས་པར་
བཤམས་པ། གསུམ་པ་སྟན་བདེ་བ་ལ་ཚུལ་དང་མཐུན་པའི་སྤྱོད་
ལམ་གྱིས་འཁོད་དེ་སྐྱབས་འགྲོ་སེམས་བསྐྱེད་བྱ་བ། བཞི་བ་ཚོགས་
ཞིང་གསལ་འདེབས་པ། ལྔ་བ་བསགས་སྦྱང་གི་གནད་བསྡུས་པ་
ཡན་ལག་བདུན་པ་འབུལ་བ། དྲུག་པ་མཎྜལ་ཕུལ་ཏེ་འདོད་པའི་
དོན་ལ་གསོལ་བ་འདེབས་པ་རྣམས་སུ་ཡོད་པ་ལས། དང་བོ་གནས་
ཁང་བྱི་དོར་བྱ་བ་ལ་ཀུན་སློང་ཡག་པོ་ཞིག་དགོས་ཏེ། གཞན་དུ་ན།
གནས་ཁང་བྱི་དོར་གཙང་སེང་ངེ་བ་ཞིག་བྱས་ཏེ། སྐྱིད་པོ་རང་
བྱས་ནས་འདུག་སྙམ་པ་ཆོས་མིན་སྤྱོད་པའི་རྒྱ་མི་སོགས་ལའང་ཡོད་
པས་སོ། ། དེས་ན་རང་ཅག་གིས་འདི་ལྟར་བསམ་དགོས་ཏེ།
ཕྱོགས་བཅུའི་རྒྱལ་བ་སྲས་དང་བཅས་པ་གནས་ཁང་འདིར་སྤྱན་་་
འདྲེན་པའི་དོན་དུ་བྱི་དོར་བྱ་སྙམ་པའི་སྒོ་ནས། ཐམས་ཅད་དུ་ནི་
ས་གཞི་དག ། གསེག་མ་ལ་སོགས་མེད་པ་དང་། །ལག་མཐིལ་ལྟར་
མཉམ་བཻཌཱུརྱའི། །རང་བཞིན་འཇམ་པོར་གནས་གྱུར་ཅིག །ཅེས་
པ་འདོན་བཞིན་དུ་གནས་ཁང་གི་ནང་ཕྱགས་པའམ། ཡང་ན།
རྡུལ་འདི་ས་རྡུལ་མ་ཡིན་ཉོན་མོངས་རྡུལ། །ཉོན་མོངས་རྡུལ་ནི་་་
བདག་གིས་བྱི་དོར་བགྱི། །རྡུལ་འདི་ས་རྡུལ་མ་ཡིན་ལས་ངན་རྡུལ། །
ལས་ངན་རྡུལ་ནི་བདག་གིས་བྱི་དོར་བགྱི། །ཞེས་པའི་དོན་བསམ་
ཞིང་ངག་ནས་འདོན་བཞིན་དུ་བྱི་དོར་བྱེད། གནས་ཁང་བྱི་བ་ནི།
ཕྱགས་མས་གནས་ཁང་གི་ས་རྡུལ་སོགས་ཕྱགས་པ་ལྟ་བུ་རེད། དོར་
བ་ནི། སྔར་ཕྱགས་དར་བྱས་པའི་ཁྱིམ་ཕྱགས་ས་རྡུལ་སོགས་ཕྱི་རོལ་
ཏུ་འཕང་བ་ལྟ་བུ་རེད། སྡུག་ཀུན་གྱི་བདེན་པ་གཉིས་ནི་ཕྱི་རོལ་ཏུ་
444

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
དོར་བྱའི་ས་རྡུལ་ལྟ་བུ་དང༌། ཕྱགས་མ་ནི་ལས་ཉོན་སྤངས་བྱེད་ཀྱི་
ལམ་བདེན་ལྟ་བུ་དང་། བྱི་དོར་བྱས་རྗེས་སུ་ས་རྡུལ་སོགས་མེད་
པས་གཙང་སེང་ངེར་འདུག་པ་ནི། འགོག་བདེན་ལྟ་བུར་བསམ་ཏེ་
གནས་ཁང་བྱི་དོར་བྱས་ན། བདེན་པ་བཞི་ཡི་ཉམས་ལེན་དང་།
སངས་རྒྱས་ཀྱི་ཞིང་སྦྱོང་བའི་ཉམས་ལེན་དུའང་འགྲོ་ཞིང་། ཤེར་
ཕྱིན་གྱི་མདོ་ལས། བྱང་ཆུབ་སེམས་དཔའ་ས་ཕྱོགས་གཙང་མར་སྐུ་
དཀྱིལ་མོ་ཀྲུང་བྱས་ཤིང་འཁོད། ཅེས་གསུངས་པ་ལྟར་ཉམས་སུ་
བླངས་པའང་ཡིན་ནོ། །
སྐུ་གསུང་ཐུགས་ཀྱི་རྟེན་བཀྲམ་ཚུལ་ནི། དེ་དག་གང་དུ་་་
བཞུགས་པའི་སྟེགས་ཀྱི་དབུས་སུ་རང་ཅག་རྣམས་ལ་བཀའ་དྲིན་་
མཉམ་པ་མེད་པ་ཐུབ་པའི་དབང་བོའི་སྐུ་རབ་གནས་ཅན་ཞིག་་་་་་
བཞུགས་སུ་གསོལ། དེའི་གཡས་གཡོན་དུ་བྱམས་འཇམ་དབྱངས་
སོགས་ཀྱི་སྐུ་ཡོད་ན་ཅི་རིགས་པར་བཞུགས། གསུང་གི་རྟེན་དུ་ཤེར་
ཕྱོགས་ཀྱི་སྐོར་སོགས་གཙོ་བོར་བཞུགས། ཐུགས་ཀྱི་རྟེན་ལ་མཆོད་
རྟེན་དང་ས་ཙྪ་དང་། རྡོར་དྲིལ་སོགས་གང་ཡོད་བཞུགས།
གཉིས་པ་མཆོད་པ་གཡོ་མེད་ཅིང་བཀོད་པ་མཛེས་པར་བཤམས་པ་ལ།
མཆོད་པའི་རྫས་ལོག་འཚོ་སོགས་ཀྱིས་སྒྲུབ་པ་མ་ཡིན་པ། རང་ལ་
འབུལ་རྒྱུ་གང་ཡོད་དང་གང་འཛོམས་བཤམས། ཀུན་སློང་ཉོན་
མོངས་པ་དང་མ་འདྲེས་པར། དད་པའི་སེམས་ཀྱི་ཡ་ཡོ་སོགས་མེད་
པ་གཙང་ཞིང་ཡིད་དུ་འོང་པ་ཞིག་བཤམས་ན། རང་ལ་སྐྱབས་ཡུལ་
རྣམས་བྱིན་རླབས་འཇུག་པའི་རྟེན་འབྲེལ་ཡོད་གསུངས། །གསུམ་པ་
སྟན་བདེ་བ་ལ་འཁོད་དེ་སྐྱབས་འགྲོ་སེམས་བསྐྱེད་རྒྱུད་དང་འདྲེས་
ངེས་བྱ་བ་ནི། སྟན་གྱི་རྒྱབ་ཅུང་ཟད་མཐོ་ལ་མདུན་དམའ་བའི་
445

བློ་སྦྱོང་དོན་བདུན་མའི་འགྲེལ་བ།
སྟེང་དུ་འཁོད། ལྷོ་བྲག་མར་བས། བོད་ཀྱི་མན་ངག་ཟབ་དགུ་
བསྡོམས་ཀྱང་། ཁོ་བོའི་འདུག་སྟངས་གཅིག་པུ་ལ་མི་དོ། ། ཞེས་
གསུངས་པ་ཡང་ལུས་ཀྱི་འདུག་སྟངས་འདི་གལ་ཆེ་བས་རེད། གང་
གིས་མོས་པ་གཙོར་བྱས་པ། དེའི་མདུན་ན་ཐུབ་པ་བཞུགས།
ཞེས་པ་ལྟར། རང་གི་ཐད་དྲང་གི་ནམ་མཁར་སྟོན་པ་ཐུགས་རྗེ་
ཅན་ལ། ཐེག་གསུམ་འཕགས་པའི་ཚོགས་ཀྱིས་བསྐོར་བའི་དཀོན་
མཆོག་གསུམ་དངོས་སུ་བཞུགས་ཡོད་སྙམ་དུ་བསམ་ལ་སྐྱབས་འགྲོ་
འདོན། དེ་ཡང་དཔེར་ན། བསད་པར་འོས་པའི་མི་ཉེས་ཅན་
ཞིག་གིས། སྲོག་གི་ཆད་པ་ལས་སྐྱོབ་ནུས་པའི་རྒྱལ་བློན་སོགས་ལ།
རང་གི་འབྱོར་བ་གང་ཡོད་ཕུལ་ཏེ། ཅི་ནས་ཀྱང་བདག་གི་སྲོག་
སྐྱོབས་ཤིག་ཅེས་ནན་ཏན་དུ་ཞུ་བ་ལྟར། བདག་ཀྱང་བཞི་བརྒྱ་བ་
ལས། ཕལ་མོ་ཆེ་ནི་མི་རྣམས་ནི། །དམ་པ་མ་ཡིན་ཕྱོགས་ཡོངས་
འཛིན། །དེས་ན་སོ་སོའི་སྐྱེ་བོ་ནི། །ཕལ་ཆེར་ངེས་པར་ངན་འགྲོར་
འགྲོ། །ཞེས་གསུངས་པ་ལྟར། ཕྱི་མ་ངན་འགྲོར་འགྲོ་བ་ལས་འོས་
མེད་པར་འདུག འདི་ག་ལས་ཤེས་ན། སྐྱེ་བ་སྔ་མ་རྣམས་སུ་སྡིག་
པ་བྱས་པ་ཕར་ཞོག ཚེ་འདིར་ཡང་ལུས་དང་ངག་དང་ཡིད་ཀྱི་སྒོ་
ནས་ཉེས་སྡིག་ཇི་ལྟ་བུ་ཞིག་བྱས་པ་རང་གིས་ཤེས་པ་དེ་ལྟར་རེད།
ངན་སོང་དུ་སྐྱེ་ན། ངན་སོང་སོ་སོའི་སྡུག་བསྔལ་དྲག་ལ་རྩུབ་པ་
ཡུན་རིང་བ་དེ་སུ་ཞིག་གིས་བཟོད་པར་ནུས་སྙམ་དུ་བསམས་ནས་དེ་
ལ་འཇིགས་པ་ཞིག་སྐྱེ་དགོས། དེ་ལ་འཇིགས་པ་ཙམ་གྱིས་གོ་མི་
ཆོད་པས། ངན་འགྲོའི་འཇིགས་པ་ལས་སྐྱོབ་མཁན་ཞིག་བཙལ་
དགོས། དེ་ཡང་ངན་འགྲོར་སྐྱེ་བ་འཕེན་བྱེད་ལས་ཀྱི་རྣམ་སྨིན་གྱི་
འགོ་མ་བརྩམ་ཞིང་། མི་ལུས་རིན་པོ་ཆེ་འདི་འདོར་བའི་སྐབས་
446

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
འདིར། ངན་འགྲོའི་སྡུག་བསྔལ་ལས་ཅི་ཐར་བྱ་དགོས། མི་དགེ་
བའི་ལས་ཀྱི་རྣམ་སྨིན་མྱོང་བའི་འགོ་ཟུགས་པ་ན། སུས་ཀྱང་སྐྱོབ་
མི་ནུས། གལ་ཏེ་འཇིག་རྟེན་པ་རྣམས་ལ་སྐྱབས་སུ་སོང་ན་ཡང་།
དེ་དག་ལ་མཁྱེན་པའི་ཡེ་ཤེས་མེད་པས་བདག་གིས་ཁོ་ལ་སྐྱབས་་་་
འཚོལ་བ་ཁོས་མི་ཤེས། ཤེས་སུ་ཆུག་ཀྱང་བརྩེ་བའི་སྙིང་རྗེ་མེད།
གལ་ཏེ་སྙིང་རྗེ་ཡོད་དུ་ཆུག་ཀྱང་། ཁོ་རང་ཡང་ངན་འགྲོའི་
འཇིགས་པ་ལས་མ་ཐར་བས་གཞན་སྡུག་བསྔལ་དེ་ལས་སྐྱོབ་པའི་ནུས་
པ་མེད། དེས་ན་མཁྱེན་བརྩེ་ནུས་གསུམ་དང་ལྡན་པ་ནི་སངས་རྒྱས་
བཅོམ་ལྡན་འདས་ཡིན་པས། བདག་གིས་སྙིང་གི་ཁོང་ནས་སྐྱབས་
བསླུ་བ་མེད་པའི་དཀོན་མཆོག་གསུམ་ལ་སྐྱབས་སུ་འགྲོའོ། །
བདག་ངན་སོང་གི་འཇིགས་པ་ལས་སྐྱོབས་ཤིག མྱུར་དུ་བསྐྱབ་དུ་
གསོལ། སྙམ་པའི་སྒོ་ནས། བླ་མ་ལ་སྐྱབས་སུ་མཆིའོ། །
སངས་རྒྱས་་ལ་སྐྱབས་སུ་མཆིའོ། ། ཞེས་བརྗོད་པར་བྱའོ། །
འདུལ་བ་རྒྱ་ཆེར་འགྲེལ་ལས། སངས་རྒྱས་ནི་སྐྱབས་སྟོན་པ་པོ།
ཆོས་ནི་སྐྱབས་དངོས། དགེ་འདུན་ནི་སྐྱབས་སྒྲུབ་པའི་ཟླ་གྲོགས།
ཞེས་གསུངས་པ་ལྟར། རང་ཉིད་ངན་འགྲོ་ལས་དངོས་སུ་སྐྱོབ་བྱེད་
ནི། རང་རྒྱུད་ཀྱི་དགེ་བའི་ཆོས་བསོད་ནམས་དང་ཡེ་ཤེས་ཀྱི་ཚོགས་
དག་ཡིན། སངས་རྒྱས་བྱང་སེམས་ཀྱི་ཐུགས་རྒྱུད་ན་ཡོད་པའི་ཆོས་
དཀོན་མཆོག རང་གི་རྒྱུད་དུ་འཕོས་ནས་སྐྱོབ་པ་མིན་ཏེ། མདོ་
ལས། སྲིད་པའི་ཟུག་རྔུ་གཅོད་བྱེད་ལམ། །ངས་ནི་ཁྱེད་ཅག་་་་་
རྣམས་ལ་བསྟན། །དེ་བཞིན་གཤེགས་པ་སྟོན་མཛད་དེ། །ཁྱེད་ཅག་
རྣམས་ཀྱིས་བྱ་དགོས་སོ། ། ཞེས་དང༌། ཐུབ་རྣམས་སྡིག་པ་ཆུ་
ཡིས་མི་འཁྲུ་ཞིང་། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །
447

བློ་སྦྱོང་དོན་བདུན་མའི་འགྲེལ་བ།
ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་
པས་གྲོལ་བར་མཛད། །ཞེས་དང་། རྗེ་རིན་པོ་ཆེས། དེ་ཡང་
དཀར་ནག་ལས་འབྲས་ལེགས་བསམ་ནས། །བླང་དོར་ཚུལ་བཞིན་
སེམས་
སྒྲུབ་ལ་རག་ལས་སོ། ། ཞེས་གསུངས་པ་ལྟར་རོ། །
བསྐྱེད་ནི། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་
པས་གང་ལ་སྐྱབས་སུ་འགྲོ་བའི་ཡུལ་བསྟན། བྱང་ཆུབ་བར་དུ་ཞེས་
པས་ཇི་ཙམ་དུ་སྐྱབས་སུ་འགྲོ་བའི་དུས་བསྟན། བདག་གིས་སྦྱིན་
སོགས་བགྱི་བ་འདི་དག་གིས། ཞེས་པས་སེམས་བསྐྱེད་སྐྱེ་བས་རྒྱུ་
བསོད་ནམས་ཀྱི་ཚོགས་རང་གིས་སྦྱིན་པ་བཏང་བ་དང་། སོགས་
སྒྲས་བསྡུས་པ་ཚུལ་ཁྲིམས་བསྲུང་བ་སོགས་ཕར་ཕྱིན་ལྷག་མ་གང་བྱས་
དང་མདོར་ན་བདག་གིས་དགེ་བ་གང་ཞིག་བསགས་པ་ཐམས་ཅད་
བསྟན། འགྲོ་ལ་ཕན་ཕྱིར་ཞེས་པས་དགོས་པ་གང་གི་ཕྱིར་དུ་སེམས་
བསྐྱེད་པ་བསྟན། སངས་རྒྱས་འགྲུབ་པར་ཤོག ཅེས་པས་སྨོན་
ལམ་གྱི་ཚུལ་དུ་སེམས་བསྐྱེད་པ་ཡིན་ནོ། ། དཀོན་མཆོག་གསུམ་
ལ་བདག་སྐྱབས་མཆི་ཞེས་སོགས་རྐང་བ་གསུམ་གྱིས་སྐྱབས་སུ་འགྲོ་བ་
དང་། སྡིག་པ་བཤགས་པ་དང་། གཞན་གྱི་དགེ་བ་ལ་རྗེས་སུ་ཡི་
རང་བ་གསུམ་བསྟན། སེམས་བསྐྱེད་ནི་བསོད་ནམས་ཀྱི་ཚོགས་ལ་
བརྟེན་ནས་སྐྱེ་དགོས་པའི་རྒྱུ་མཚན་གྱིས་རེད། སངས་རྒྱས་བྱང་
ཆུབ་ཡིད་ཀྱིས་བཟུང་། ཞེས་པས་འགྲོ་བ་གཞན་གྱིས་སངས་རྒྱས་
ཐོབ་ཕྱིར་དུ། བདག་གི་བྱང་ཆུབ་ཐོབ་པར་བྱའོ་ཞེས་ཡིད་ཀྱིས་ཁས་
བླང་ཞིང་། བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། ཞེས་
པས་རྒྱལ་སྲས་ཀྱི་སྤྱོད་པ་ཕར་ཕྱིན་དྲུག་ལ་བསླབ་པར་དམ་བཅས་པ་
རེད། སེམས་ཅན་ཐམས་ཅད་བདེ་བ་དང་ཞེས་སོགས་ཚིག་རྐང་
448 ཡ་

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བཞིའི་དང་པོས་བྱམས་པ་ཚད་མེད། གཉིས་པས་སྙིང་རྗེ་ཚད་མེད།
གསུམ་པས་དགའ་བ་ཚད་མེད། བཞི་བས་བཏང་སྙོམས་ཚད་མེད་
སྒོམ་པ་བསྟན། བྱམས་པ་ནི་བདེ་བ་དང་ལྡན་འདོད་དང་། སྙིང་
རྗེ་ནི་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ནོ། ། ཚད་མེད་
བཞི་སྒོམ་པ་ནི། སེམས་ཅན་ཚད་མེད་པ་ལ་དམིགས་ཤིང་བསོད་
ནམས་ཚད་མེད་པ་ཚངས་པ་ཆེན་པོར་སྐྱེ་བར་འགྱུར་བས་བསོད་
ནམས་དང་ཆ་འདྲ་ཞིག་ཐོབ་པར་འགྱུར་བའི་འདི་བཞི་ལ་ཚངས་པའི་
གནས་པ་བཞི་ཞེས་ཀྱང་ཟེར་ལ། བསོད་ནམས་བྱ་བའི་གཞི་གསུམ་
གྱི་སྒོམ་པ་ལས་བྱུང་བའི་བསོད་ནམས་བྱ་བའི་དངོས་པོ་ཞེས་པ་ཡང་།
བྱམས་པ་ཚད་མེད་སྒོམ་པ་སོགས་ལ་གསུང་བ་ཡིན་ནོ། ། བྱམས་
པ་བསྒོམ་པའི་ཕན་ཡོན་ནི། རིན་ཆེན་ཕྲེང་བ་ལས། ལྷ་མི་བྱམས་
པར་འགྱུར་བ་དང་། །དེ་དག་གིས་ཀྱང་བསྲུང་བ་དང་། །ཡིད་བདེ་
བ་དང་བདེ་མང་དང་། །དུག་དང་མཚོན་གྱིས་གནོད་མེད་དང་། །
འབད་པ་མེད་པར་དོན་ཐོབ་དང༌། །ཚངས་པའི་འཇིག་རྟེན་སྐྱེ་་་
འགྱུར་ཏེ། །གལ་ཏེ་གྲོལ་བར་མ་གྱུར་ཀྱང་། །བྱམས་ཆོས་ཡོན་ཏན་
བརྒྱད་ཐོབ་བོ། ། ཞེས་གསུངས་སོ། ། བཞི་བ་ཚོགས་ཞིང་་་
གསལ་གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་
གནས་སུ། སེང་གེའི་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་
ཁྲི་མཐོ་ཞིང་ཡངས་པའི་སྟེང་ཁར་པདྨ་དང་ཉི་མ་དང་ཟླ་བའི་གདན་
གྱི་སྟེང་དུ་རང་གི་དྲིན་ཅན་རྩ་བའི་བླ་མ་དང་ངོ་བོ་དབྱེར་མ་མཆིས་
པའི་དཔལ་རྒྱལ་བ་ཤཱཀྱ་ཐུབ་པ། སྐུ་མདོག་གསེར་བཙོ་མ་ལྟར་
དྭངས་ཤིང་དྲི་མ་མེད་པ ཕྱག་གཡས་པ་ས་གནོན་གྱི་ཕྱག་རྒྱ་གུང་
མོའི་རྩེ་མོ་གདན་ལ་རེག་པ། གཡོན་མཉམ་བཞག་གི་ཕྱག་རྒྱའི་སྟེང་
449

བློ་སྦྱོང་དོན་བདུན་མའི་འགྲེལ་བ།
ན་བདུད་རྩིས་གང་བའི་ལྷུང་བཟེད་བསྣམས་པ། དབུ་གཙུག་ཏོར་
དང་ལྡན་པ། སྐུ་ལས་སྐྱེས་པའི་འོད་ཀྱི་ཕུང་བོའི་དབུས་ན་ཞབས་
གཉིས་རྡོ་རྗེ་སྐྱིལ་ཀྲུང་གིས་བཞུགས་པར་བསམ། དེ་གཡས་ཕྱོགས་
ཀྱི་སྟེང་གི་ནམ་མཁར་རྗེ་བཙུན་བྱམས་པ་མགོན་པོ་ལ་སློབ་དཔོན་
ཐོགས་མེད་དང་དབྱིག་གཉེན་སོགས་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་
ཀྱིས་བསྐོར་ནས་བཞུགས་པ། གཡོན་ཕྱོགས་ཀྱི་སྟེང་གི་ནམ་མཁར་
རྗེ་བཙུན་འཇམ་པའི་དབྱངས་ལ་མགོན་པོ་ཀླུ་སྒྲུབ་ཡབ་སྲས་སོགས་
ཟབ་མོ་ལྟ་རྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། རྒྱབ་
ཀྱི་ནམ་མཁར་མགོན་པོ་སྤྱན་རས་གཟིགས་ལ་མཁན་པོ་ཞི་བ་འཚོ་
དང་ཇོ་བོ་ཨ་ཏི་ཤ། རྗེ་རིན་པོ་ཆེ་སོགས་བླ་མ་རྣམས་ཀྱིས་བསྐོར་
ནས་བཞུགས་པ། དེ་དག་གི་མཐའ་སྐོར་དུ་ཡི་དམ་སངས་རྒྱས་བྱང་
སེམས་རྣམས་དང་ཕྱོགས་བཞིར་རྒྱལ་བོ་ཆེན་པོ་བཞི་སོགས་སྤྲིན་གྱི་
ཕུང་བོ་འཁྲིགས་པ་ལྟར་བཞུགས་པར་བསམ་ལ མ་ལུས་སེམས་
ཅན་ཀུན་གྱི་མགོན་གྱུར་ཅིང་། ཞེས་སོགས་ཚིགས་བཅད་གཉིས་
ཡང་ན། ཐུགས་རྗེ་བདག་ཉིད་རྩ་རྒྱུད་བླ་མ་དང་། །ཡི་
སམ།
དམ་ལྷ་ཚོགས་སྐྱབས་གནས་དཀོན་མཆོག་གསུམ། །དཔའ་བོ་མཁའ་
འགྲོ་ཆོས་སྐྱོང་སྲུང་མའི་ཚོགས། །སྤྱན་འདྲེན་མཆོད་པའི་གནས་་་
འདིར་གཤེགས་སུ་གསོལ།།།འདིར་ནི་གཟུགས་དང་ལྷན་ཅིག་ཏུ།
ཞེས་སོགས་འདོན། ཚོགས་ཞིང་རྣམས་ཀྱང་རྣམ་པ་སོ་སོར་གསལ་
བཏབ་པ་ཙམ་ལས། ངོ་བོ་རང་གི་རྩ་བའི་བླ་མ་ཡིན་པར་བསམ་ན་
བྱིན་བརླབ་འཇུག་ཚབ་ཆེ་གསུང༌། །ལྔ་བ་བསགས་སྦྱང་གི་གནད་
བསྡུས་པ་ཡན་ལག་བདུན་པ་ནི། ཕྱག་འཚལ་བའི་ཡན་ལག
མཆོད་པ་འབུལ་བ། སྡིག་པ་བཤགས་པ། གཞན་གྱི་དགེ་བ་ལ་
450

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མྱ་ངན་
ལས་མི་འདའ་བར་གསོལ་བ་འདེབས་པ། དེ་ལྟར་ཡན་ལག་དང་བོ་
དྲུག་གིས་མཚོན་པའི་དགེ་བ་རྣམས་སེམས་ཅན་ཐམས་ཅད་ཀྱི་དོན་དུ་
བླ་མེད་བྱང་ཆུབ་ཐོབ་པའི་རྒྱུར་བསྔོ་བའོ། ། བཤགས་པས་སྡིག་
སྒྲིབ་སྦྱོང་ཞིང་གཞན་དྲུག་ལ་བརྟེན་ནས་བསོད་ནམས་ཀྱི་ཚོགས་ཆེན་
པོ་བསགས་པས་ན། བསགས་སྦྱང་གི་གནད་བསྡུས་པ་ཡན་ལག་
བདུན་པ་ཞེས་གསུངས་པ་ཡིན་ནོ།། དེ་ཡང་དང་བོ་ཕྱག་འཚལ་
་བ་ནི། མ་གུས་པ་དང་ང་རྒྱལ་གྱི་གཉེན་པོ། མཆོད་པ་སེར་སྣའི་
གཉེན་པོ། བཤགས་པ་སྡིག་སྒྲིབ་སྤྱིའི་གཉེན་པོ། རྗེས་སུ་ཡི་རང་
ཕྲག་དོག་གི་གཉེན་པོ། ཆོས་འཁོཪ་བསྐུལ་བ་མ་རིག་པ་དང་ཆོས་
སྤོང་གི་ལས་ཀྱི་གཉེན་པོ གསོལ་བ་གདབ་པ་བླ་མ་དང་སངས་
རྒྱས་སོགས་ལ་མ་གུས་པ་དང་མ་དད་པའི་གཉེན་པོ། བསྔོ་བ་ནི།
དགེ་བའི་འབྲས་བུ་ལ་ཡིད་མི་ཆེས་པ་དང་ལོག་ལྟའི་གཉེན་པོར་་་་
འགྱུར་ཞེས་བཤེས་གཉེན་གོང་མ་རྣམས་གསུང་ངོ་། ། ཡན་ལག་
དང་བོ་ནི། བཟང་སྤྱོད་སྨོན་ལམ་ལས། ཇི་སྙེད་སུ་དག་ཕྱོགས་
བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་གང། །
བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་
བས་ཕྱག་བགྱིའོ། ། ཞེས་པས་ཕྱོགས་བཅུའི་རྒྱལ་བ་ཀུན་ལས་ལུས་
ངག་ཡིད་གསུམ་གྱིས་ཕྱག་བྱ་བར་བསྟན། འདུད་པ་ཕྱག་ཡིན་པས།
རྒྱལ་བ་རྣམས་ལ་ཡིད་ཀྱིས་འདུད་པ་ཡིད་ཀྱི་ཕྱག་དང་། ངག་གིས་
བསྟོད་དབྱངས་བྱེད་པ་ངག་གི་ཕྱག་སྟེ། རྡུལ་གཅིག་སྟེང་ན་རྡུལ་
སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་
དག ། དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་
451

བློ་སྦྱོང་དོན་བདུན་མའི་འགྲེལ་བ།
རྒྱལ་བ་དག་གིས་གང་བར་མོས། །ཞེས་པས་ཡིད་ཀྱི་ཕྱག་དང་། དེ་
དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་
མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །
བདེ་བར་གཤེགས་པ་ཐམས་ཅད་བདག་གིས་བསྟོད། །ཅེས་ངག་གི་
ཕྱག་གསུངས་སོ། ། དེ་ཡང་རྡུལ་ཕྲ་རབ་གཅིག་གི་སྟེང་ན།
འཇིག་རྟེན་ཁམས་ཀྱི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་
རྒྱས་བཞུགས་པར་མོས་ཤིང། དེ་ལྟར་བདེན་གྲུབ་ཀྱིས་བཀག་པ་
མེད་པའི་ཆོས་ཀྱི་དབྱིངས་མ་ལུས་པར་སངས་རྒྱས་སྲས་དང་བཅས་
པས་གང་བ་ལ་ཡིད་ཀྱི་དད་པས་འདུད་པ་ནི། ཡིད་ཀྱི་ཕྱག་དང་།
དབྱངས་ཀྱི་ཡན་ལག་སྣ་ཚོགས་པའི་སྒོ་ནས་སངས་རྒྱས་སྲས་དང་
བཅས་པའི་ཡོན་ཏན་བརྗོད་དེ་བསྟོད་པ་ནི། ངག་གི་ཕྱག་གོ། ལུས་
ཀྱི་ཕྱག་ནི། ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་
ཀུན་ལ་རབ་ཏུ་ཕྱག་འཚལ་ལོ། ། ཞེས་པས་བསྟན་ལ། འགའ་
ཡོངས་འཛིན་་་་་
ཞིག་གིས་འདི་བློ་ལ་འཆར་དཀའ་གསུང་ཡང།
འཇིགས་མེད་རིན་པོ་ཆེས། འདི་དཀའ་རྒྱུ་ཅི་ཡོད། རང་གིས་
ཕྱག་འཚལ་བའི་ཚེ་རང་གི་གཡས་གཡོན་དུ་རང་དང་འདྲ་བ་གཉིས་
ཀྱིས་ཀྱང་ཕྱག་བྱ་བར་བསམ། དེ་ནས་རང་གི་མཐའ་བསྐོར་དུ་རང་
འདྲ་ཇེ་མང་ཇེ་མང་དུ་བཏང་ནས་ཕྱག་བྱ་བ་དེ་རེད་གསུང་།
བཟང་བོ་སྤྱོད་པ་ཞེས་པའི་བཟང་བོ་ནི། བྱང་ཆུབ་ཀྱི་སེམས་དང་།
སྤྱོད་ནི་ཕར་ཕྱིན་དྲུག་ལ་བཤད། འགྲེལ་བ་འགའ་ཞིག་ལྟར་ན།
བཟང་བོ་སྤྱོད་པ་ནི་སྤྱོད་པ་བཟང་བོ་སྟེ། རྒྱལ་སྲས་ཀྱི་སྤྱོད་པ་ལ་
བཤད་ཀྱང་དོན་གྱི་འགང་འདྲའོ། ། ཕྱག་འཚལ་ཚུལ། སྐྱབས་
ཡུལ་རྣམས་ལ་དད་པའི་སེམས་ཀྱིས་རྐང་བ་གཉིས་གཤིབ། ལུས་
452

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
དྲང་བོར་བསྲང་། ཐལ་མོ་ཁོང་སྟོང་དུ་སྦུར་ཏེ། སྤྱི་བོ། མགྲིན་
པ། སྙིང་ག་གསུམ་དུ་གཏུག་ནས། དཔྲལ་བ་དང་། ལག་་་་
མཐིལ་གཉིས། པུས་མོ་གཉིས་ཐང་དུ་ཐུག་པར་བྱས་ནས་ཕྱག་་་
འཚལ་བ་ལ་ཡན་ལག་ལྔ་ཕྱག་ཟེར། སྡོང་བོ་བཀོད་པའི་མདོ་ལས།
གཞོན་ནུ་ནོར་བཟང་གིས། སྡོང་བོ་ས་ལ་འགྱེལ་བ་ལྟར་ལུས་ཐམས་
ཅད་ས་ལ་ཕབ་པའི་ཕྱག་འཚལ་བར་གསུངས་པ། ད་ལྟའི་བརྐྱང་
ཕྱག་ཟེར་བ་འདི་ཡིན་གསུང་། །གཉིས་པ་མཆོད་པ་ནི། མེ་ཏོག་
དམ་པ་ཕྲེང་བ་དམ་པ་དང་། །ཞེས་པ་ནས། རྒྱལ་བ་ཀུན་ལ་ཕྱག་
འཚལ་མཆོད་པར་བགྱི། །ཞེས་གསུངས་པ་ལྟར་དང༌། གཞན་ཡང་
སྤྱོད་འཇུག་ལས། རིན་ཆེན་སེམས་དེ་གཟུང་བར་བྱ་བའི་ཕྱིར། །
དེ་བཞིན་གཤེགས་པ་རྣམས་དང་དམ་པའི་ཆོས། །དཀོན་མཆོག་དྲི་
མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་
པར་མཆོད། །མེ་ཏོག་འབྲས་བུ་ཇི་སྙེད་ཡོད་པ་དང༌། །སྨན་གྱི་རྣམ་
པ་གང་དག་ཡོད་པ་དང་། །འཇིག་རྟེན་རིན་ཆེན་ཇི་སྙེད་ཡོད་པ་
དང་། །ཆུ་གཙང་ཡིད་དུ་འོང་བ་ཅི་ཡོད་དང༌། །རིན་ཆེན་རི་བོ་དང་
ནི་དེ་བཞིན་དུ། །ནགས་ཚལ་ས་ཕྱོགས་དབེན་ཞིང་ཉམས་དགའ་
དང་། །ལྗོན་ཤིང་མེ་ཏོག་རྒྱན་སྤྲས་སྤུད་པ་དང་། །ཤིང་གང་འབྲས་
བཟང་ཡལ་ག་དུད་པ་དང༌། །ལྷ་སོགས་འཇིག་རྟེན་ན་ཡང་དྲི་དང་
ནི། ། སྤོས་དང་དཔག་བསམ་ཤིང་དང་རིན་ཆེན་ཤིང་། ། མ་རྨོས་་
འཁྲུངས་པའི་མེ་ཏོག་རྣམ་པ་དང་། །གཞན་ཡང་མཆོད་པར་འོས་
པའི་རྒྱན་རྣམས་ནི། །མཚོ་དང་རྫིང་བུ་པདྨས་བརྒྱན་པ་དག །
ངང་བ་ཤིན་ཏུ་སྐད་སྙན་ཡིད་འོང་ལྡན། །ནམ་མཁའ་རབ་འབྱམས་
ཁམས་ཀྱི་མཐས་གཏུགས་པ། །ཡོངས་སུ་བཟང་བ་མེད་པ་དེ་དག་
453

བློ་སྦྱོང་དོན་བདུན་མའི་འགྲེལ་བ།
ཀུན། །བློ་ཡིས་བླངས་ནས་ཐུབ་པ་སྐྱེས་ཀྱི་མཆོག ། སྲས་དང་་
བཅས་པ་རྣམས་ལ་ལེགས་འབུལ་ན། །ཡོན་གནས་དམ་པ་ཐུགས་རྗེ་
ཆེ་རྣམས་ཀྱིས། །བདག་ལ་བརྩེར་དགོངས་བདག་གི་འདི་དག་་་
བཞེས། །བདག་ནི་བསོད་ནམས་མི་ལྡན་བཀྲེན་ཆེན་ཏེ།།མཆོད་
པའི་ནོར་གཞན་བདག་ལ་ཅང་མ་མཆིས། །དེས་ན་གཞན་དོན་
དགོངས་པའི་མགོན་གྱིས་འདི། །སེམས་དཔའ་མཆོག་རྣམས་བདག་
ནི་ཡོངས་བཞེས་ཤིག ། གུས་པས་ཁྱེད་ཀྱི་འབངས་སུ་མཆི་བར་
བགྱི། །བདག་ནི་ཁྱེད་ཀྱིས་ཡོངས་སུ་བཟུང་བས་ན། །སྲིད་ན་མི་
འཇིགས་སེམས་ཅན་ཕན་པར་བགྱི། །སྔོན་གྱི་སྡིག་ལས་ཡང་དག་
འདའ་བགྱིད་ཅིང་། །སྡིག་པ་གཞན་ཡང་སླན་ཆད་མི་བགྱིད་དོ། །
ཁྲུས་ཀྱི་ཁང་བ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་
བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་
ཆགས་བླ་རེ་བྲེས་པ་དེར། །དེ་བཞིན་གཤེགས་དང་དེ་ཡི་སྲས་རྣམས་
ལ། །རིན་ཆེན་བུམ་པ་མང་བོ་སྤོས་ཀྱི་ཆུ། །ཡིད་འོང་ལེགས་པར་
བཀང་བ་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་གསོལ། །དེ་
དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་
སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བས། །ན་བཟའ་ཤིན་
ཏུ་དྲི་ཞིམ་ཐུལ་བ་འབུལ། །གོས་བཟང་སྲབ་ལ་འཇམ་པ་སྣ་་ཚོཚོགས་
དང་། །རྒྱན་མཆོག་བརྒྱ་ཕྲག་དེ་དང་དེ་དག་གིས། །འཕགས་པ་ཀུན་
ཏུ་བཟང་དང་འཇམ་དབྱངས་དང་། །འཇིག་རྟེན་དབང་ཕྱུག་སོགས་
ལའང་བརྒྱན་པར་བགྱི། །སྟོང་གསུམ་ཀུན་ཏུ་དྲི་ངད་ལྡང་བ་ཡི། །དྲི་
མཆོག་རྣམས་ཀྱིས་ཐུབ་དབང་ཀུན་གྱི་སྐུ། །གསེར་སྦྱངས་བཙོ་མ་བྱི་
དོར་བྱས་པ་ལྟར། །འོད་ཆགས་འབར་བ་དེ་དག་བྱུགས་པར་བགྱི། །
454

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཐུབ་དབང་མཆོད་གནས་མཆོག་ལ་ཡིད་འོང་བའི། །མེ་ཏོག་མནྡར་
དང་པདྨ་དང་། །ཨུཏྤལ་ལ་སོགས་དྲི་ཞིམ་ཐམས་ཅད་དང་། །ཕྲེང་
བ་སྤེལ་ལེགས་ཡིད་འོང་རྣམས་ཀྱིས་མཆོད། །སྤོས་མཆོག་ཡིད་འཕྲོག་
དྲི་ངད་ཁྱབ་པ་ཡི། །བདུག་པའི་སྤྲིན་ཚོགས་རྣམས་ཀྱང་དེ་
དབུལ། །ཞལ་ཟས་བཟའ་བཏུང་སྣ་ཚོགས་བཅས་པ་ཡི། །ལྷ་བཤོས་
རྣམས་ཀྱང་དེ་ལ་དབུལ་བར་བགྱི། །གསེར་གྱི་པདྨ་ཚར་དུ་དངར་བ་
ཡི། །རིན་ཆེན་སྒྲོན་མེ་རྣམས་ཀྱང་དབུལ་བར་བགྱི། །ས་གཞི་བསྟར་
བ་སྤོས་ཀྱིས་བྱུགས་པ་དེར། །མེ་ཏོག་ཡིད་འོང་སིལ་མ་དགྲམ་པར་
བགྱི། །གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །མུ་ཏིག་
རིན་ཆེན་རྒྱན་ཕྲེང་མཛེས་འབར་བ། །དཔག་ཡས་ནམ་མཁའི་རྒྱན་
གྱུར་དེ་དག་ཀྱང་། །ཐུགས་རྗེའི་རང་བཞིན་ཅན་ལ་དབུལ་བར་་་་
བགྱི། །རིན་ཆེན་གདུགས་མཛེས་གསེར་གྱི་ཡུ་བ་ཅན། །ཁོར་ཡུག་
རྒྱན་གྱི་རྣམ་པ་ཡིད་འོང་བརྒྱན། །དབྱིབས་ལེགས་ལྟ་ན་སྡུག་པ་་་
བསྒྲེང་བ་ཡང་། །རྟག་ཏུ་ཐུབ་དབང་རྣམས་ལ་དབུལ་བར་བགྱི། །དེ་
ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་
ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་
གནས་གྱུར་ཅིག ། དམ་ཆོས་དཀོན་མཆོག་ཐམས་ཅད་དང་།
མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་
ཆར། །རྒྱུན་མི་ཆད་པར་འབབ་པར་ཤོག །ཇི་ལྟར་འཇམ་དབྱངས་
ལ་སོགས་པས། །རྒྱལ་བ་རྣམས་ལ་མཆོད་མཛད་པ། །དེ་བཞིན་་་
བདག་གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་
མཆོད། །ཡོན་ཏན་རྒྱ་མཚོ་རྣམས་ལ་བདག །བསྟོད་དབྱངས་ཡན་
ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་
455

བློ་སྦྱོང་དོན་བདུན་མའི་འགྲེལ་བ།
པར་ཀུན་ཏུ་འབྱུང་གྱུར་ཅིག །ཅེས་བརྗོད་པར་བྱའོ། ། མཆོད་
པའི་སྐད་དོད་པུ་ཛ་ཞེས་པ་མཉེས་པ་ལ་འཇུག་པས། མཆོད་པ་ཇི་
ལྟར་ཕུལ་བ་བཞིན་དུ་མཆོད་ཡུལ་རྣམས་ཀྱིས་རང་ལ་ཐུགས་བརྩེ་བའི་
སྒོ་ནས་ལོངས་སྤྱད་དེ་དབང་བོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་
བ་ཁྱད་པར་ཅན་སྐྱེས་པར་བསམ་གསུང་། དེས་ན་མཆོད་པ་དངོས་
ནི། མཆོད་རྫས་དེ་དག་ཕུལ་བ་ལ་བརྟེན་ནས་སྐྱབས་ཡུལ་རྣམས་ཀྱི་
ཐུགས་མཉེས་པའི་བདེ་བ་དེ་འཇོག བླ་ན་མེད་པའི་མཆོད་པ་ནི།
མཆོད་པ་གང་རྣམས་བླ་མེད་རྒྱ་ཆེ་བ། ཞེས་སོགས་ལྟར། མི་ཕལ་
བའི་སྤྱོད་ཡུལ་ལས་འདས་པའི། ས་མཐོན་པོ་ལ་གནས་པའི་བྱང་
སེམས་རྣམས་ཀྱི་རྫུ་འཕྲུལ་གྱིས་བཟང་དགུར་སྤྲུལ་བའི་མཆོད་པ་སྟེ།
དེའི་གོང་ན་མཆོད་པ་གཞན་མེད་པས་སོ། ། བྱང་ཆུབ་ཀྱི་སེམས་
བསྒོམས་པ་དང་། དམ་པའི་ཆོས་འཛིན་པ་ཡང་བླ་ན་མེད་པའི་
མཆོད་པ་ཡིན་པར་བཤད་དོ། ། གསུམ་པ་བཤགས་པ་ནི། ལྟུང་
བཤགས་དང་སྤྱི་བཤགས་སོགས་འདོན་ཞིང་། འདོད་ཆགས་ཞེ་
སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་
ཀྱིས་ཀྱང་། །སྡིག་པ་བདག་གི་བགྱི་བ་ཅི་མཆིས་པ། །དེ་དག་ཐམས་
ཅད་བདག་གིས་སོ་སོར་བཤགས། །ཞེས་སོ། ། ཆོས་བཞི་བསྟན་
པའི་མདོ་ལས། བྱམས་པ་བྱང་ཆུབ་སེམས་དཔའ་སེམས་དཔའ་
ཆེན་པོ་ཆོས་བཞི་དང་ལྡན་ན། སྡིག་པ་བྱས་ཤིང་བསགས་པ་ཟིལ་
གྱིས་གནོན་པར་འགྱུར་རོ། ། བཞི་གང་ཞེ་ན། འདི་ལྟ་སྟེ།
རྣམ་པར་སུན་འབྱིན་པ་ཀུན་ཏུ་སྤྱོད་པ་དང་། ཉེས་པ་ཀུན་ཏུ་སྤྱོད་
པ་དང་། ཉེས་པ་ལས་སླར་ཟློག་པའི་སྟོབས་དང༌། རྟེན་གྱི་སྟོབས་
སོ། ། ཞེས་གསུངས། རྟེན་གྱི་སྟོབས་ནི་བླ་མ་ལ་སྐྱབས་སུ་་་་་
456

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མཆིའོ། ། ཞེས་སོགས་ཀྱིས་སྐྱབས་སུ་འགྲོ་བ་དང༌། འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག ཞེས་སོགས་ཀྱིས་སེམས་བསྐྱེད་
པ་ལྟ་བུའོ། ། གཉེན་པོ་ཀུན་ཏུ་སྤྱོད་པའི་སྟོབས་ནི། སྡིག་པའི་
གཉེན་པོར་དགེ་བའི་ལས་ལ་སྤྱོད་པ་སྟེ། སངས་རྒྱས་ཤཱཀྱ་ཐུབ་པ་
དང༌། བདེ་གཤེགས་སོ་ལྔའི་མཚན་ནས་བརྗོད་དེ་ཕྱག་འཚལ་བ་ལྟ་
བུའོ། ། རྣམ་པར་སུན་འབྱིན་པའི་སྟོབས་ནི། རང་གི་སྔར་བྱས་
ཀྱི་སྡིག་པ་ལ་འགྱོད་པ་དྲག་པོ་སྐྱེས་ནས། དཀོན་མཆོག་གི་སྤྱན་
སྔར་མཐོལ་བཤགས་བྱེད་པ་སྟེ། བདག་གི་སྐྱེ་བ་འདི་དང་། སྐྱེ་བ་
ཐོག་མའི་ཐ་མ་མ་མཆི་བ། ཞེས་པ་ནས། དེ་དག་གི་སྤྱན་སྔར་
མཐོལ་ལོ། འཆགས་སོ། ཞེས་བཤགས་པ་བྱེད་པ་ལྟ་བུའོ། །
ཉེས་པ་ལས་སླར་ཟློག་པའི་སྟོབས་ནི། སླན་ཆད་ཀྱང་གཅོད་ཅིང་
སྡོམ་པར་བགྱིད་ལགས་སོ། ། ཞེས་པ་དང་། འདྲེན་པ་རྣམས་
ཀྱིས་བདག་གི་སྡིག །ནོངས་པ་ལེགས་པར་བཟུང་དུ་གསོལ། །འདི་
ནི་བཟང་བོ་མ་ལེགས་པས། །སླན་ཆད་བདག་ནི་ཡོངས་མི་བགྱིད།
ཅེས་གསུངས་པ་ལྟ་བུའོ། ། ཕྱིན་ཆད་སྡོམ་པར་ཁས་བླངས་ནས་
ཕྱིས་སྡོམ་མ་ཐུབ་ན། ཉེས་པ་མི་འདག་པའི་སྟེང་དུ་རྫུན་གྱི་ཉེས་
པར་འགྱུར་ཞེས་འདུལ་བ་རྒྱ་ཆེར་འགྲེལ་ལས་གསུངས་ལ། ཡོངས་
འཛིན་རིན་པོ་ཆེས། བཤགས་པའི་སྐབས་སུ་སྡོམ་སེམས་བརྟན་ན།
ཕྱིས་མ་ནུས་ཀྱང་རྫུན་དུ་མི་འགྱུར་ཞིང་། སྡིག་ལྟུང་འདག་པའི་
ཐབས་སུ་འགྱུར་གསུངས། སྐབས་དེར་སྡོམ་སེམས་དངོས་མ་ཡོད་
ན་རྫུན་དུ་འགྱུར་རྒྱུ་མ་རེད། སྡིག་པ་མཐའ་མེད་པས་བཤགས་
བསྡམས་ཕྲན་བུ་རེ་བྱས་པས་གོ་མི་ཆོད་སྙམ་པ་ནི། ལས་འབྲས་
བསམ་པ་མིན། གཉེན་པོ་ལ་ཡིད་མི་ཆེས་པའི་སྐུར་འདེབས་ཡིན་
457

བློ་སྦྱོང་དོན་བདུན་མའི་འགྲེལ་བ།
པས་ཉེས་དམིགས་ལྷག་པར་ཆེ། ཉེས་དམིགས་འབྱུང་བ་དང་།
སྡིག་པ་བཤགས་པས་འདག་པ་གཉིས་ཀ་སངས་རྒྱས་ཀྱི་གསུང་ཡིན་
པས། ཡིད་ཆེས་བྱེད་ན་གཉིས་ཀ་ལ་བྱེད་དགོས་ཞེས་བེའུ་བུམ་སྔོན་
པོའི་འགྲེལ་བར་བཤད་པ་ལྟར་རེད་གསུང་། སྤྱོད་འཇུག་ལས།
ཉིན་དང་མཚན་མོ་ལན་གསུམ་དུ། །ཕུང་བོ་གསུམ་པ་གདོན་བྱ་་
ཞིང་། །རྒྱལ་དང་བྱང་ཆུབ་སེམས་བརྟེན་པའི། །ལྟུང་བའི་ལྷག་མ་
དེས་ཞི་བྱ། །ཞེས་པ་ལྟར། ནངས་པར་ལྟུང་བཤགས་ཚར་གསུམ་
དང་། མཚན་མོ་ཉལ་ཁར་ཚཪ་གསུམ་ཪེ་འདོན་པ། དམ་པ་་
རྣམས་ཀྱིས་ཕྱག་ལེན་ལྟ་བུར་གནང་གི་ཡོད། འབུམ་ཕྲག་གཅིག་ནི་
བཟླས་གྱུར་ན། རྣམ་པར་དག་པའི་བདག་ཉིད་འགྱུར། ཞེས་ཡི་
གེ་བརྒྱ་བ་འབུམ་བཟླས་ན་སྡིག་པ་དག་པར་གསུངས་ཤིང་། ཕྱག་
རྡོར་འཁོར་ཆེན་གྱི་རྒྱུད་ལས། ཨོཾ་བཛྲ་ས་ཏྭ་ཧཱུཾ་ཞེས་འབུམ་དུ་་་་
བརྗོད་ན་རྩ་བའི་དམ་ཚིག་ཉམས་པ་ཞི་བར་འགྱུར་རོ། ། ཞེས་
གསུངས། སྐབས་འདིར་མཚམས་མེད་ཀྱི་ལས་སོགས་མི་དགེ་བའི་
ལས་སྟོབས་ཅན་ཡང་། གཉེན་པོ་སྟོབས་བཞིའི་སྒོ་ནས་བཤགས་
བྱས་ན་འདག་ནུས་ཏེ། རིན་ཆེན་ཕྲེང་བ་ལས། གང་ཞིག་སྔོན་
ཆད་བག་མེད་གྱུར་པ་དག ། ཕྱིས་ནས་བག་དང་ལྡན་པ་ཉིད་གྱུར་
ན། །ཟླ་བ་སྤྲིན་བྲལ་ལྟ་བུར་རབ་མཛེས་ཏེ། དགའ་བོ་སོར་ཕྲེང་
མཐོང་ལྡན་བདེ་བྱེད་བཞིན། །ཞེས་ཉོན་མོངས་ཆེ་བ་གཅུང་དགའ་
བོ་དང་། མི་དགུ་བརྒྱ་དང་གོ་དགུ་བསད་པ་སོར་མོའི་ཕྲེང་བ་ཅན་
དང་། རང་གི་ཕ་རྒྱལ་བོ་གཟུགས་ཅན་སྙིང་བོ་བསད་པ། རྒྱལ་བོ་
མ་སྐྱེས་དགྲ་སྟེ་མཐོང་ལྡན་དང་། རང་གི་མ་བསད་པ་དགེ་སློང་
བདེ་བྱེད་སོགས་ཀྱིས་ཀྱང་བཤགས་པ་བྱས་པས་མི་དགེ་བའི་ལས་དེ་
458

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
རྣམས་དག་པར་གསུངས་པ་ལྟར་རོ། ། སྤྱོད་འཇུག་ལས་ཀྱང་།
ཕྱོགས་རྣམས་ཀུན་ན་བཞུགས་པ་ཡི། །རྫོགས་སངས་རྒྱས་དང་བྱང་
ཆུབ་སེམས། །ཐུགས་རྗེ་ཆེན་པོ་མངའ་རྣམས་ལ། །ཐལ་མོ་སྦྱོར་ཏེ་
གསོལ་བ་ནི། །ཐོག་མ་མེད་ལྡན་འཁོར་བ་ནས། །ཚེ་རབས་འདིའམ་
གཞན་དག་ཏུ། །བདག་གིས་མ་འཚལ་སྡིག་བགྱིས་སམ། །བགྱིད་དུ་
སྩལ་བ་ཉིད་དང་ནི། །གཏི་མུག་འཁྲུལ་བས་བདག་མནོན་ཏེ། །རྗེས་
སུ་ཡི་རང་གང་བགྱིས་པ། །ནོངས་པ་དེ་ནི་མཐོང་བགྱིས་ནས། །
བསམ་པ་ཐག་པས་མགོན་ལ་བཤགས། །བདག་གིས་དཀོན་མཆོག་
གསུམ་དང་ནི། །ཕ་མའམ་བླ་མ་གཞན་དག་ལ། །ཉོན་མོངས་སྒོ་ནས་
ལུས་ངག་དང་། །ཡིད་ཀྱིས་གནོད་བགྱིས་གང་ལགས་པ། །ཉེས་པ་དུ་
མས་སྐྱོན་ཆགས་པའི། །སྡིག་ཅན་བདག་གིས་སྡིག་པ་གང་། །ཤིན་ཏུ་
མི་བཟད་བགྱིས་པ་དེ། །ཐམས་ཅད་འདྲེན་པ་རྣམས་ལ་བཤགས། །
བདག་གི་སྡིག་པ་མ་བྱང་བར། །སྔོན་དུ་འགུམ་པར་འགྱུར་དུ་མཆི། །
ཇི་ལྟར་འདི་ལས་ངེས་ཐར་བར། །མྱུར་བའི་ཚུལ་གྱིས་བསྐྱབ་ཏུ་་་
གསོལ། །མགོན་པོ་བག་མེད་བདག་གིས་ནི། །འཇིགས་པ་འདི་འདྲ་
མ་འཚལ་ནས །མི་རྟག་ཚེ་འདིའི་ཆེད་དག་ཏུ། །སྡིག་པ་མང་བོ་ཉེ་
བར་བསྒྲུབས། །གཤིན་རྗེའི་ཕོ་ཉ་འཇིགས་འཇིགས་ལྟའི།།།།ཤ་་་་་་་
ཚུགས་ཅན་གྱིས་བཟུང་གྱུར་ཅིང༌། །འཇིགས་ཆེན་ནད་ཀྱིས་ཐེབས་
གྱུར་བ། །རབ་ཏུ་ཉམས་ཐག་སྨོས་ཅི་དགོས། །སུ་ཞིག་འཇིགས་ཆེན་
འདི་ལས་བདག །ལེགས་པར་སྐྱོབ་པར་བྱེད་འགྱུར་ཞེས། །བྲེད་ཤ་
ཐོན་པའི་མིག་བགྲད་ནས། །ཕྱོགས་བཞིར་སྐྱབས་དག་འཚོལ་བར་
བྱེད། །ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་ཀུན་ཏུ་ཡི་
མུག་འགྱུར། །གནས་དེར་སྐྱབས་ཡོད་མ་ཡིན་ན། །དེ་ཚེ་བདག་གིས་
459

བློ་སྦྱོང་དོན་བདུན་མའི་འགྲེལ་བ།
ཇི་ལྟར་བྱ། །དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་
དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་
ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་
འཇིགས་པ་སེལ་བ་དང་། །བྱང་ཆུབ་སེམས་དཔའི་ཚོགས་ལ་ཡང་།
དེ་བཞིན་ཡང་དག་སྐྱབས་སུ་མཆི། །བདག་ནི་འཇིགས་པས་རྣམ་
སྐྲག་ནས། །ཀུན་ཏུ་བཟང་ལ་བདག་ཉིད་འབུལ། །འཇམ་པའི་་་
དབྱངས་ལའང་བདག་ཉིད་ཀྱིས། །བདག་གི་ལུས་འདི་དབུལ་བར་
བགྱི། །ཐུགས་རྗེའི་སྤྱོད་པ་མ་འཁྲུལ་བ། །སྤྱན་རས་གཟིགས་མགོན་
དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་བདག་ལ་
་སྐྱབ་ཏུ་གསོལ། །འཕགས་པ་ནམ་མཁའི་སྙིང་བོ་དང༌། །ས་ཡི་སྙིང་
བོ་དག་དང་ནི། །ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་
སྙིང་ནས་འོ་དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་
ལ་སོགས་སྡང་བ་རྣམས། །སྐྲག་ནས་ཕྱོགས་བཞིར་འབྱེར་བྱེད་པ། །
རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །
ད་ནི་འཇིགས་པ་ཆེར་མཐོང་ནས། །ཁྱེད་ལ་སྐྱབས་སུ་མཆི་ལགས་
ཀྱིས། །འཇིགས་པ་མྱུར་དུ་བསལ་དུ་གསོལ། །ཞེས་གསུངས་པ་ལྟར་
བྱའོ། །བཞི་བ་རྗེས་སུ་ཡི་རང་ནི། ཕྱོགས་བཅུའི་རྒྱལ་བ་ཀུན་དང་
སངས་རྒྱས་སྲས། ། རང་རྒྱལ་རྣམས་དང་སློབ་དང་མི་སློབ་དང་།
འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་
བདག་ཡི་རང་། །ཞེས་སངས་རྒྱས་རྣམས་དང༌། སངས་རྒྱས་ཀྱི་
སྲས་བྱང་ཆུབ་སེམས་དཔའ་རྣམས་དང་། རང་རྒྱལ་རྣམས་དང་།
ཉན་ཐོས་སློབ་པ་དང་མི་སློབ་པ་རྣམས་དང་། ལམ་མ་ཞུགས་པའི་
འགྲོ་བ་རྣམས་ཀྱི་བསོད་ནམས་ཏེ། གང་ཟག་ཚན་པ་ལྔའི་དགེ་བ་
460

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ལ་རྗེས་སུ་ཡི་རང་བྱེད་པར་གསུངས་སོ། ། ཡི་རང་ནི་དགའ་བ་སྟེ།
གང་ཟག་ལྔའི་དགེ་བར་དགེ་བ་ཐམས་ཅད་འདུས་པས། གང་ཟག་
ལྔས་དགེ་བ་བྱས་པ་ལ་སེམས་དགའ་བའོ། ། ཡན་ལག་ཕྱི་མ་བཞི་
ནི། སྤྱོད་འཇུག་ལས། སེམས་ཅན་ཀུན་གྱི་ངན་སོང་གི །
སྡུག་བསྔལ་ངལ་གསོའི་དགེ་བ་དང༌། །སྡུག་བསྔལ་ཅན་དག་བདེར་
གནས་ལ། །དགའ་བས་རྗེས་སུ་ཡི་རང་ངོ༌། །བྱང་ཆུབ་རྒྱུར་གྱུར་
དགེ་བསགས་པ། །དེ་ལ་རྗེས་སུ་ཡི་རང་ངོ༌། །ལུས་ཅན་འཁོར་བའི་
སྡུག་བསྔལ་ལས། །ངེས་པར་ཐར་ལ་ཡི་རང་ངོ་། །སྐྱོབ་པ་རྣམས་ཀྱི་
བྱང་ཆུབ་དང་། །རྒྱལ་སྲས་ས་ལའང་ཡི་རང་ངོ༌། །སེམས་ཅན་་་་་
ཐམས་ཅད་བདེ་མཛད་པའི། །ཐུགས་བསྐྱེད་དགེ་བ་རྒྱ་མཚོ་དང་། །
སེམས་ཅན་ཕན་པར་མཛད་པ་ལ། །དགའ་བས་རྗེས་སུ་ཡི་རང་་
ངོ་། །ཕྱོགས་རྣམས་ཀུན་གྱི་སངས་རྒྱས་ལ། །ཐལ་མོ་སྦྱར་ཏེ་གསོལ་
བ་ནི། །སེམས་ཅན་སྡུག་བསྔལ་མུན་འཐོམས་ལ། །ཆོས་ཀྱི་སྒྲོན་མེ་
སྦར་དུ་གསོལ། །རྒྱལ་བ་མྱ་ངན་འདའ་བཞེད་ལ། །ཐལ་མོ་སྦར་ཏེ་
གསོལ་བ་ནི། །འགྲོ་འདི་ལྡོངས་པར་མི་འགོད་ཅིང་། །བསྐལ་བ་་
གྲངས་མེད་བཞུགས་པར་གསོལ། །དེ་ལྟར་འདི་དག་ཀུན་བྱས་ཏེ།
དགེ་བ་བདག་གིས་བསགས་པ་གང༌། །དེས་ནི་སེམས་ཅན་ཐམས་
ཅད་ཀྱི། །སྡུག་བསྔལ་ཐམས་ཅད་བསལ་བར་ཤོག ། ཅེས་སོ། །
ཉི་ཁྲི་སྣང་བ་དང་དོན་འགྲེལ་དོན་གསལ་གཉིས་ཆར་ལས། མོས་པ་
ཡིད་ལ་བྱེད་པས་ནི། འབྱུང་ཁུངས་དག་ནས་གསེར་གྱི་གང་དག་
པར་རྫོགས་པའི་བྱང་ཆུབ་ཀྱི་ཡན་ལག་ཏུ་བྱེད་དོ། ། རྗེས་སུ་ཡི་
རང་བ་ཡིད་ལ་བྱེད་པས་ནི། རང་དང་གཞན་གྱི་བསོད་ནམས་བྱ་
བ་མཉམ་པ་ཉིད་ཐོབ་བོ། ། ཞེས་པ་ལྟར། སངས་རྒྱས་ཀྱི་གསུང་
461 -

བློ་སྦྱོང་དོན་བདུན་མའི་འགྲེལ་བ།
ལ་ཡིད་ཆེས་ཀྱི་དད་པ་དང་། སངས་རྒྱས་ཀྱི་ཡོན་ཏན་འཐོབ་པར་
འདོད་པའི་མོས་པ་ལས་ནི། དཔེར་ནན། རིན་པོ་ཆེའི་འབྱུང་་་
ཁུངས་ལྟ་བུ་ཡིན་པས། བསོད་ནམས་གསེཪ་གྱི་ཕུང་བོ་ལྟ་བུ་ཞིག་
ཐོབ་པ་ཡིན་ནོ། ། བསོད་ནམས་ཀྱི་དགེ་བ་དེ་དག་སེམས་ཅན་
ཐམས་ཅད་ཀྱི་དོན་དུ་རྫོགས་པའི་བྱང་ཆུབ་ཐོབ་པའི་རྒྱུར་བསྔོས་པའི་
ཚེ་ཆུད་མི་ཟ་བ་ནི། དཔེར་ན། གསེར་གྱི་ཕུང་བོ་དེ་ཉིད་གསེར་
མགར་མཁས་པས་པ་ཏྲ་ལ་སོགས་པའི་རྒྱན་སྣ་ཚོགས་སུ་བསྒྱུར་བ་
བཞིན་ནོ། ། རང་དང་འདྲ་བའམ་རང་ལས་དམན་པའི་སྦྱིན་་་
བདག་གིས་སྦྱིན་པ་བཏང་བ་སོགས་ལ་རྗེས་སུ་ཡི་རང་བྱས་ན།
སྦྱིན་བདག་དེ་དག་གི་བསོད་ནམས་ལས་ལྷག་པའམ། དེ་དང་ཆ་
འདྲ་བ་ཐོབ་པ་ནི་དཔེར་ན། རྒྱལ་བོ་གསལ་རྒྱལ་གྱིས་སངས་རྒྱས་
འཁོར་བཅས་མཆོད་པའི་དགེ་བ་ལ་ཡི་རང་བྱས་པའི་དབུལ་བོ་དེ་
བའི་རྣམ་ཐར་བཞིན་ནོ། ། དེ་ལྟར་བསྔོ་བ་བྱས་པས་བསོད་
ནམས་མཐའ་ཡས་པ་འབྱུང་བའི་རྒྱུ་མཚན་ནི། སློབ་དཔོན་ཟླ་བ་
གྲགས་པས། སེམས་ཅན་རྣམས་མཐའ་ཡས་ཕྱིར་དང་། །སངས་
རྒྱས་མཁྱེན་པ་ཚད་མེད་དང་། །དེར་ནི་ཡོངས་སུ་བསྔོས་པའི་ཕྱིར། །
བསོད་ནམས་དེ་ནི་མཐའ་ཡས་འགྱུར། །ཞེས་གསུངས་པ་ལྟར་་་་་
རོ། ། །སྦྱོར་ཆོས་དྲུག་པ་འདོད་པའི་དོན་ལ་གསོལ་བ་འདེབས་པ་ནི།
སྐྱབས་གནས་ཀུན་འདུས་ཀྱི་ངོ་བོ་བླ་མ་དང་དཀོན་མཆོག་རིན་པོ་ཆེ་
རྣམ་གསུམ་ལ་གསོལ་བ་འདེབས་སོ། ། བདག་གིས་དགེ་བའི་་་་
བཤེས་གཉེན་ལ་མ་གུས་པ་ནས་བདག་གཉིས་སུ་མཚན་མར་འཛིན་
པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་མྱུར་དུ་རྒྱུད་ལ་འགག་
པར་བྱིན་གྱིས་བརླབ་ཏུ་གསོལ། དགེ་བའི་བཤེས་གཉེན་སངས་
—— 462

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
རྒྱས་དངོས་སུ་མཐོང་བ་ནས་བཟུང་སྟེ། ཞི་གནས་ལྷག་མཐོང་གི་
བར་གྱི་ལམ་གྱི་རྟོགས་པ་མཐའ་དག་མྱུར་དུ་རྒྱུད་ལ་སྐྱེ་བར་བྱིན་གྱིས་
བརླབ་ཏུ་གསོལ། རྐྱེན་ཕྱི་ནང་གི་འགལ་རྐྱེན་བར་ཆད་ཐམས་ཅད་
ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་དང༌། སྐབས་
འགར་དེའི་འཕྲོར་བློ་ཆོས་སུ་ཕྱོགས་པར་བྱིན་གྱིས་བརླབ་ཏུ་གསོལ།
ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་ལ་བར་ཆད་
མེད་པར་བྱིན་གྱིས་བརླབ་ཏུ་གསོལ། ཞེས་ཀྱང་བརྗོད་པར་བྱའོ། །
དེ་ནས་རང་ཅག་གིས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་
འབྱོར་གྱི་མི་ལུས་ཁྱད་པར་ཅན་ཐོབ་པའི་དུས་འདིར། ཡར་བདེ་
འགྲོ་དང་། མར་ངན་སོང་གར་འགྲོ་རང་ལག་ན་ཡོད་པས་ད་ནི་
ལུས་རྟེན་འདི་ལ་སྙིང་བོ་ཞིག་ལེན་དགོས། དེ་ཡང་མྱུར་དུ་སྡིག་
སྤོང་དགེ་སྒྲུབ་ལ་མ་འབད་ན་ནམ་འཆི་ལ་ངེས་པ་མེད། ཤི་བའི་
འོག་ཏུ་མེད་དེ་མི་འགྲོ་བར་སྐྱེ་བ་ཞིག་ལེན་པར་ངེས་ལ། དེ་ཡང་
གར་སྐྱེ་རང་དབང་མེད་པར་ལས་ཀྱི་དབང་གིས་སྐྱེ་དགོས། དགེ་
བའི་ལས་སྟོབས་དང་ལྡན་ན་བདེ་འགྲོར་སྐྱེ་ལ། མི་དགེ་བའི་ལས་
སྟོབས་དང་ལྡན་ན་ངན་འགྲོར་སྐྱེ་བར་སངས་རྒྱས་སྲས་དང་བཅས་
པས་གསུངས་ཤིང་། དེས་ན་རང་གིས་མི་དགེ་བའི་ལས་ཕྲ་མོ་ནས་
སྤོང་ཅི་ཐུབ་དང་། དགེ་བའི་ལས་ཕྲ་མོ་ནས་ཅི་ནུས་སུ་བསྒྲུབ་པར་
བྱའོ་སྙམ་དུ་བསམ་མོ། །དེ་ལྟར་ལས་འབྲས་ལ་ཡིད་ཆེས་ཀྱི་དད་པ་
བསྐྱེད་ནས་དཀར་ནག་གི་ལས་ལ་བླང་དོར་ཚུལ་བཞིན་དུ་བྱས་པ་
ལས་མངོན་མཐོའི་ལུས་དང་ཁྱད་པར་ཅན་ཞིག་ཐོབ་མོད། ཞེ་ཡང་
སྡུག་བསྔལ་གྱི་རང་བཞིན་ཅན་ཡིན་ཏེ། རང་རྒྱུད་ཉོན་མོངས་པ་
དང་ལས་ཀྱི་གཞན་དབང་ཅན་དུ་གྱུར་པས་སོ། ། དེས་ན་འཁོར་
463

བློ་སྦྱོང་དོན་བདུན་མའི་འགྲེལ་བ།
བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས། དེ་ལས་ཐར་
འདོད་ཀྱི་ངེས་འབྱུང་ཁྱད་པར་ཅན་བསྐྱེད་པར་བྱའོ་སྙམ་དུ་བསམ་
མོ། ། འོ་ན་རང་ཅག་རྣམས་འཁོར་བར་གང་གིས་བཅིངས་ནས་
སྡུག་བསྔལ་མྱོང་བ་ཡིན་སྙམ་ན། གང་ཟག་དང་ཆོས་ལ་བདག་ཏུ་
འཛིན་པས་མ་རིག་པ་ལ་བརྟེན་ནས་འཁོར་བ་ཡིན་ནོ། ། འོ་ན་མ་
རིག་པ་དེ་གཉེན་པོ་གང་གིས་སྤང་ངོ་སྙམ་ན། རིག་པའི་དབང་
ཕྱུག་གིས། འདི་ཡུལ་སུན་ཕྱུང་མེད་པར་ནི། །དེ་སྤོང་བ་ནི་ནུས་མ་
ཡིན། །ཞེས་གསུངས་པ་ལྟར་དེ་དང་འཛིན་སྟངས་འགལ་བའི་གཉེན་
པོ་ལམ་ཞིག་གིས་སྤོང་དགོས་ལ། དེ་ཡང་། བཞི་བརྒྱ་བ་ལས།
ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགག་པར་་་
འགྱུར། ཞེས་པ་ལྟར། ཡུལ་བདག་མེད་པ་ནི་དེ་ཁོ་ན་ཉིད་ཡིན་
པས་དེ་རྟོགས་པ་ལ་འབད་པར་བྱའོ། །
དོན་ཚན་གཉིས་པ། དངོས་གཞི་བྱང་ཆུབ་ཀྱི་སེམས་གཉིས་
སྦྱང་བ་ལ། དོན་དམ་པ་དང༌། ཀུན་རྫོབ་བྱང་ཆུབ་ཀྱི་སེམས་སྦྱང་
བ་གཉིས་ལས། དང་བོ་དོན་དམ་བྱང་ཆུབ་ཀྱི་སེམས་སྦྱང་བ་ལ་
སྦྱོར་དངོས་མཇུག་གསུམ། དང་བོ་ནི། སྐྱབས་འགྲོ་སེམསམ་་་་་
བསྐྱེད་སྔོན་དུ་བཏང་ནས། ལྷ་དང་བླ་མ་ལ་ཡན་ལག་བདུན་པ་
མཎྜལ་དང་བཅས་པ་ཕུལ་ཏེ། གསོལ་བ་ཤུགས་དྲག་པོ་བཏབ་ལ།
ལུས་དྲང་པོར་འདུག་སྟེ། དབུགས་ཕྱི་ནང་དུ་རྒྱུ་བ་ཉེར་གཅིག་ཙམ་
མ་འཁྲུགས་པར་བགྲངས་ནས་བསམ་གཏན་བསྒོམ་པ་ལས་རུང་དུ་
བྱའོ། ། དངོས་གཞི་ནི། ཆོས་རྣམས་རྨི་ལམ་ལྟ་བུར་བསམ།
ཞེས་བྱུང་། འོ་ན་ཡུལ་བདག་མེད་པའི་དེ་ཁོ་ན་ཉིད་རྟོགས་པའི་
ཚུལ་ཇི་ལྟར་ཡིན་སྙམ་ན། བདེན་བདེན་ལྟར་སྣང་བའི་སྣོད་བཅུད་
464 —

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
འདི་དག་ཐམས་ཅད་ནི། རང་གི་སེམས་ཉིད་འཁྲུལ་ནས་གཟུགས་
ལ་སོགས་པ་ཡུལ་རང་གི་ངོས་ནས་བདེན་པར་སྣང་བ་ཡིན་གྱི།
སེམས་ལ་དེ་ལྟར་སྣང་བ་ཙམ་ལས་ལོགས་སུ་བདེན་པར་མ་གྲུབ་པས།
རྨི་ལམ་ལྟར་བདེན་པར་གྲུབ་པ་མེད་དོ་སྙམ་དུ་བསམ། སེམས་ཉིད་
ཅེས་བདེན་ནམ་སྙམ་ན། མ་སྐྱེས་རིག་པའི་གཤིས་ལ་དཔྱད།
གསུངས། སེམས་ཉིད་རིག་པ་རང་བཞིན་གྱིས་གནས་པ་མེད།
དེ་མེད་པས་སེམས་ཉིད་རང་བཞིན་གྱིས་འགག་པ་མེད། དེ་ལྟར་
སེམས་ཉིད་ཀྱི་རང་བཞིན་ནམ་གཤིས་ལ་དཔྱད་ན་བདེན་པར་གྲུབ་པ་
མེད་སྙམ་དུ་བསམ། དེའི་ཚེ་ཡུལ་སེམས་སྟོང་བའོ་སྙམ་པའི་རྣམ་
རྟོག་བྱུང་ན། གཉེན་པོ་ཉིད་ཀྱང་རང་སར་གྲོལ། ཞེས་གསུངས།
གཉེན་པོས་རྣམ་རྟོག་དེ་ཉིད་ཀྱི་ངོ་བོ་ལ་བལྟས་པས། དེ་བདེན་
པར་མེད་པར་བྱས་ནས་དེའི་ངང་ལ་བཞག འཇོག་ཚུལ་ཇི་ལྟར་
བྱེད་སྙམ་ན། ལམ་གྱི་ངོ་བོ་ཀུན་གཞིའི་ངང་ལ་བཞག ཅེས་་
གསུངས་ཏེ། འཁོར་འདས་ཀུན་གྱི་གཞི་སྟོང་བ་ཉིད་ལས་གཞན་
གང་དུ་ཡང་མི་འཛིན་པར་གཡོ་མེད་དུ་བཞག་གོ་གསུངས། ཚིག་
གསལ་དུ་དྲངས་པའི་དཀོན་མཆོག་བརྩེགས་པ་ལས། འོད་སྲུངས་
སེམས་ནི་ཀུན་ཏུ་བཙལ་ན་མི་རྙེད་དོ། ། གང་མ་རྙེད་པ་དེ་ནི་མི་
དམིགས་པའོ། ། གང་ངོ་བོ་ཉིད་མེད་པ་དེ་ལ་འབྱུང་བ་མེད་དོ།
གང་འབྱུང་བ་མེད་པ་དེ་ལ་འགག་པ་མེད་དོ། ། ཞེས་སོ། །
རྗེས་ནི། ཐུན་མཚམས་སྒྱུ་མའི་སྐྱེས་བུར་བསམ། ཞེས་གསུངས།
མཉམ་བཞག་དེ་ཉིད་ཀྱི་རྗེས་སུ་འབྲང་ནས། རང་གཞན་སྣོད་་་
བཅུད་སོགས་ཅི་སྣང་ཐམས་ཅད་ཡང་བདེན་པར་མེད་པ་སྒྱུ་མའི་སྐྱེས་
བུ་ལྟར་ཤེས་པར་བྱས་ཏེ། · སྤྱོད་ལམ་ལ་འཇུག་པར་བྱའོ་གསུངས།
465

བློ་སྦྱོང་དོན་བདུན་མའི་འགྲེལ་བ།
གཉིས་པ་ཀུན་རྫོབ་བྱང་ཆུབ་ཀྱི་སེམས་སྦྱང་བ་ལ་མཉམ་བརྗེས་གཉིས་
ལས། གཏོང་ལེན་གཉིས་པོ་སྤེལ་མར་སྦྱོང་། ཞེས་གསུངས།
དེ་ཡང་རང་གི་རྩ་བའི་མ་མདུན་དུ་གསལ་བར་དམིགས་ནས། མ་
འདིས་བདག་ཐོག་མ་མེད་པ་ནས་ད་ལྟའི་བར་དུ་སྒོ་སྣ་ཚོགས་ནས་
དྲིན་གྱིས་བསྐྱངས། བྱམས་པའི་མིག་གིས་བལྟས། བརྩེ་བའི་་་
སེམས་ཀྱིས་བཟུང་། ། གནོད་པ་ལས་སྐྱབས། ནུས་པ་ཅི་ཡོད་
ཀྱིས་ཕན་བདེ་བསྒྲུབས་པས་ཤིན་ཏུ་དྲིན་ཆེ། དེ་ལྟར་བདག་གི་དོན་
བྱེད་ནས་མ་འདིས་འཁོར་བར་སྡུག་བསྔལ་སྣ་ཚོགས་མྱོང་བ་སྙིང་རྗེ་
སྙམ་དུ་ཡིད་ལ་དྲག་ཏུ་སྒོམས་ཤིག་གསུངས། ད་ནི་ངས་ཀྱང་མ་
འདི་ལ་དྲིན་ལན་དུ་ཕན་གདགས་ཤིང༌། གནོད་པ་བསལ་བར་བྱའོ་
སྙམ། མ་འདི་ལ་གང་གིས་གནོད་ན་སྡུག་བསྔལ་གྱིས་དངོས་སུ་
གནོན། ལས་དང་ཉོན་མོངས་པའི་ཀུན་འབྱུང་གིས་རྒྱུད་ནས་་་་་
གནོད་དོ། ། འོ་ན་གནོད་བྱེད་དེ་གཉིས་ཇི་ལྟར་བསམ་སྙམ་ན།
དེ་གཉིས་བདག་གིས་བླང་ལ་བསལ་བར་བྱའོ་སྙམ་དུ་བསམ་ལ།
མའི་རྒྱུད་ན་ཡོད་པའི་སྡུག་བསྔལ་དང་ཀུན་འབྱུང་མ་ལུས་པ་རང་གི་
སྙིང་གི་ནང་དུ་བྱུང་བར་བསྒོམ་མོ། ། མ་དེ་ལ་ཅི་ཡིས་ཕན་སྙམ་ན།
བདེ་བ་དང་དགེ་བས་ཕན་པས། རང་གི་བདེ་དགེ་ཐམས་ཅད་མ་
ལ་ལྟོས་པ་མེད་པར་བཏང་བས། མ་འཕྲལ་ལ་བདེ་བ་ཐམས་ཅད་
དང་ལྡན་ཞིང་། ཁྱད་པར་དུ་ཆོས་བསྒྲུབ་པའི་མཐུན་རྐྱེན་ཐམས་
ཅད་འཛོམས་ནས། འཕྲལ་ལ་འཚང་རྒྱ་ནུས་པ་ཙམ་དུ་བསམ་ཞིང་།
དེ་དག་ལ་དམིགས་ནས་དགའ་འདུན་དྲག་ཏུ་བསྒོམ་མོ། ། དེ་
བཞིན་དུ་ཕ་ལ་སོགས་པ་ལ་ཡང་བསྒོམས་ཏེ། མཐར་སེམས་ཅན་
ཐམས་ཅད་ལ་བསྒོམ་པར་བྱའོ། ། དེ་ཡང་འདི་ལྟར་སེམས་ཅན་
466 ----

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཐམས་ཅད་ཀྱང་ཐོག་མ་མེད་པ་ནས། བདག་གི་ཕ་མར་བྱས་ཏེ།
ཕན་དཔག་ཏུ་མེད་པ་བཏགས་པས་ཤིན་ཏུ་དྲིན་ཆེ། དྲིན་ཅན་དེ་
རྣམས་འཁོར་བར་སྡུག་བསྔལ་སྣ་ཚོགས་ཀྱིས་གཙེས་པ་ལས། སྡུག་
བསྔལ་དེ་དག་དང་བྲལ་ན་ཅི་མ་རུང་སྙམ་པའི་སྙིང་རྗེ་དྲག་ཏུ་བསྒོམ་
ལ། དེ་དག་གི་སྡུག་བསྔལ་ཐམས་ཅད་བདག་ལ་ཐིམ་ཞིང་།
བདག་གི་ལུས་དང་ལོངས་སྤྱོད་དུས་གསུམ་གྱི་དགེ་བ་རྣམས་དེ་དག་
ལ་བཏང་བས། དེ་དག་བདེ་ཞིང་དགེ་བ་འཕེལ་བར་བསམ་ལ།
དེ་དག་དེ་ལྟར་གྱུར་བྱུང་སྙམ་ནས་དགའ་བའི་འདུན་པ་དྲག་པོ་་་་
བྱའོ། ། བདག་གཞན་བརྗེ་བའི་བློ་དེ་སྐྱེ་སླ་བར་བྱ་བའི་ཕྱིར།
གཏོང་ལེན་རླུང་ལ་སྐྱོན་པར་བྱ། ཞེས་གསུངས། སྣ་བུག་གི་རླུང་
ཕར་འགྲོ་བ་ན། དེ་དང་འགྲོགས་ནས་བདག་གི་བདེ་དགེ་ཐམས་
ཅད་གཞན་རྒྱུད་དུ་སོང་ཞིང་། དབུགས་ཚུར་རྔུབ་པ་ན། གཞན་
གྱི་སྡུག་བསྔལ་ཐམས་ཅད་བདག་ལ་བྱུང་བར་བསྒོམ་མོ། ། དེ་
ཡང་རིན་ཆེན་ཕྲེང་བ་ལས། དེ་དག་སྡིག་པ་བདག་ལ་སྨིན། །
བདག་དགེ་མ་ལུས་དེར་སྨིན་ཤོག །ཅེས་པ་ལྟར་རོ། ། རྗེས་ཐོབ་
ཏུ་ནི། ཡུལ་གསུམ་དུག་གསུམ་དགེ་རྩ་གསུམ། ཞེས་གསུངས་ཏེ།
སེམས་ཅན་ཡིད་དུ་འོང་བ་དང་། ཡིད་དུ་མི་འོང་བ་དང་། བར་
མ་གསུམ་ལ་བརྟེན་ནས། འདོད་ཆགས་དང་ཞེ་སྡང་དང་གཏི་མུག་
གསུམ་སྐྱེས་པ་ན། བདག་ལྟར་དུག་གསུམ་སྐྱེས་པའི་སེམས་ཅན་
མང་བོ་ཡོད་པས། དེ་རྣམས་ཀྱི་དུག་གསུམ་ཐམས་ཅད་བདག་གི་
སྟེང་དུ་འདུས་ནས། དེ་རྣམས་འདོད་ཆགས་མེད་པ་དང་། ཞེ་
སྡང་མེད་པ་དང་། གཏི་མུག་མེད་པའི་བདེ་བ་གསུམ་དང་ལྡན་
པར་གྱུར་ཅིག་སྙམ་དུ་བསམ་མོ། དེ་ལ་དྲན་པ་བསྐུལ་བའི་ཕྱིར།
467 ----

བློ་སྦྱོང་དོན་བདུན་མའི་འགྲེལ་བ།
སྤྱོད་ལམ་ཀུན་ཏུ་ཚིག་གིས་སྦྱངས། ཞེས་གསུངས་ཏེ། སེམས་
ཅན་ཐམས་ཅད་ཀྱི་སྡུག་བསྔལ་དང་སྡིག་པ་ཐམས་ཅད་བདག་ལ་སྨིན་
པར་གྱུར་ཅིག བདག་གི་བདེ་དགེ་ལེགས་ཚོགས་ཐམས་ཅད་་་་་་
སེམས་ཅན་ཐམས་ཅད་ལ་སྨིན་པར་གྱུར་ཅིག ཅེས་འདུན་པ་དྲག་
པོས་ཡང་ཡང་བརྗོད་པར་བྱའོ་གསུངས། གཞན་གྱི་སྡུག་བསྔལ་
བདག་ལ་ལེན་ནུས་པར་བྱ་བའི་ཕྱིར། ལེན་པའི་གོ་རིམ་རང་ནས་
བརྩམ། ཞེས་གསུངས་ཏེ། བདག་ལ་མ་འོངས་པ་ན་འབྱུང་བར་
འགྱུར་བའི་སྡུག་བསྔལ་ཐམས་ཅད་ཚེ་འདིར་བླངས་པས། གཞན་
རྣམས་ཀྱི་སྡུག་བསྔལ་ཡང་རིམ་གྱིས་ལེན་ནུས་པར་འགྱུར་རོ་
གསུངས། །དོན་ཚན་གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་
བ་ནི། སྣོད་བཅུད་སྡིག་པས་གང་བའི་ཚེ། །རྐྱེན་ངན་བྱང་ཆུབ་
ལམ་དུ་བསྒྱུར། །ཞེས་གསུངས། སྡིག་པའི་ལས་ཀྱི་བདག་འབྲས་
སྣོད་བཅུད་ཀྱི་འབྱོར་བ་ཉམས་པ་དང་། འཇིག་རྟེན་སེམས་ཅན་མ་
རུང་བས་གང་བ་ལ་བརྟེན་ནས་སྡུག་བསྔལ་མང་བོ་བྱུང་བ་རྣམས་
མཐོང་ནས། རྐྱེན་ངན་དེ་དག་བྱང་ཆུབ་ཀྱི་ལམ་དུ་བསྒྱུར་བ་ལ།
བསམ་སྦྱོར་གཉིས་ལས། བསམ་པས་ལམ་དུ་བསྒྱུར་བ་ལ། དང་
བོ་ཀུན་རྫོབ་བྱང་ཆུབ་ཀྱི་སེམས་ཀྱི་སྒོ་ནས་རྐྱེན་ངན་བྱང་ཆུབ་ཀྱི་ལམ་
དུ་བསྒྱུར་བ་ནི། ལས་ལེན་ཐམས་ཅད་གཅིག་ལ་གདའ། ཞེས་
གསུངས། བདག་ལ་སྡུག་བསྔལ་ཅི་བྱུང་ཡང་རང་ཉིད་ཀྱིས་རང་ལ་
བདག་ཏུ་བཟུང་ནས། གཞན་ལ་གནོད་པ་ལ་སོགས་པའི་ལས་ངན་
བསགས་པས་ལན་པ་ཡིན་པས། གཞན་ལ་ཁག་མི་འགེལ་བར་་་
བདག་འཛིན་གྱི་འགོང་བོ་འདི་ཅི་ཐུབ་ལ་འབད་པར་བྱའོ། །
དགེ་བའི་བཤེས་གཉེན་འབན་གྱིས་ཞལ་ནས ང་ནི་སེམས་ཀྱི་་་
468

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མཁར་སྒོ་རུ་གཉེན་པོའི་མདུང་ཐུང་ཞིག་བསྣབས་ནས་སྡོད་པ་མིན་པ་
ལས་གཞན་བྱ་རྒྱུ་མེད། ཁོས་སྒྲིམ་ན་ངས་ཀྱང་སྒྲིམ། ཁོས་གློད་ན་
ངས་ཀྱང་གློད་གསུངས་པ་ལྟར་བསླབ་པར་བྱའོ། ། བདག་འཛིན་
ལ་དགྲར་བལྟས་ནས་སྤོང་བ་འདི་ལ། འགོང་བོ་འགོང་རྫོངས་ཀྱི་
ཆོས་ཞེས་དགེ་བཤེས་ཤ་བོ་སྒང་བས་གསུང་ངོ་། ། དེ་ལྟར་བདག་
འཛིན་དང་རང་གཅེས་འཛིན་ལ་དགྲར་བལྟས་ནས་གཞན་གཅེས་
པར་བཟུང་བའི་ཕྱིར་བཤད་པ། ཀུན་ལ་བཀའ་དྲིན་ཆེ་བར་བསྒོམ།
ཞེས་གསུངས། སྤྱིར་སེམས་ཅན་ཐམས་ཅད་ཐོག་མ་མེད་པ་ནས་
དྲིན་གྱིས་བསྐྱངས་པའི་ཕ་མ་ཡིན་པས་སྔར་ཡང་དྲིན་ཆེ། ད་ལྟ་བླ་
ན་མེད་པའི་བྱང་ཆུབ་སྒྲུབ་པ་ལ་ཡང་སེམས་ཅན་ལ་རག་ལས་པས།
དྲིན་ཆེ་བའི་སེམས་ཅན་རྣམས་ལ་བྱམས་པ་དང་སྙིང་རྗེ་དྲག་ཏུ་་་
བསྒོམས་ནས། དེ་དག་གི་སྡིག་སྡུག་ཐམས་ཅད་བདག་ལ་བླངས་
ཤིང༌། བདག་གི་བདེ་དགེ་ཐམས་ཅད་སེམས་ཅན་དེ་རྣམས་ལ་སྦྱིན་
པར་བྱ་སྟེ། གལ་ཏེ་དགྲ་འདི་གནོན་བྱ་བའི། །བསམ་ཡོད་མཆོད་
བྱ་མིན་ཞེ་ན། །སྨན་པ་བཞིན་དུ་ཕན་བརྩོན་ན། །བདག་གིས་བཟོད་
པ་ཇི་ལྟར་འགྲུབ། །དེ་བས་རབ་ཏུ་སྡང་སེམས་ལ། །བརྟེན་ནས་
བཟོད་པ་སྐྱེ་བས་ན། །དེ་ཉིད་བཟོད་པའི་རྒྱུ་ཡིན་པས། །དམ་པའི་
ཆོས་བཞིན་མཆོད་པར་འོས། །དེ་ཕྱིར་སེམས་ཅན་ཞིང་དང་ནི། །
རྒྱལ་བའི་ཞིང་ཞེས་ཐུབ་པས་གསུངས། །འདི་དག་མགུ་བྱས་མང་བོ་
ཞིག །འདི་ལྟར་ཕུན་ཚོགས་ཕ་རོལ་ཕྱིན། །སེམས་ཅན་རྣམས་དང་
རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་
དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་དང་། སངས་
རྒྱས་ཆོས་མཆོག་སྐྱེ་བའི་ཤེས། །སེམས་ཅན་རྣམས་ལ་ཡོད་པས་ན། །
469

བློ་སྦྱོང་དོན་བདུན་མའི་འགྲེལ་བ།
འདི་ཙམ་དག་གི་ཆེ་བསྟུན་ནས། ། སེམས་ཅན་མཆོད་བྱཪ་རིགས་
པར་འགྱུར། ། གཞན་ཡང་གཡོ་མེད་གཉེན་གྱུར་ཅིང་། །ཕན་པ་་་་
དཔག་མེད་མཛད་རྣམས་ལ། །སེམས་ཅན་མགུ་བྱ་མ་གཏོགས་པ། །
གཞན་གང་ཞིག་གིས་ལེན་ལོན་འགྱུར། །ཞེས་འབྱུང་བས་སོ། །
ཁྱད་པར་དུ་བདག་ལ་མི་དགའ་ཞིང་གནོད་འཚེ་བྱེད་མཁན་གྱི་མི་
དག་མཐོང་བའི་ཚེ་དེ་ལ་མི་ཁྲོ་བར། དངོས་སུ་ཕན་ཅི་ཐོགས་ལ་
འབད་ཅིང་། ཇི་ལྟར་བྱས་ཀྱང་དངོས་སུ་ཕན་གདགས་མ་ནུས་ན།
བསམ་པས་གནོད་བྱེད་འདི་དག་སྡུག་བསྔལ་དང་བྲལ་བ་དང་།
བདེ་སྐྱིད་དང་ལྡན་པ་དང་། སངས་རྒྱས་མྱུར་དུ་ཐོབ་པར་གྱུར་
ཅིག་སྙམ་དུ་ཞེ་ཐག་པ་ནས་བསམ་ཞིང་ངག་ཏུ་ཡང་བརྗོད་པར་
བྱའོ། ། ཡང་གནོད་བྱེད་ལྷ་འདྲེ་ལྟ་བུ་ལ་ངས་ཐོག་མ་མེད་པ་ནས་
ཁྱེད་རྣམས་ཀྱི་ཤ་ཟོས་ཁྲག་འཐུངས་པས། དེའི་ལན་དུ་བདག་གི་ཤ་
ཁྲག་སོགས་ཁྱེད་ལ་སྦྱིན་པར་བྱ་སྟེ། ལུས་དང་དེ་བཞིན་ལོངས་སྤྱོད་
དང་། དུས་གསུམ་དགེ་བ་ཅི་མཆི་བ། །སེམས་ཅན་ཀུན་གྱི་དོན་
བསྒྲུབ་ཕྱིར། །ཕངས་པ་མེད་པར་བཏང་བར་བྱ། །ཞེས་ཡིད་ཀྱིས་
བསམ་ཞིང་ངག་ཏུའང་བརྗོད་པར་བྱའོ། ། དེ་ལྟར་བྱས་པས་་་
གནོད་བྱེད་ལྷ་འདྲེ་དེ་དག་གིས་ཀྱང་བདག་གི་ཤ་ཁྲག་ཟོས་ཤིང་་་་་
ལོངས་སྤྱོད་རྣམས་ཐོབ་པས། ཐམས་ཅད་ཚིམས་ནས་བདེ་ཞིང་
དགེ་བར་གྱུར་སོང་སྙམ་དུ་བསམ་མོ། ། དེ་ལྟར་ན་ཉེས་པ་ཐམས་
ཅད་བདག་གཅེས་འཛིན་ལས་བྱུང་འདུག་པས། དེ་ལ་དགྲར་་་་
བལྟས་ལ་གནོད་པ་ཅི་འཁྱོལ་བྱ་ཞིང་། ཕན་བདེ་ཐམས་ཅད་སེམས་
ཅན་ལས་བྱུང་བར་འདུག་པས། སེམས་ཅན་གཞན་ལ་ཕན་ཅི་་་
ཐོགས་བྱ་སྟེ། དགེ་བའི་བཤེས་གཉེན་གླང་རི་ཐང་བའི་ཞལ་ནས།
470

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ངས་ཅི་ཙམ་པའི་ཆོས་ཟབ་མོ་ཞིག་ཞལ་ཕྱེ་ནས་བལྟས་ཀྱང་། སྐྱོན་
ཐམས་ཅད་རང་གི་ཡིན། ཡོན་ཏན་ཐམས་ཅད་ཇོ་བོ་སེམས་ཅན་གྱི་
ཡིན་པར་འདུག དེའི་གནད་ཀས། ཁེ་དང་རྒྱལ་ཁ་གཞན་ལ་
སྟེར། གྱོང་དང་ཕུང་ཁ་རང་གིས་ལེན་པ་འདི་མ་ཡིན་པ་གོ་རྒྱུ་མེད་
ཅེས་གསུངས་པ་ལྟར་རོ། ། དོན་དམ་བྱང་ཆུབ་ཀྱི་སེམས་ཀྱི་སྒོ་
ནས་རྐྱེན་ངན་ལམ་དུ་བསྒྱུར་བ་ནི། འཁྲུལ་སྣང་སྐུ་བཞིར་སྒོམ་པ་
ཡིན། །སྟོང་ཉིད་བསྲུང་བ་བླ་ན་མེད། །ཅེས་གསུངས། ཉོན་་་་་
མོངས་པ་དང་ཕྱི་ནང་གི་སྣོད་བཅུད་ཀྱིས་གནོད་པ་ལ་བརྟེན་པའི་
སྡུག་བསྔལ་གང་བྱུང་ཡང་། ཉོན་མོངས་པ་དང་སྡུག་བསྔལ་འདི་
དག་རང་གི་སེམས་འཁྲུལ་ཏེ་བདེན་པར་སྣང་བ་ཙམ་ལས། ཡུལ་
་རང་གི་ངོས་ནས་བདེན་པར་གྲུབ་པ་གང་ཡང་མེད་ཅེས་བསམ།
ཀུན་རྫོབ་ཏུ་དེ་ལྟར་སྣང་བ་ནི། རྨི་ལམ་དུ་མེས་ཚིག་པ་དང་ཆུས་
ཁྱེར་བ་ལྟར། རྨི་ལམ་གྱི་ཤེས་པ་ལ་དེ་ལྟར་སྣང་ཡང་དོན་དུ་མེད་པ་
བཞིན་ནོ། ། དོན་དམ་པར་ནི་ཆོས་ཐམས་ཅད་ཅི་ཡང་གྲུབ་པ་
མེད་པས། ཉོན་མོངས་པ་དང་། སྡུག་བསྔལ་དེ་དག་གི་ངོ་བོ་ལ་
བལྟས་པས། དེ་དག་དང་བོ་གང་ནས་ཀྱང་མ་སྐྱེས་པས་སྐྱེ་མེད་
ཆོས་སྐུ་ཡིན། མ་སྐྱེས་པ་ལ་འགག་རྒྱུ་མེད་པས་འགག་མེད་ལོངས་
སྐུ་ཡིན། སྐྱེས་འགག་མེད་པ་ལ་བར་དུ་གནས་པ་མེད་པས་གནས་
མེད་སྤྲུལ་སྐུ་ཡིན། དེ་རྣམས་ངོ་བོ་དབྱེར་མེད་པ་ངོ་བོ་ཉིད་སྐུ་ཡིན་
པས། འཁྲུལ་སྣང་སྐུ་བཞིར་ལྟ་བ་འདི་ནི། སྐུ་བཞི་ངོ་སྤྲོད་ཀྱི་
གདམས་ངག་བྱ་བ་ཡིན་ནོ་གསུངས། གཞན་ཡང་གནོད་བྱེད་་་་་
འདིས་བདག་གིས་བྱང་ཆུབ་ཀྱི་སེམས་གཉིས་སྦྱོང་བའི་བསྐུལ་མ་བྱས་
པས་ཀྱང་བཀའ་དྲིན་ཆེ། བདག་གཉེན་པོ་དང་བྲལ་ནས་ཉོན་་
471

བློ་སྦྱོང་དོན་བདུན་མའི་འགྲེལ་བ།
མོངས་པ་སྐྱེས་པ་མ་ཚོར་བ་གནོད་བྱེད་འདིས་བསྒྲན་པས། བླ་མ་
སངས་རྒྱས་ཀྱི་སྤྲུལ་བ་ཡིན་སྙམ་དུ་བསམ། ཡང་མཛེ་ནད་ལྟ་བུའི་
མི་འདོད་པའི་སྡུག་བསྔལ་ཚབས་ཆེན་བྱུང་ན། སྡུག་བསྔལ་འདི་
མེད་ན་བདག་ཚེ་འདིའི་གཤོམ་ར་ལ་སོང་ནས་ཆོས་མི་དྲན་པར་་་་
འདུག་ལ། འདིས་ཆོས་དྲན་ཏུ་བཅུག་པ་འདི་བླ་མ་དཀོན་མཆོག་གི་
བཀའ་དྲིན་ཡིན་སྙམ་དུ་བསམ། མདོར་ན་བླ་མ་དང་དཀོན་མཆོག་
ལ་བརྟེན་ནས་བྱང་ཆུབ་ཀྱི་སེམས་གཉིས་སྐྱེ་བ་ལྟར། གནོད་བྱེད་
ཐམས་ཅད་དང་སྡུག་བསྔལ་འདི་དག་ལ་བརྟེན་ནས་ཀྱང་བྱང་ཆུབ་ཀྱི་
སེམས་གཉིས་སྐྱེ་བར་འདུག་པས་འདི་དག་གིས་གོ་བཅད་སྙམ་དུ་ཞེ་
ཐག་པ་ནས་བསམ་མོ། ། དེས་ན། རྒྱལ་སྲས་རྣམས་ལ་དོ་གལ་
ཆེན་པོས་ཀྱང་། །སྡིག་པ་མི་འབྱུང་དགེ་བ་ངང་གིས་འཕེལ། ཞེས་
དང་། བདེ་བའི་རྒྱུ་ནི་རེས་འགའ་འབྱུང༌།།སྡུག་བསྔལ་རྒྱུ་ནི་ཤིན་
ཏུ་མང་། །སྡུག་བསྔལ་མེད་པར་ངེས་འབྱུང་མེད། །དེ་བས་སེམས་
ཁྱོད་བསྟན་པར་མནོས། །ཞེས་དང༌། གཞན་ཡང་སྡུག་བསྔལ་ཡོན་
ཏན་ནི། །སྐྱོ་བས་དྲགས་པ་སེལ་བར་བྱེད། །འཁོར་བ་པ་ལ་སྙིང་རྗེ་
སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་དང༌། བདག་གིས་
སྔོན་ཆད་སེམས་ཅན་ལ། །འདི་འདྲ་བ་ཡི་གནོད་པ་བྱས། །དེ་བས་
སེམས་ཅན་འཚེ་བྱེད་པ། །བདག་ལ་གནོད་པ་འདི་འབྱུང་རིགས།
ཞེས་དང་། དཔེར་ན་དམྱལ་བའི་སྲུང་མ་དང་། །རལ་གྲི་ལོ་མའི་
ནགས་ཚལ་ལྟར། །རང་གི་ལས་ཀྱིས་འདི་བསྐྱེད་ན། །གང་ཞིག་ལ་ནི་
ཁྲོ་བར་བྱ། །ཞེས་དང་། འདི་དག་ལ་ནི་རྟེན་བཅས་ནས། །བཟོད་
པས་བདག་སྡིག་མང་དུ་འབྱུང༌། །བདག་ལ་བརྟེན་ནས་དེ་དག་ནི། །
ཡུན་ཪིང་སྡུག་བསྔལ་དམྱལ་བར་འདོད། ། བདག་ནི་དེ་ལ་གནོད་
472

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བྱེད་ལ། །དེ་དག་བདག་ལ་ཕན་འདོགས་ན། །ཕྱིན་ཅི་ལོག་ཏུ་ཅི་ཡི་
ཕྱིར། །མ་རུང་སེམས་ཁྱོད་ཁྲོ་བར་བྱེད། །ཅེས་སོགས་གསུངས་པ་
ལྟར་ཡང་བསམ་པར་བྱའོ། ། གཉིས་པ་སྦྱོར་བ་ཁྱད་པར་ཅན་
བསགས་སྦྱང་གཉིས་ཀྱི་སྒོ་ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་
བ་ནི། སྦྱོར་བ་བཞི་ལྡན་ཐམས་ཀྱི་མཆོག ཅེས་གསུངས། དེ་
ཡང་ཚོགས་བསགས་པའི་སྦྱོར་བ་དང་། སྡིག་པ་སྦྱངས་པའི་སྦྱོར་བ་
དང་། གདོན་མཆོད་པའི་སྦྱོར་བ་དང་། ཆོས་སྐྱོང་མཆོད་པའི་
སྦྱོར་བ་དང་བཞི་ལས། དང་བོ་ནི། ཁྱོད་ཀྱིས་སྡུག་བསྔལ་མི་
འདོད་ཅིང་བདེ་བ་འདོད་ན་བདེ་བའི་རྒྱུ་བསོད་ནམས་ཀྱི་ཚོགས་
བསགས་དགོས་པས། སྐྱབས་འགྲོ་སེམས་བསྐྱེད་བྱ་བ་དང་།
ཕྱག་དང་བསྐོར་བ་བླ་མ་དཀོན་མཆོག་ལ་མཆོད་པ་དང་མཎྜལ་ཕུལ་
ཏེ། བདག་བདེ་ན་ལེགས་ན་བདེ་བར་བྱིན་གྱིས་རློབས་ཤིག
བདག་ན་ན་ལེགས་ན་ན་བར་བྱིན་གྱིས་རློབས་ཤིག བདག་ཤི་ན་
ལེགས་ན་ཤི་བར་བྱིན་གྱིས་རློབས་ཤིག ཅེས་རེ་དོགས་འགོག་པའི་
གསོལ་འདེབས་དྲག་ཏུ་བྱའོ། ། གཉིས་པ་ནི། ཁྱོད་སྡུག་བསྔལ་
མི་འདོད་ན་སྡུག་བསྔལ་གྱི་རྒྱུ་སྡིག་པ་སྟོབས་བཞིའི་སྒོ་ནས་བཤགས་
དགོས་པས། བླ་མ་དང་དཀོན་མཆོག་ལ་སྐྱབས་སུ་འགྲོ་ཞིང་སེམས་
བསྐྱེད་པ་རྟེན་གྱི་སྟོབས། སྔར་བྱས་པའི་སྡིག་པ་ལ་ཞེ་ཐག་པ་ནས་
འགྱོད་པ་རྣམ་པར་སུན་འབྱིན་པའི་སྟོབས། ཕྱིན་ཆད་སྲོག་ལ་་་
བབས་ཀྱང་སྡིག་པ་མི་བྱེད་སྙམ་པ་ཉེས་པ་ལས་སླར་ལྡོག་པའི་སྟོབས།
སྟོང་བ་ཉིད་སྒོམ་པ་དང་ལྟུང་བཤགས་འདོན་པ་སོགས་གཉེན་པོ་ཀུན་
ཏུ་སྤྱོད་པའི་སྟོབས་ཏེ། སྟོབས་བཞིའི་སྒོ་ནས་སྡིག་པ་བཤགས་པ་
ཚད་དུ་ལོངས་པར་བྱ་སྟེ། སྡིག་པ་བྱས་པའི་དགེ་སློང་ཞིག་ལ།
473

བློ་སྦྱོང་དོན་བདུན་མའི་འགྲེལ་བ།
བཅོམ་ལྡན་འདས་ཀྱིས། དགེ་སློང་ཁྱོད་མ་འཇིགས་ཤིག ང་ལ་
སྟོབས་བཞི་ཞེས་བྱ་བའི་ཆོས་ཀྱི་རྣམ་གྲངས་ཡོད་དོ། ། ཞེས་་་་
གསུངས་པས་སོ། ། དྭགས་པོ་ལྷ་རྗེ་བསོད་ནམས་རིན་ཆེན་གྱི་
ཐར་བ་རིན་པོ་ཆེའི་རྒྱན་ལས། དེ་བཞིན་གཤེགས་པའི་མཛོད་ལས་
ནི། །སྟོང་བ་ཉིད་བསྒོམ་པས་སྡིག་པ་བྱང་བར་གསུངས་སོ། ། རྡོ་
རྗེ་གཅོད་པ་ལས་ནི། མདོ་སྡེ་ཟབ་མོ་བཏོན་པས་སྡིག་པ་བྱང་བར་
གསུངས། དམ་ཚིག་གསུམ་བཀོད་པའི་རྒྱལ་བོ་དང་། དཔུང་་
བཟང་གི་ཞུས་པ་ལས་ནི། གསང་སྔགས་ཀྱི་བཟླས་པ་བྱས་པས་སྡིག་
པ་བྱང་བར་གསུངས། མེ་ཏོག་བརྩེགས་པའི་གཟུངས་ལས་ནི།
དེ་བཞིན་གཤེགས་པའི་མཆོད་རྟེན་ལ་མཆོད་པ་བྱས་པས་སྡིག་པ་བྱང་
བར་གསུངས། དེ་བཞིན་གཤེགས་པའི་སྐུ་གཟུགས་ཀྱི་ལེའུ་ལས་ནི།
སྐུ་གཟུགས་བཞེངས་པས་སྡིག་པ་བྱང་བར་གསུངས་སོ། གཞན་
ཡང། ཆོས་ཉན་པ་དང་། ཀློག་པ་དང་། འབྲི་བ་ལ་སོགས་པའི་
དགེ་བའི་ལས་གང་མོས་བྱེད་པ་སྟེ། དེས་སྡིག་པ་བྱང་བར་གསུངས་
སོ། ། ཞེས་སོ། ། མདོ་ལས། ས་བོན་ཚ་བ་རྣམས་ལས་ནི། །
འབྲས་བུ་ཚ་བ་སྐྱེ་བར་འགྱུར། །ས་བོན་མངར་བ་རྣམས་ལས་ནི། །
འབྲས་བུ་མངར་བ་སྐྱེ་བར་འགྱུར། །དཔེ་ཟླ་བྱ་བ་འདི་ཡིས་ནི། །
སྡིག་པའི་རྣམ་སྨིན་ཚ་བ་དང་། །དཀར་བོའི་རྣམ་སྨིན་མངར་བ་
ཡང་། །མཁས་པ་ཡིས་ནི་ཤེས་པར་བྱ། །ཞེས་དང༌། མདོ་སྡེ་ལས་
བརྒྱ་བ་ལས། ལུས་ཅན་རྣམས་ཀྱི་ལས་རྣམས་ནི། ། བསྐལ་བ་
བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་
སྨིན་པ་ཉིད་དུ་འགྱུར།།།ཞེས་དང༌། དྲན་པ་ཉེར་བཞག་ལས།
མེ་ནི་གྲང་བར་འགྱུར་ཡང་སྲིད། །རླུང་ནི་ཞགས་པས་ཟིན་ཡང་་་
474

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
སྲིད། །ཉི་ཟླ་ས་ལ་ལྷུང་ཡང་སྲིད། །ལས་ཀྱི་རྣམ་སྨིན་བསླུ་མི་སྲིད། །
ཅེས་གསུངས་སོ། ། གསུམ་པ་གདོན་མཆོད་པའི་སྦྱོར་བ་ནི།
གདོན་ལ་གཏོར་མ་ཕུལ་ཏེ་ཁྱོད་ཀྱིས་བདག་གིས་བྱང་ཆུབ་ཀྱི་སེམས་
གཉིས་སྦྱོང་བའི་གྲོགས་བྱས་པས་བཀའ་དྲིན་ཆེ། ད་དུང་སེམས་
ཅན་ཀྱི་སྡུག་བསྔལ་བདག་ལ་སྨིན་པར་མཛད་དུ་གསོལ། ཞེས་སྙིང་
ཐག་པ་ནས་གསོལ་བ་གདབ་བོ། ། དེ་ལྟར་བསམ་མི་ནུས་ན་་་་
གདོན་ལ་སྙིང་རྗེ་བསྒོམ་ཞིང་། གཏོར་མ་བྱིན་ལ། ངས་ཁྱོད་ལ་
འཕྲལ་དང་ཡུན་དུ་གང་ཕན་བྱ་ཡི། ངའི་ཆོས་ཀྱི་བར་ཆད་མ་བྱེད་
ཅིག་ཅེས་བསྒོམ་པར་བྱའོ་གསུངས། བཞི་བ་ཆོས་སྐྱོང་མཆོད་པའི་
མཆོད་པའི་སྦྱོར་བ་ནི། ཆོས་སྐྱོང་ལ་གཏོར་མ་ཕུལ་ཏེ། ཆོས་ཀྱི་
བར་ཆད་ཞི་བ་དང་མཐུན་རྐྱེན་སྒྲུབས་པཪ་གསོལ་བ་གདབ་བོ།
རྐྱེན་ངན་གློ་བུར་བ་ལམ་དུ་སློང་ཚུལ་ནི། འཕྲལ་ལ་གང་ཐུག་སྒོམ་
ལ་སྦྱོར། ཞེས་གསུངས། ནད་དང་གདོན་དང་དགྲ་ལ་སོགས་པ་
གློ་བུར་དུ་བྱུང་སྟེ། སྡུག་བསྔལ་དྲག་པོ་བྱུང་བ་ན། འཇིག་རྟེན་གྱི་
ཁམས་ན་འདི་ལྟ་བུའི་སྡུག་བསྔལ་བྱུང་བ་དཔག་ཏུ་མེད་པ་ཡོད་པས།
དེ་རྣམས་སྙིང་རྗེ་སྙམ་དུ་བསམ་ལ། དེ་དག་གི་སྡུག་བསྔལ་ཐམས་
ཅད་བདག་ལ་འུབ་ཀྱིས་བསྡུད། ཡང་གནོད་བྱེད་འདིས་བདག་
གིས་བྱང་ཆུབ་ཀྱི་སེམས་གཉིས་སྦྱོང་བའི་གྲོགས་བྱས་པས་བླ་མ་ལྟར་
བཀའ་དྲིན་ཆེ་སྙམ་དུ་བསམ། ཡང་། གཞན་དག་སྡུག་བསྔལ་
བར་གྱུར་པ་མཐོང་ན། དེ་མ་ཐག་ཡིད་ཀྱིས་བླང་ཞིང་། རང་ངམ་
གཞན་ལ་ཉོན་མོངས་དྲག་པོ་སྐྱེས་པ་ན། གཞན་གྱི་ཉོན་མོངས་པ་
ཐམས་ཅད་བདག་ལ་འདུས་པར་གྱུར་ཅིག་ཅེས་ཞེ་ཐག་པ་ནས་བསམ་
མོ། ། རྐྱེན་ངན་ལམ་དུ་བྱ་ཐབས་འདི་ཐམས་ཅད་ཀྱིས་རེ་དོགས་
475

བློ་སྦྱོང་དོན་བདུན་མའི་འགྲེལ་བ།
གཉིས་འགོག་པ་ཡིན་པས། མཐར་ཐུག་རེ་དོགས་གཉིས་དང་བྲལ་
བའི་ལམ་དུ་བསྐྱེལ་ཡང་། ད་ལྟའི་དུས་སུ་དགྲ་གཉེན་གཉིས་སུ་
བྱས་ནས་བློ་སྦྱོང་བ་ནི། ཤིང་འཁྱོག་པོ་སྲོང་བ་དང་འདྲའོ། །
ཞེས་དགེ་བཤེས་གླིང་རི་ཐང་བས་གསུངས་སོ། །དོན་ཚན་བཞི་བ་ཚེ་
གཅིག་གི་ཉམས་ལེན་དྲིལ་ནས་བསྟན་པ་ནི། མན་ངག་སྙིང་བོ་
མདོར་བསྡུས་པ། །སྟོབས་ལྔ་དག་དང་སྦྱར་བར་བྱ། །ཞེས་གསུངས།
དེ་ཡང་འཕེན་པའི་སྟོབས་དང་། གོམས་པའི་སྟོབས་དང་།
དཀར་བོ་ས་བོན་གྱི་སྟོབས་དང་། སུན་འབྱིན་པའི་སྟོབས་དང་།
སྨོན་ལམ་གྱི་སྟོབས་སོ། ། དང་བོ་འཕེན་པའི་སྟོབས་ནི། ད་ནས་
བཟུང་སྟེ་ཟླ་བ་འདི་དང་། ལོ་འདི་དང་། མ་ཤིའི་བར་དང་།
བྱང་ཆུབ་མ་ཐོབ་པའི་བར་དུ་བྱང་ཆུབ་ཀྱི་སེམས་རྣམ་པ་གཉིས་དང་
མི་འབྲལ་བར་བྱའོ། ། ཞེས་པས་བསམ་པས་འཕེན་པ་དྲག་པོ་
ཡང་ཡང་གཏོང་ངོ་། ། གཉིས་པ་གོམས་པའི་སྟོབས་ནི། ཡང་
དང་ཡང་དུ་བྱང་ཆུབ་ཀྱི་སེམས་རྣམ་པ་གཉིས་སྦྱོང་བའོ། །
གསུམ་པ་དཀར་བོ་ས་བོན་གྱི་སྟོབས་ནི། བྱང་ཆུབ་ཀྱི་སེམས་རྣམ་
པ་གཉིས་སྐྱེ་བ་དང་། འཕེལ་བའི་དོན་དུ་རང་གིས་ཅི་ནུས་ཀྱིས་
ཚོགས་བསགས་པའོ། ། བཞི་བ་སུན་འབྱིན་པའི་སྟོབས་ནི།
བདག་ཉིད་གཅེས་པར་འཛིན་པའི་རྣམ་རྟོག་ཐོད་ཀྱིས་བྱུང་བ་ན་ངོས་
ཟིན་པར་བྱས་ལ། བློ་ངན་འདིས་བདག་ཐོག་མ་མེད་པ་ནས་སྡུག་
བསྔལ་སྣ་ཚོགས་ལ་སྦྱར་ཞིང་། ཚེ་འདིར་ཡང་སྡིག་སྡུག་གཏམ་ངན་
དང་ཆོས་ཚུལ་བཞིན་དུ་བསྒྲུབ་པ་མ་བྱུང་བ་ལ་སོགས་པ་བྱ་བ་ངན་པ་
ཐམས་ཅད་འདི་ལས་བྱུང་བ་ཡིན་སྙམ་པ་བྱས་ལ། བདག་གཅེས་
འཛིན་གྱི་རྣམ་རྟོག་རྒྱངས་ཀྱིས་སྤང་བར་བྱའོ་གསུངས། ལྔ་བ་སྨོན་
- 476 ―

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ལམ་གྱི་སྟོབས་ནི དགེ་སྦྱོར་ཐམས་ཅད་ཀྱི་གཤམ་དུ་དུས་ད་ནས་
སངས་རྒྱས་མ་ཐོབ་ཀྱི་བར་དུ་བྱང་ཆུབ་ཀྱི་སེམས་གཉིས་སྦྱོང་བ་དང་
མི་འབྲལ་བར་གྱུར་ཅིག རྐྱེན་ངན་ཅི་བྱུང་ཐམས་ཅད་ཆོས་འདིའི་
གྲོགས་སུ་འཁྱེར་ནུས་པར་གྱུར་ཅིག ཅེས་སྨོན་ལམ་གདབ་བོ། །
སྟོབས་ལྔ་བོ་འདི་ཆོས་ཀུན་གྱི་སྙིང་བོ་ཧཱུཾ་གཅིག་ཏུ་དྲིལ་བའི་ཆོས་ཡིན་
གསུངས། དེ་ལྟར་ན་སྟོབས་ལྔ་བོ་འདིའི་ནང་དུ་གོང་འོག་གི་རྩ་
ཚིག་གི་དོན་རྣམས་བསྡུས་ནས་ཉམས་སུ་ལེན་ཚུལ་ནི། དགེ་སེམས་
ཁྱད་པར་ཅན་གྱི་ངང་ནས་སྐྱབས་ཡུལ་གསལ་བཏབ། སྐྱབས་འགྲོ་
སེམས་བསྐྱེད་སྤྱི་ལྟར་བྱས་ནས། ཁྱད་པར་མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་
རྣལ་འབྱོར་གྱི་སྒོ་ནས་བྱང་ཆུབ་ཀྱི་སེམས་རྣམ་པ་གཉིས་སྦྱོང་བའི་
རྣལ་འབྱོར་ཉམས་སུ་བླང་བར་བགྱིའོ། ། ཞེས་ལན་གསུམ་སོགས་
བརྗོད། འདི་ནི་སྟོབས་དང་བོ་འཕེན་པའི་སྟོབས་ཀྱི་ཉམས་ལེན་
ཡིན། རང་གི་སྤྱི་བོར་རྨ་བྱ་ཆེན་པོ་བརྒྱད་ཀྱིས་བཏེག་པའི་རིན་པོ་
ཆེའི་ཁྲི་མཐོ་ཞིང་ཡངས་པའི་སྟེང་ཁར་པདྨ་དམར་པོ་འདབ་མ་སྟོང་
དང་ལྡན་པ་རིམ་པ་རིམ་པས་ཇེ་མཐོ་ཇེ་མཐོར་སོང་བའི་དབུས་སུ་ཟླ་
བའི་དཀྱིལ་འཁོར་གྱི་སྟེང་དུ་དྲིན་ཅན་རྩ་བའི་བླ་མ་དང་ངོ་བོ་དབྱེར་
མ་མཆིས་པའི་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་
མེད་པ་སྐུ་མདོག་པདྨ་ར་ག་ལྟར་དམར་བ། ཞལ་གཅིག་ཕྱག་གཉིས་
མཉམ་བཞག་གི་སྟེང་ན་འཆི་མེད་ཚེ་ཡི་བདུད་རྩིས་གང་བའི་བུམ་པ་
བསྣམ་པ། དབུ་སྐྲ་རལ་བའི་ཐོར་ཚུགས་ཅན། མཚན་བཟང་བོ་
སུམ་ཅུ་རྩ་གཉིས་དང་། དཔེ་བྱད་བརྒྱད་ཅུ་དང་ལྡན་པ། དྭངས་
477

བློ་སྦྱོང་དོན་བདུན་མའི་འགྲེལ་བ།
ཤིང་གསལ་བ། འོད་ཀྱི་དཀྱིལ་འཁོར་རབ་ཏུ་རྒྱས་པའི་དབུས་ན་
ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ།
མགྲིན་པར་ཨཱཿ དམར་པོ། ཐུགས་ཀར་ཟླ་བའི་དཀྱིལ་འཁོར་གྱི་
གདན་ལ་ཧཱུཾ་སྔོན་པོ། དེའི་ཐིག་ལེ་ནང་དུ་ཧྲཱིཿ་དམར་པོ། ཐུགས་
ཀའི་ཧྲཱིཿལས་འོད་ཟེར་འཕྲོས་པས། ནུབ་ཕྱོགས་བདེ་ལྡན་ཞིང་
ནས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལ་
བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་
སྲུང་མའི་ཚོགས་ཀྱིས་བསྐོར་བ་སྤྱན་དྲངས། བླ་མ་ཚེ་དཔག་མེད་ལ་
ཐིམ་པར་བསམ། འཇིག་རྟེན་འདྲེན་པའི་གཙོ་བོ་ཚེ་དཔག་མེད། །
དུས་མིན་འཆི་བ་མ་ལུས་འཇོམས་པའི་དཔལ། །མགོན་མེད་སྡུག་
བསྔལ་གྱུར་པ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ལ་ཕྱག་
འཚལ་ལོ། ། རབ་འབྱམས་གསུང་རབ་ཀུན་ལ་ལྟ་བའི་མིག །
སྐལ་བཟང་ཐར་བར་བགྲོད་པའི་འཇུག་ངོགས་མཆོག ། བརྩེ་བས་
བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་་་་་་
གཉེན་རྣམས་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །
xxxཕྱག་འཚལ་ལོ། ། ཨོ་ཨཿ གུ་རུ་བཛྲ་སརྦ་བུདྷ་བོ་དྷི་ས་ཏྭ་ས་
བ་རི་ཝ་ར་ཨཉྙཾ་སོགས་ཀྱིས་མཆོད། འདོད་ཆགས་ཞེ་སྡང་གཏི་མུག་
དབང་གིས་ནི། ཞེས་པ་ནས། ཐམས་ཅད་རྫོགས་པའི་བྱང་ཆུབ་
ཆེན་པོར་བསྔོ། དེ་ནས་མཎྜལ་ཇི་ལྟར་ཅི་རིགས་པ་ཕུལ་ཏེ། སྨོན་
སེམས་དང་འཇུག་སེམས་གཉིས་གཅིག་ཅར་དུ་ལེན་པའི་ཆོ་ག་སྤྱོད་
འཇུག་ལས་གསུང་བ་འདིའི་སྒོ་ནས་སེམས་བསྐྱེད་པར་བྱ་སྟེ། བླ་མ་
སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་
མཛད་དུ་གསོལ། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་
478

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །དེ་
དག་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །
བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་་་་
བསླབ་པ་ལའང་། །རིམ་པ་བཞིན་དུ་བསླབ་པར་བགྱི། །ཞེས་ལན་
གསུམ་རང་གི་སྐྱི་བོར་བཞུགས་པའི་མགོན་པོ་ཚེ་དཔག་མེད་ཀྱི་རྗེས་
སུ་བཟླས་པར་བསམ་སྟེ་བརྗོད། ལན་གསུམ་པའི་རིམ་པ་བཞིན་དུ་
བསླབ་པར་བགྱི། ཞེས་པའི་སྐབས་སུ་སེམས་བསྐྱེད་རང་རྒྱུད་ལ་
སྐྱེས་པར་བསམ་མོ། ། དེ་ནས། དེང་དུས་བདག་ཚེ་འབྲས་བུ་
ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་
སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་
ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་
པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །བདག་གིས་དེ་
རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་
དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་
ལ་སོགས་དགའ་བར་གྱིས། ཞེས་པ་རྣམས་ཀྱི་ཚིག་དོན་ཡིད་ལ་དྲན་
བཞིན་དུ་བརྗོད། དེ་ནས་ལོང་ཡོད་ན། དཔལ་ལྡན་རྩ་བའི་བླ་མ་
རིན་པོ་ཆེ། །བདག་གི་སྤྱི་བོར་པད་ཟླའི་གདན་བཞུགས་ལ། །ཞེས་པ་
ནས། རྡོ་རྗེ་འཆང་གི་གོ་འཕང་མྱུར་ཐོབ་ཤོག འདི་དག་ནི་་
དཀཪ་བོ་ས་བོན་གྱི་སྟོབས་ཀྱི་ཉམས་ལེན་ཡིན་ནོ།། དེ་ནས་་་
མཐའ་སྐོར་ན་བཞུགས་པ་རྣམས་བླ་མ་ཚེ་དཔག་མེད་ལ་ཐིམ་པས་
སྐྱབས་གནས་ཀུན་འདུས་ཀྱི་བདག་ཉིད་ཆེན་པོར་གྱུར་བར་བསམ།
བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱིས།
བླ་མ་ཀུན་འདུས་ཀྱི་ངོ་བོ་སངས་རྒྱས་ཚེ་དཔག་མེད་ལ་གསོལ་བ་་
479

བློ་སྦྱོང་དོན་བདུན་མའི་འགྲེལ་བ།
འདེབས་སོ། ། ཡི་དམ་ཀུན་འདུས་ཀྱི་ངོ་བོ་སངས་རྒྱས་ཚེ་དཔག་
མེད་ལ་གསོལ་བ་འདེབས་སོ། ། སངས་རྒྱས་ཀུན་འདུས་ཀྱི་ངོ་ངོ
སངས་རྒྱས་ཚེ་མེད་ལ་གསོལ་བ་འདེབས་སོ། ། དམ་ཆོས་ཀུན་
འདུས་ཀྱི་ངོ་བོ་སངས་རྒྱས་ཚེ་དཔག་མེད་ལ་གསོལ་བ་འདེབས་སོ། །
དགེ་འདུན་ཀུན་འདུས་ཀྱི་ངོ་བོ་སངས་རྒྱས་ཚེ་དཔག་མེད་ལ་གསོལ་
བ་འདེབས་སོ། ། མཁའ་འགྲོ་ཀུན་འདུས་ཀྱི་ངོ་བོ་སངས་རྒྱས་ཚེ་
དཔག་མེད་ལ་གསོལ་བ་འདེབས་སོ། ། ཆོས་སྐྱོང་ཀུན་འདུས་ཀྱི་
ངོ་བོ་སངས་རྒྱས་ཚེ་དཔག་མེད་ལ་གསོལ་བ་འདེབས་སོ། །
སྐྱབས་གནས་ཀུན་འདུས་ཀྱི་ངོ་བོ་སངས་རྒྱས་ཚེ་དཔག་མེད་ལ་གསོལ་
བ་འདེབས་སོ། །ཁྱེད་ལ་ཐུགས་མཁྱེན་པའི་ཡེ་ཤེས། བརྩེ་བའི་
ཐུགས་རྗེ། མཛད་པའི་ནུས་མཐུ་བསམ་གྱིས་མི་ཁྱབ་པ་མངའ་བ་
ལེགས་པས། ཕན་བདེ་ཀུན་གྱི་འབྱུང་གནས་རྒྱལ་བའི་བསྟན་པ་
རིན་པོ་ཆེ་དར་ཞིང་རྒྱས་པར་བྱིན་གྱིས་བརླབ་ཏུ་གསོལ། བསྟན་
འཛིན་དམ་པ་རྣམས་ཀྱི་སྐུ་ཚེ་བརྟན་ཅིང་བསྟན་འགྲོའི་དོན་ལ་་་་་
དགོངས་པའི་ཐུགས་ཀྱིས་བཞེད་དོན་མཐའ་དག་ལྷུན་གྱིས་གྲུབ་པར་
མཛད་དུ་གསོལ། བདག་དང་བདག་ལ་འབྲེལ་ཐོགས་པའི་འགྲོ་བ་
ཤི་གསོན་ཐམས་ཅད་འཁོར་བ་དང་ངན་སོང་གི་འཇིགས་པ་ལས་
སྐྱབས་ཏེ་མངོན་མཐོ་ངེས་ལེགས་ཀྱི་གོ་འཕང་མྱུར་དུ་ཐོབ་པར་བྱིན་
གྱིས་བརླབ་ཏུ་གསོལ། བདག་གི་བློ་ཆོས་སུ་ཕྱོགས་པར་བྱིན་གྱིས་
བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ༑
ལམ་ལ་བར་ཆད་མེད་པར་བྱིན་གྱིས་བརླབ་ཏུ་གསོལ། བྱང་ཆུབ་ཀྱི
སེམས་རྣམ་པ་གཉིས་པོ་བདག་གི་རྒྱུད་ལ་མྱུར་དུ་སྐྱེ་བར་བྱིན་གྱིས་
བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་མགོན་པོ་ཚེ་
- 480

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
དཔག་མེད་ཀྱི་ཕྱག་གི་ཚེ་བུམ་དང་སྐུའི་ཆ་ཐམས་ཅད་ལས་འཆི་མེད་
ཚེ་ཡི་བདུད་རྩིའི་རྒྱུན་བབས། རང་གི་སྤྱི་བོ་ནས་ཞུགས། ལུས་
ཐམས་ཅད་ཁྲིགས་མར་གྱིས་གང་སྟེ། ཐོག་མ་མེད་པ་ནས་ད་ལྟའི་
བར་དུ་བསགས་པའི་སྒོ་གསུམ་གྱི་ལས་ངན་སྡིག་སྒྲིབ། དམ་ཚིག་
ཉམས་ཆག་ཐམས་ཅད་འོག་སྒོ་དང་བ་སྤུའི་བུ་ག་ཐམས་ཅད་ནས་
ནག་ཉིལ་ཉིལ་ཕྱིར་ཐོན། ལུས་ཀྱི་ནང་ཐམས་ཅད་བྱང་ཆུབ་ཀྱི་
སེམས་རྣམ་པ་གཉིས་ཀྱི་ངོ་བོ་འཆི་མེད་ཚེ་ཡི་བདུད་རྩིས་བཀང་སྟེ།
ཚེ་དང་བསོད་ནམས་ལུང་དང་རྟོགས་པའི་ཡོན་ཏན་འཕེལ་ཞིང་རྒྱས།
འཆི་མེད་ཚེ་ཡི་དངོས་གྲུབ་ཐོབ་པར་བསམ་ལ། ཚེ་དཔག་མེད་ཀྱི་
གཟུངས་རིང་ཐུང་ཅི་ཙམ་པ་བཟླ། མཇུག་ཏུ། དགེ་བ་འདི་ཡི་
མྱུར་དུ་བདག ། བླ་མ་སངས་རྒྱས་འགྲུབ་གྱུར་ནས། །དུས་མིན་
འཆི་བའི་མཚན་མ་མཐོང་བ་ན། །ཞེས་སོགས་སྨོན་ལམ་ཁྱད་པར་
ཅན་དག་གདབ་པར་བྱའོ། ། དེ་ནས་རང་གི་སྤྱི་བོར་བཞུགས་
པའི་བླ་མ་མགོན་པོ་ཚེ་དཔག་མེད་ལ་སྔར་ལྟར་གསོལ་བ་བཏབ་པས་
སྤྱི་བོའི་བླ་མ་ཚེ་དཔག་མེད་རང་ཉིད་ལ་ཐིམ་པས། རང་ཉིད་བླ་མ་
ཚེ་དཔག་མེད་དུ་གྱུར་པའི་སྐུ་ལས་འོད་ཟེར་དཔག་ཏུ་མེད་པ་འཕྲོས་
པས། སྣོད་བཅུད་ཐམས་ཅད་ལ་ཕོག་པས་སྣོད་བཅུད་ཀྱི་མ་དག་པ་
སྦྱངས། སྣོད་ཐམས་ཅད་དག་པའི་ཞིང་དང་། བཅུད་ཐམས་་
ཅད་སངས་རྒྱས་ཚེ་དཔག་མེད་ཀྱི་སྐུར་གྱུར་པར་བསམ་གསུངས།
འོ་ན་ཆོས་འདི་ཡི་ལུགས་ལ་འཆི་ཁ་མའི་ཉམས་ལེན་ཇི་ལྟར་བྱེད་སྙམ་
ན། ཆོས་འདི་ཉམས་སུ་ལེན་པའི་གང་ཟག་དེས། འཆི་བ་ལ་
མངོན་དུ་ཕྱོགས་པ་ན། ཡོ་བྱད་གང་ཡོད་བླ་མ་དཀོན་མཆོག་སོགས་
ཞིང་ཁྱད་པར་ཅན་ལ་བཏང༌། འདི་ནི་དཀར་པོ་ས་བོན་གྱི་སྟོབས་
481

བློ་སྦྱོང་དོན་བདུན་མའི་འགྲེལ་བ།
ཡིན། བླ་མ་དཀོན་མཆོག་ལ་ཡན་ལག་བདུན་པ་ཕུལ་ཏེ། བདག་
འཆི་ཁ་དང་བར་དོ་དང་ཚེ་རབས་ཕྱི་མ་རྣམས་སུ་ཡང་། བྱང་ཆུབ་
ཀྱི་སེམས་གཉིས་དང་མི་འབྲལ་ཞིང་། དེ་གཉིས་སྦྱོང་བ་དང་།
ཆོས་འདི་སྟོན་པའི་བཤེས་གཉེན་དང་འཕྲད་པར་བྱིན་གྱིས་བརླབ་ཏུ་
གསོལ་སྙམ་པ། སྨོན་ལམ་གྱི་སྟོབས་ཡིན། བདག་དང་བདག་གི་
ཡང་་་
ལུས་ལ་གཅེས་པར་བཟུང་བས་སྔཪ་ཡང་སྡུག་བསྔལ། ད་ཡང
གཅེས་འཛིན་འདི་དང་མ་བྲལ་ན། བདེ་བ་མེད་པར་སྡུག་བསྔལ་ལ་
སྦྱོང་བར་འདུག་སྙམ་པ རྣམ་པར་སུན་འབྱིན་པའི་སྟོབས་ཡིན།
བར་དོ་དང་ཚེ་རབས་ཕྱི་མ་རྣམས་སུ་ཡང་བྱང་ཆུབ་ཀྱི་སེམས་གཉིས་
སྦྱང་བར་བྱའོ་སྙམ་དུ་འདུན་པ་དྲག་པོ་ཡང་ཡང་བྱ། འདི་ནི་་་་
འཕེན་པའི་སྟོབས་ཡིན། དེ་ནས་སྔར་ལྟར་བྱང་ཆུབ་ཀྱི་སེམས་་་
གཉིས་སྦྱོང་ཚུལ་ཡང་ཡང་དྲན་པ་ནི་གོམས་པའི་སྟོབས་ཡིན། འཆི་
ཁར་སྟོན་པ་ཐུགས་རྗེ་ཅན་གྱི་མཛད་པ་ཐ་མའི་རྣམ་ཐར་ཡིད་ལ་དྲན་
ཏེ། གཡས་ཕྱོགས་སུ་ཉལ། ལག་པ་གཡས་པ་འགྲམ་པ་ལ་བརྟེན།
མཐེ་ཆུང་གི་སྣ་བུག་གཡས་པ་བཀག་སྟེ། རླུང་གཡོན་ནས་རྒྱུ་བར་
བྱས་པའི་སྤྱོད་ལམ་ལ་གནས་ནས། བྱམས་སྙིང་རྗེ་སྔོན་དུ་འགྲོ་བས་
རླུང་འགྲོ་འོང་ལ་སྐྱོན་ནས་གཏོང་ལེན་གཉིས་བྱས་ལ། མཐར་སྐྱེ་
འཆི་སོགས་ཆོས་ཐམས་ཅད་སེམས་ཀྱིས་བཏགས་པ་ཙམ་ཡིན། དེ་
ལས་ལོགས་སུ་གྲུབ་པ་མེད་པའི་ངང་ལ་སེམས་ཉིད་བཞག་གོ། འཆི་ཁ་
མའི་གདམས་ངག་འུད་ཆེ་བ་མང་སྟེ། འདི་བས་ངོ་མཚར་ཆེ་བ་
མེད་གསུངས། དེ་ཡང་དགེ་བའི་བཤེས་གཉེན་ཆེན་པོ་མཆད་ཁ་བ་
མྱ་ངན་ལས་འདའ་ཁར་ཉེ་གནས་ལ་མཆོད་པ་ལ་འུར་གཤོམས་དང་།
ངས་སེམས་ཅན་ཐམས་ཅད་ཀྱི་དོན་དུ་མནར་མེད་དུ་འགྲོ་བར་སྨོན་
482 —

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
པ་བྱས་ཀྱང་མི་འགྲོ་བར་འདུག དག་ཞིང་གི་སྣང་བ་ཤར་བྱུང་།
ཞེས་གསུངས་པ་ལྟ་བུའོ། ། སྟོབས་ལྔའི་སྒོ་ནས་འཕོས་པ་ནི། སྐྱེ་
གནས་ངན་པར་མི་ལྟུང་བ་ངེས་ཅན་ཡིན་གསུངས་སོ། །དོན་ཚན་ལྔ་
བ་བློ་འབྱོང་པའི་ཚད་ནི། ཆོས་རྣམས་དགོངས་པ་གཅིག་ཏུ་་་་་་་་
འདུས། །དཔང་བོ་གཉིས་ཀྱིས་གཙོ་བོར་བཟུང་། །ཡིད་བདེ་འབའ་
ཞིག་རྒྱུན་དུ་བསྟེན། །ཡེངས་ཀྱང་ཐུབ་ན་འབྱོངས་པ་ཡིན། །ཞེས་
གསུངས། ཐེག་པ་ཆེ་ཆུང་གི་ཆོས་ཐམས་ཅད་ཀྱི་དགོངས་པ་བདག་
འཛིན་གྱི་གཉེན་པོར་མ་སོང་ན་ཆོས་ལམ་དུ་མ་སོང་བ་ཡིན། ཆོས་
བྱས་ཚད་བདག་འཛིན་གྱི་གཉེན་པོར་གསུངས་བ་ན་བློ་སྦྱོང་རྒྱུད་ལ་
སྐྱེས་པའི་རྟགས་ཡིན། ཆོས་ལམ་དུ་སོང་མ་སོང་གི་ཁྱད་པར་འདི་
ན་ཡོད་པས་ཆོས་པ་སྲང་ལ་འཇལ་བའི་རྒྱ་མ་ལྟ་བུ་ཡིན་གསུངས།
གཞན་གྱི་ཆོས་པ་བཟང་བོ་ཁས་བླངས་ཀྱང༌། འཇིག་རྟེན་ཕལ་བས་
རང་གི་སེམས་མི་རྟོགས་པས་གཙོ་བོར་རང་གི་བློ་གཟུ་བོས་ལེགས་
པར་བརྟགས་པས་རང་གིས་རང་ལ་ཁྲེལ་མ་དགོས་ན་བློ་འབྱོངས་པའི་
རྟགས་ཡིན། དེ་ཡང་རང་གི་ཕྱིའི་ལུས་ངག་གི་བྱ་སྤྱོད་ལེགས་ཉེས་
ནི། གཞན་གྱིས་མཐོང་བས་གཞན་དཔང་པོ་ཡིན། རང་གི་་་་་་
བསམ་པ་ལེགས་ཉེས་གང་དུ་གྱུར་པ་རང་ཉིད་དཔང་བོ་ཡིན། དེས་
ན་ཕྱི་དུལ་བའི་གཞན་གྱིས་མི་ཁྲེལ་བ་དང༌། ནང་དུ་རང་གིས་རང་
ལ་མི་ཁྲེལ་ན་བློ་འབྱོངས་པ་ཡིན། རྐྱེན་ངན་ཅི་བྱུང་ཡང་མི་ཁྲོ་ཞིང་
མི་སྐྱོ་བར་བློ་སྦྱོང་གི་གྲོགས་སུ་ཁྱེར་ཏེ་དགའ་བ་བསྒོམ་པ་དང་། མ་
བརྟགས་པར་སེམས་གཞན་དུ་ཡེངས་པའི་སྐབས་སུ་རྐྱེན་ངན་གློ་བུར་
དུ་བྱུང་ན་ཡང་། ཞེ་སྡང་སོགས་མི་སྐྱེ་བར་དེ་ཉིད་བློ་སྦྱོང་གི་གྲོགས་
སུ་ཁད་ཀྱིས་འགྲོ་བ་ན་བློ་འབྱོངས་པ་ཡིན་གསུངས། བྱང་བའི་ཚད་
483

བློ་སྦྱོང་དོན་བདུན་མའི་འགྲེལ་བ།
ནི་ལོག་པ་ཡིན། ། ཞེས་པ། བློ་འབྱོངས་པ་བྱང་བའི་ཚད་ནི།
བདག་གཅེས་འཛིན་མངོན་གྱུར་པ་ལོག་པ་ཡིན་ནོ།། འབྱོངས་
རྟགས་ཆེན་པོ་ལྔ་ལྡན་ཡིན། ཞེས་པ་སྡུག་བསྔལ་དང་གནོད་པ་ཅི་
བྱུང་ཡང་ཡིད་མི་སྐྱོ་བར་བཟོད་ནུས་པས་དཀའ་ཐུབ་ཆེན་པོ།
བདག་པས་གཞན་གཅེས་པར་འཛིན་པས་སེམས་དཔའ་ཆེན་པོ།
སྤྱོད་ལམ་ཀུན་ཏུ་ཆོས་སྤྱོད་བཅུ་བོ་ཅི་རིགས་ཀྱི་ཉམས་ལེན་ལས་མི་
འདའ་བས་དགེ་སྦྱོང་ཆེན་པོ། སྡིག་པ་མི་དགེ་བས་མ་གོས་པར་ཞི་
ཞིང་དུལ་བར་གནས་པས་འདུལ་འཛིན་ཆེན་པོ། ཐེག་ཆེན་གྱི་ལམ་
རྣལ་མ་ལ་འབྱོར་བས་རྣལ་འབྱོར་ཆེན་པོ་སྟེ། འབྱོངས་རྟགས་ལྔ་བོ་
འདི་བློ་སྦྱོང་འདི་ལྟ་བུ་སྒོམ་པ་ལ་འོང་གསུངས་སོ། །དོན་ཚན་དྲུག་པ་
བློ་སྦྱོང་གི་དམ་ཚིག་ལ་བཅོ་བརྒྱད་ཡོད་པ་ལས། དང་བོ་གསུམ་ནི་
རྩ་ཚིག་ལས། སྤྱི་དོན་གསུམ་ལ་རྟག་ཏུ་བསླབ། · ཅེས་གསུངས།
དང་བོ་བློ་སྦྱོང་ཁས་བླངས་དང་མི་འགལ་བ་ནི་བློ་འབྱོངས་མདོག་ཁ་
བའི་སྒོ་ནས་ཆོས་འདུལ་བའི་བཅས་ཁྲིམས་ཕྲ་མོ་སོགས་ལ་ཁྱད་གསོད་
མི་བྱེད་པ་དང་། གཉིས་པ་བློ་སྦྱོང་ཕོ་མ་སོང་བ་ནི། བློ་སྦྱོང་ལ་
བསྙད་བཏགས་ནས་བདག་གཅེས་འཛིན་མེད་མདོག་གིས་ཐོ་ཅོ་མི་
བྱེད་པ་དང་། གསུམ་པ་བློ་སྦྱོང་ཕྱོགས་རེ་བར་མ་སོང་བ་ནི།
གཉེན་ལ་བཟོད་ཅིང་དགྲ་ལ་མི་བཟོད་པ་དང་། རང་རིགས་ལ་
བཟོད་ཅིང་གཞན་རིགས་ལ་མི་བཟོད་པ་སྤོང་བ་སྟེ། སྤྱི་དོན་གསུམ་
ལ་བསླབ་པར་བྱ་ཞེས་པའོ། ། འདུན་པ་བསྒྱུར་ལ་རང་སོར་བཞག
། ཅེས་པ་ནི། སྔར་གྱི་རང་གཅེས་པར་འཛིན་པའི་བསམ་འདུན་དེ་
ཉིད། གཞན་གཅེས་པར་འཛིན་པའི་འདུན་པར་བསྒྱུར་ལ། ཕྱི་
ཡི་སྤྱོད་པ་གྲོགས་ཆོས་མཐུན་སྤྱི་དང་མཐུན་པར་རང་སོར་བཞག་སྟེ།
-- 484

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བློ་སྦྱོང་ལ་ཆོད་ཆེ་ལ་ཕྱི་རོལ་ཏུ་མངོན་མཚན་ཆུང་བ་བྱའོ། ། འདི་
ནི་སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །མྱུར་
དུ་བསྐྱབ་པར་འདོད་པ་དེས། །བདག་དང་གཞན་དུ་བརྗེ་བྱ་བ། །
གསང་བའི་དམ་པ་སྤྱད་པར་བྱ། ཞེས་པའི་དོན་ཡང་ཡིན་ནོ། །
ཡན་ལག་ཉམས་པ་རྣམས་མི་བརྗོད། །ཅེས་པ་ནི། གཞན་གྱི་མིང་
དངོས་ནས་མི་བརྗོད་པར་མིག་ཞར་བ་དང་རྣ་འོན་པ་སོགས་ལུས་ལ་
སྐྱོན་གང་ཡོད་ཀྱི་སྒོ་ནས་འབོད་ཅིང་བརྗོད་པར་མི་བྱ་བའི་དོན་དེ།
ལུང་ལས་ཀྱང་། རྫུན་སྐྱོན་དགེ་སློང་ཕྲ་མ་དང་། ཞེས་གཞན་གྱི་
སྐྱོན་ནས་བརྗོད་པ་བཀག་པའི་ཕྱིར་རོ། ། གཞན་ཕྱོགས་གང་ཡང་
མི་བསམ་མོ། ། ཞེས་པ་ནི། སེམས་ཅན་སྤྱི་དང་ཁྱད་པར་དུ་
ཆོས་སྒོར་ཞུགས་པ་རྣམས་ལ་སྐྱོན་གྱི་སྣང་བ་ཤར་ཡང་། རང་གི་
ལས་སྣང་མ་དག་པར་ཐག་བཅད་དེ་སྐྱོན་རྟོག་གི་བློ་སྤོངས་ཤིག་ཅེས་
པའོ། ། ལུང་ལས་ཀྱང་། བདག་གི་རིགས་དང་མི་རིགས་ལ། །
དཔྱད་པར་བྱ་སྟེ་གཞན་གྱི་མིན། ། ཞེས་གསུངས་སོ། ། ཉོན་
མོངས་གང་ཚེ་སྔོན་ལ་བཅད། །ཅེས་པ་ནི། རང་རྒྱུད་ལ་ཉོན་་་
མོངས་པ་གང་ཆེ་བ་དེ་བརྟགས་ནས། དེ་ཡི་གཉེན་པོར་བྱམས་པ་
དང་། མི་སྡུག་པ་སྒོམ་པ་སོགས་དེ་ལ་གཉེན་པོ་གང་འོས་དང་།
ཉོན་མོངས་དེ་དག་གི་མཐའ་དང་འབྲས་བུ་ངན་པ་སོགས་བསམ་སྟེ།
ཉོན་མོངས་ཆེ་བ་དེ་ཉིད་གཙོ་བོར་འདུལ་ཤིག་ཅེས་པའོ། །
བདག་ནི་བསྲེགས་ཏེ་བསད་གྱུར་ཏམ། །བདག་གི་མགོ་བོ་བཅད་
ཀྱང་བླའི། །རྣམ་པ་ཀུན་ཏུ་ཉོན་མོངས་པའི། །དགྲ་ལ་འདུལ་བར་མི་
བྱའོ། ། ཞེས་པ་ལྟར་རོ། ། འབྲས་བུ་རེ་བ་ཐམས་ཅད་སྤང།
ཞེས་པ་ནི། བློ་སྦྱོང་སྒོམ་པ་སོགས་ཆོས་ཕྲན་བུ་རེ་བྱས་པའི་འབྲས་
485

བློ་སྦྱོང་དོན་བདུན་མའི་འགྲེལ་བ།
བུ་ལ་རྒྱུ་ནོར་དང་། གཞན་གྱི་མཐོན་པོར་བཀུར་བ་དང་སྙན་་་་
གྲགས་སོགས་འབྱུང་བའི་རེ་བ་དང་། རང་གཅིག་པུའི་སྡུག་བསྔལ་
ཞི་བ་དང་བདེ་བ་འཐོབ་འདོད་ཀྱི་བསམ་པ་ཐམས་ཅད་སྤོངས་ཤིག་
ཅེས་པའོ། ། དུག་ཅན་གྱི་ཟས་སྤང། ཞེས་པ་ནི། དུག་དང་
འདྲ་བའི་བདག་གཅེས་འཛིན་གྱི་བློ་ངན་དེ། སྒོ་གསུམ་གྱིས་དགེ་
བའི་ཆོས་གང་བྱེད་ཀྱང་དེ་དང་མ་འདྲེས་པར་སྤོངས་ཤིག་ཅེས་་་་་་
པའོ། ། བདག་འདྲའི་ཐ་མ་ལ་བདག་གིས་སྐབས་འགར་དགེ་བ་
ང་བཟང་བ་ཕྲན་བུ་རེ་བྱས་ཀྱང་། ང་གཏོང་ཕོད་ཅན་དང་།
དང་། ང་ཡོན་ཏན་ཅན་དང་། ང་ཕྱུག་པོ་སོགས་སུ་གཞན་གྱིས་
ཟེར་གྱིན་ཨེ་འདུག་ཅེས་དུས་ནམ་ཡིན་རུང༌། ཁྱི་རྒན་ལྟོ་ལ་རེ་བ་རྣ་
བ་ཅོ་རེ་མཉན་འདུག་པ་ལྟ་བུའི་བློ་ངན་འདིས་ཆོས་ལམ་དུ་འགྲོར་མི་
འཇུག་པས་དུག་དང་འདྲ་བར་གསུང་བ་རེད། གཞུང་བཟང་བོ་
བསྟེན། ཅེས་པ་ནི། གཞན་གྱིས་གནོད་པ་བྱས་པའི་ཁོན་དེ་རྟག་
ཏུ་སེམས་ལ་མི་འཛིན་པར་ཁོང་ཡངས་པོ་དང་གཞུང་བཟང་བོ་བསྟེན་
དགོས་པའི་དོན་ནམ། རྩ་ཚིག་ལ་ལར། གཞུང་བཟང་བོ་མ་་
བསྟེན་ཞེས་ཀྱང་འབྱུང་བས། དེ་ལྟར་ན་ཉོན་མོངས་སྐྱེས་པ་ན་དེའི་
ཕྱོགས་བྱེད་པ་དང་། དང་དུ་ལེན་པའི་གཞུང་བཟང་བོ་མ་བསྟེན་
པར་སྐྱོན་དུ་ལྟོས་ལ་སྤོངས་ཞེས་པའོ། ། གཤགས་ངན་མ་རྒོད།
ཅེས་པ་ནི། གཞན་གྱིས་ཚིག་ངན་སྨྲས་པའི་ལན་དུ་ཚིག་ངན་དེ་
ཅེས་པ་ནི
འདྲ་མི་སྨྲ་བའི་དོན་ནོ།། ། འཕྲང་མ་བསྒུག
གཞན་གྱིས་གནོད་པ་ཞིག་བྱས་པ་དེ་ཞེ་ལ་བཞག་ནས། ཅི་ཙམ་ན་
གནོད་པ་བྱས་པའི་ལན་དུ་གནོད་པ་ཞིག་བསྐྱེལ་སྙམ་དུ་འཕྲང་ལ་
བསྒུག་པ་བཞིན་དུ། དུས་སྐབས་ལ་མ་བསྒུག་ཅེས་པའོ། །
486

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
གནད་ལ་མི་དབབ། ཅེས་པ་ནི། གཞན་ལ་གནོད་ཅིང་གནད་ལ་
དབབ་པའི་ཚིག་ངན་མི་སྨྲ་བ་སྟེ། མདོ་ལས། བྱང་ཆུབ་སེམས་
དཔས་གཏམ་སྨྲ་ན། འབར་བར་བྱེད་པ་དང་། ཅོ་འདྲི་བ་དང་།
ཆགས་པ་སྐྱེད་པ་དང་། དོན་མེད་པའི་ཚིག་མི་སྨྲའོ། ། ཞེས་
གསུངས་སོ། ། མཛོ་ཁལ་གླང་ལ་མི་བྱའོ། ། ཞེས་པ་ནི།
རང་ལ་འབབ་པའི་གཏམ་ངན་དང་ཉེས་ཁ། གཡོ་སྒྱུའི་སྒོ་ནས་
གཞན་གྱི་སྟེང་དུ་བསྒྱུར་བའི་སྐྱོན་ཅན་གྱི་སྤྱོད་པ་སྤོངས་ཤིག་ཅེས་
པའི་དོན་ནོ། ། ལོག་རྟོག་མི་བྱ། ཞེས་པ་ནི། བློ་འབྱོང་འདི་
ལྟ་བུ་བསྒོམ་པ་བདག་གཅེས་འཛིན་འདུལ་བའི་ཕྱིར་ཡིན་པ་ལ། དེ་
ལྟར་མ་སོང་བར་མི་དང་མི་མིན་གྱི་གནོད་པ་ཞི་བ་དང་། རྙེད་
བཀུར་སྙན་གྲགས་སོགས་འཕེལ་བའི་ཆེད་དུ་བསྒོམ་པ་ནི། ལོག་
པར་རྟོག་པ་ཡིན་པས་སྤོངས་ཤིག་ཅེས་པའོ། ། མགྱོགས་ཀྱིས་རྩེ་
མ་གཏོད། ཅེས་པ་ནི། དགེ་འདུན་སོགས་མི་འགའ་ཡི་སྤྱི་ལ་
དབང་བའི་རྒྱུ་རྫས་སམ། ཀ་ཅ་ལྟ་བུ་རང་ལ་ཐོབ་ཐབས་བྱེད་་་་
པའམ། ཡང་ན་བཟང་ཤོས་དེ་རང་ལ་འོང་ཐབས་བྱེད་པའི་བྱ་སྤྱོད་
ངན་པ་དེ་ལྟ་བུ་སྤོངས་ཤིག ཅེས་པའོ། ། ལྷ་བདུད་དུ་མི་དབབ།
ཞེས་པ་ནི། བློ་སྦྱོང་བསྒོམ་པ་བདག་གཅེས་འཛིན་གྱི་གཉེན་པོར་
འགྲོ་དགོས་པ་ལ དེར་མ་སོང་བར་བློ་སྦྱོང་གི་སྒོ་ནས་ང་རྒྱལ་དང་
གཞན་ལ་ཁྱད་གསོད་པ་སོགས་བྱས་ན། ལྷ་བདུད་དུ་དབབ་པ་ལྟར་
གྱུར་པའི་དོན་ནོ། ། སྐྱིད་ཀྱི་ཡན་ལག་ཏུ་སྡུག་མ་འཚོལ། ཞེས་
པ་ནི། རང་གི་བདེ་སྐྱིད་དང་། རང་ལ་འགྲན་ཟླ་མེད་པའི་དོན་
དུ། དགྲ་དང་འགྲན་ཟླ་གུད་ན་དང་ཤི་ན་སྙམ་པ་སོགས་རང་སྐྱིད་
པའི་ཡན་ལག་ཏུ་གཞན་ལ་སྡུག་བསྔལ་འབྱུང་བཪ་མ་སྨོན་ཞེས་་་་་
487

བློ་སྦྱོང་དོན་བདུན་མའི་འགྲེལ་བ།
པའོ། ། །དོན་ཚན་བདུན་པ་བློ་སྦྱོང་གི་བསླབ་བྱ་ལ་ཉེར་གཉིས་ཡོད་
པ་ལས། དང་བོ་ནི། རྣལ་འབྱོར་ཐམས་ཅད་གཅིག་གིས་བྱ།
ཞེས་པ། །ཟས་དང་གོས་དང་གནས་ཁང་སོགས་ལ་ལོངས་སྤྱོད་པ་
དང་། འགྲོ་འདུག་སོགས་ཀྱི་སྤྱོད་ལམ་དང། ཆོས་དང་ཟང་ཟིང་
གི་སྦྱིན་པ་སོགས་ལེགས་པའི་བྱ་བ་ཐམས་ཅད་གཞན་ཕན་གྱི་སེམས་
ཁོ་ནས་བྱེད་ཅེས་པའོ། ། འདི་ཐུན་མཚམས་ཀྱི་ཉམས་ལེན་ཡིན་
གསུངས། ལོག་གནོན་ཐམས་ཅད་གཅིག་གིས་བྱ། ཞེས་པ་ནི།
བློ་འབྱོངས་པས་ན་ཚ་དང་། འདྲེ་གདོན་གྱིས་གནོད་པ་དང་།
མིས་སྡང་བ་དང་། རང་གི་ཉོན་མོངས་ཆེར་སོང་བ་སོགས་བྱུང་
ནས་བློ་སྦྱོང་སྒོམ་སྙིང་མི་འདོད་པ་བྱུང་ན། འཇིག་རྟེན་ན་བདག་
ལ་བྱུང་བའི་ཉེས་པ་འདི་ལྟ་བུ་བྱུང་བ་མང་བོ་ཡོད་པས། རང་་
ཉམས་ལ་དཔག་ནས་དེ་རྣམས་ལ་སྙིང་རྗེ་སྙམ་དུ་བསམ་སྟེ། དེ་
དག་གི་སྡིག་སྡུག་གཏམ་ངན་ཐམས་ཅད་བདག་ལ་སྨིན་པར་གྱུར་ཅིག
བདག་གི་བདེ་དགེ་ཐམས་ཅད་དེ་དག་ལ་སྨིན་པར་གྱུར་ཅིག ཅེས་
གཏོང་ལེན་གྱི་ཉམས་ལེན་གཅིག་པུ་ལ་འབད་པར་བྱ་སྟེ། མཉམ་
བརྗེ་གཉིས་ཀའི་ཉམས་ལེན་ཡིན་ནོ་གསུངས། ཐོག་མཐའ་གཉིས་
ལ་བྱ་བ་གཉིས། ཞེས་པ་ནི། དགེ་སྦྱོར་གང་བྱེད་ཀྱི་ཐོག་མར་རང་
གི་ཀུན་སློང་ལ་བརྟག་སྟེ། སྐྱབས་འགྲོ། སེམས་བསྐྱེད། ཚད་
མེད་བཞི་བསྒོམ་པ་སོགས་ཚིག་ཙམ་མ་ཡིན་པར་ཀུན་སློང་བཟང་བོ་
ཞིག་གི་ངང་ནས་དེ་དག་གི་དོན་ཡིད་ལ་ཤར་བར་བྱས་ཏེ་འདོན།
མཇུག་ཏུ་དགེ་བ་དེ་རང་དོན་ཁོ་ནའི་དོན་དུ་ཏིལ་འབྲུ་ཙམ་ཡང་མི་
སྨིན་པར། སེམས་ཅན་ཐམས་ཅད་ལ་ཕན་བདེ་སྒྲུབ་པའི་ཕྱིར་དུ་
བྱང་ཆུབ་ཀྱི་སེམས་རྣམ་པ་གཉིས་པོ་མྱུར་དུ་རྒྱུད་ལ་སྐྱེས་ཏེ། བླ་
488

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མེད་བྱང་ཆུབ་ཐོབ་པའི་རྒྱུ་རུ་བསམ་པ་ཐག་པས་བསྔོ་བར་བྱ།
ཉིན་གཅིག་གི་དབང་དུ་བྱས་ན། ནངས་པར་མལ་ནས་ལངས་པའི་
ཚེ། དེ་རིང་གི་ཉི་མ་འདི་ལ་བྱང་ཆུབ་ཀྱི་སེམས་གཉིས་དང་མི་་
འབྲལ་བར་བྱ་སྙམ་པའི་འཕན་པ་གཏོང་། ཉིན་མོ་ཡང་དྲན་ཤེས་
ཀྱིས་ཟིན་པར་བྱས་ནས་མཉམ་བརྗེ་གཉིས་སུ་བྱང་ཆུབ་ཀྱི་སེམས་
གཉིས་སྦྱང་། དགོང་མོ་ཉལ་ཁར་དེ་རིང་གི་ཆ་ལ་དགེ་སྡིག་གང་
བྱས་དང་། བསམ་པ་དཀར་ནག་གང་ཞིག་བྱུང་ཞེས་བརྟགས་ཏེ།
རང་གི་ལུས་ངག་ཡིད་ཀྱི་བྱ་བ་འགའ་ཞིག་མི་དགེ་བ་དང་ཉོན་མོངས་
པའི་ཕྱོགས་སུ་སོང་ཡོད་ན། ལྟུང་བཤགས་འདོན་པ་སོགས་ཀྱིས་
བཤགས་པ་བྱ་ཞིང་། དེང་ཕྱིན་ཆད་ཉེས་སྤྱོད་ལ་གཏན་ནས་མི་
འཇུག་སྙམ་པས་སྡོམ་སེམས་བརྟན་པོ་བྱེད། བསམ་སྦྱོར་ཡག་པོ་
བྱུང་ཡོད་ན་དགའ་བ་བསྒོམ་ཞིང༌། ཉིན་དེའི་དགེ་བས་མཚོན་པའི་
དགེ་བ་རྣམས་རང་དོན་ཡིད་བྱེད་ཀྱིས་མ་སྦགས་པར། གཞན་ཕན་
གྱི་སེམས་ཁོ་ནས་སངས་རྒྱས་འཐོབ་པའི་རྒྱུར་བསྔོ་བ་སོགས་སྨོན་ལམ་
རང་གི་བསམ་པའི་སྟོབས་བསྐྱེད་དེ་གནད་དུ་འགྲོ་བ་ཞིག་བཏབ་སྟེ།
དོ་ནུབ་ཤི་ཡང་འདི་ལས་ལྷག་པ་བྱ་རྒྱུ་མེད་སྙམ་པ་ཞིག་བྱ། དེ་ཡང་
དཔེར་ན། རྡོ་རིལ་བོ་ཞིག་རྒྱ་མཚོའི་ནང་དུ་འཕངས་ཀྱང་རླན་
གཤེར་གྱི་རང་བཞིན་དང་མི་མཐུན་པས་རྒྱ་མཚོ་ཆེན་པོའི་ཆུ་དང་
བསྲེ་ཚུལ་མེད་པ་ལྟར། རང་ཁོ་ན་གཅེས་པར་འཛིན་པའི་རང་དོན་
ཡིད་ཀྱིས་སྦགས་པའི་དགེ་རྩ་རྣམས། སངས་རྒྱས་བྱང་སེམས་ཀྱི་
སྨོན་ལམ་གྱི་རྒྱ་མཚོ་དང་བསྲེ་མི་ནུས་ཏེ། དེ་དག་གི་ཐུགས་སྨོན་
དང་ཕྱོགས་མི་མཚུངས་པས་སོ། གོང་དུ་དུག་ཅན་གྱི་ཟས་སྤོངས་
ཞེས་པའི་དོན་ཡང་འདི་ཡིན་ནོ། ། དེས་ན་བྱང་ཆུབ་ཀྱི་སེམས་
489

བློ་སྦྱོང་དོན་བདུན་མའི་འགྲེལ་བ།
རྣམ་པ་གཉིས་དངོས་སམ། མ་མཐའ་ཡང་དེ་གཉིས་བཅོས་མས་
ཟིན་པར་བྱས་ཏེ་བསྔོ་སྨོན་བྱས་ན། རང་གི་དགེ་བ་ཕྲ་མོ་ཡང་་
སངས་རྒྱས་བྱང་སེམས་ཀྱི་སྨོན་ལམ་ཆེན་པོའི་རྒྱ་མཚོ་དང་བསྲེ་ཐུབ་
པར་གསུངས་སོ། ། གཉིས་པོ་གང་བྱུང་བཟོད་པར་བྱ། ཞེས་པ་
ནི། འཁོར་དང་ལོངས་སྤྱོད་སོགས་ཕུན་སུམ་ཚོགས་པ་བྱུང་ནའང་
དེ་དག་རྨི་ལམ་ལྟར་ཤེས་པའི་སྒོ་ནས། དེ་དག་གིས་མ་དྲེགས་པ་
དང་མ་ཆགས་པར་གཞན་ལ་ཕན་པའི་ཐབས་སུ་ཅི་འགྱུར་བྱ་བ་དང་།
ཤིན་ཏུ་རྒུད་ན་ཡང་འཇིག་རྟེན་གྱི་བདེ་སྡུག་ཐམས་ཅད་རྨི་ལམ་ལྟར་
བསམ་པའི་སྒོ་ནས། ད་དུང་གཞན་གྱི་རྒུད་པ་ཐམས་ཅད་རང་ལ་
ལེན་པ་སོགས་བློ་སྦྱོང་བསྒོམ་པའི་སྙིང་སྟོབས་ཞུམ་པ་མེད་པར་བྱ་
ཞེས་པའི་དོན་ནོ། ། གཉིས་པོ་སྲོག་དང་བསྡོས་ཏེ་བསྲུང༌། ཞེས་
པ་ནི། ཆོས་སྤྱིའི་དམ་ཚིག་དང་། ཁྱད་པར་དུ་བློ་སྦྱོང་གི་དམ་
ཚིག་སྔར་བཤད་པ་དེ་གཉིས་མ་བསྲུང་ན། འདི་ཕྱིའི་ལེགས་ཚོགས་
གང་ཡང་མི་འབྱུང་བས། དམ་ཚིག་གཉིས་པོ་དེ་སྲོག་ལ་བབ་ཀྱང་
བསྲུང་བར་བྱ་ཞེས་པའི་དོན་ནོ། ། དཀའ་བ་གསུམ་ལ་བསླབ་
པར་བྱ། ཞེས་པ་ནི། རང་རྒྱུད་ལ་ཉོན་མོངས་སྐྱེས་པ་ན། དང་
བོར་དྲན་ཞིང་ངོས་ཟིན་པར་དཀའ། བར་དུ་བཟློག་པར་དཀའ།
མཐའ་མར་རྒྱུན་གཅོད་པར་དཀའ་བས། ཉོན་མོངས་པ་ནམ་སྐྱེས་
པ་ན་གཉེན་པོ་བསྟེན་ཏེ་སྤངས་ལ ཕྱིས་མི་འབྱུར་བར་བྱ་བའི་
ཕྱིར་འབད་པར་བྱ་བ་ཞེས་པའི་དོན་ནོ། ། རྒྱུའི་གཙོ་བོ་རྣམ་་་
གསུམ་བླང་ཞེས་པ་ནི། ཆོས་སྒྲུབ་པའི་རྒྱུའི་གཙོ་བོ་དགེ་བའི་བཤེས་
གཉེན་བཟང་བོ་ཞིག་དང་མཇལ་བ་དང་། རང་ཉིད་ཀྱི་བསམ་པ་
ལས་སུ་རུང་བའི་ཆོས་ཚུལ་བཞིན་དུ་ཉམས་སུ་ལོང་བ་དང་།
490

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ཆོསགསུམ་རང་ལ་ཚང་ན་དགའ་བ་བསྒོམ་ཞིང་། གྲོགས་ཆོས་
མཐུན་གཞན་ལའང་དེ་གསུམ་ཚང་བར་སྨོན་ལམ་འདེབས། རང་
ལ་དེ་གསུམ་མ་ཚང་ན་འཇིག་རྟེན་ན་བདག་ལྟར་ཆོས་སྒྲུབ་པའི་རྒྱུའི་
གཙོ་བོ་གསུམ་མ་ཚང་བས་ཆོས་ཉམས་སུ་ལེན་རྒྱུ་མ་བྱུང་བ་མང་བོ་
ཡོད་པས། དེ་རྣམས་ལ་སྙིང་རེ་རྗེ་སྙམ་དུ་བསམ་ལ། དེ་རྣམས་ཀྱི་
ཉེས་སྡིག་ཐམས་ཅད་བདག་ལ་སྨིན་ཞིང་། བདག་གི་བདེ་དགེ་་
ཐམས་ཅད་དེ་དག་ལ་སྨིན་ཏེ། དེ་དག་ལ་ཆོས་སྒྲུབ་པའི་རྒྱུའི་གཙོ་
བོ་དེ་གསུམ་མ་ཚང་བར་གྱུར་ཅིག་སྙམ་དུ་ཞེ་ཐག་པ་ནས་སྒོམས་ཤིག་
ཅེས་པའི་དོན་ནོ། ། ཉམས་པ་མེད་པ་རྣམ་གསུམ་བསྒོམ། ཞེས་
པ་ནི། ཐེག་པ་ཆེན་པོ་ཆོས་ཐམས་ཅད་དགེ་བའི་བཤེས་གཉེན་ཚུལ་
བཞིན་དུ་བསྟེན་ཏེ་མོས་གུས་བྱས་པ་ལ་རག་ལས་པས། བཤེས་
གཉེན་ལ་མོས་གུས་ཉམས་པ་མེད་པ་དང་། བློ་སྦྱོང་ཆོས་ཀྱི་ཡང་
སྙིང་ཡིན་པས་དེ་བསྒོམ་པ་ལ་སྤྲོ་བ་ཉམས་པ་མེད་པ་དང་། ཐེག་པ་
ཆེ་ཆུང་གི་བསླབ་པ་ཕྲ་མོ་ཚུན་ཆད་ཉམས་པ་མེད་པར་བསྲུང་བར་བྱ་
ཞེས་པའི་དོན་ནོ། ། དེ་ཡང་བདག་འདྲའི་ཐ་མལ་བ་དག་གི་་་
བསམ་ངོ་ལ། ད་ལྟའི་ཐ་མལ་བའི་ཚུལ་འཛིན་པའི་དགེ་བའི་བཤེས་
གཉེན་འདི་རྣམས་བདག་ལ་བཀའ་དྲིན་ཆེ་བས་མོས་གུས་བྱ་དགོས་
ཀྱང་། ཧ་ཅང་ཡིད་ཚིམ་པོ་ཞིག་མི་འབྱུང་བས་མོས་གུས་ཀྱང་ཆེན་
པོ་དང་བརྟན་པོ་དེ་ཙམ་ཞིག་མི་སྐྱེ་སྙམ་ན། ལོངས་སྤྱོད་རྫོགས་
པའི་སྐུ་དང་། མཆོག་གི་སྤྲུལ་སྐུ། བྱམས་འཇམ་དབྱངས་སོགས་
དངོས་སུ་མཐོང་རྒྱུ་ཞིག་བྱུང་ན་དགའ་ཞིང་ཡིད་ཚིམ་ནས་མོས་གུས་
ཆེན་པོ་ཞིག་བྱེད་རྒྱུ་ཡིན་པ་བདེན་ཡང་། འཕགས་པའི་གང་ཟག་
དེ་དག་རང་གི་མི་མཐོང་བ་ནི། འཕགས་པ་དེ་དག་རང་ལ་སྦས་
491

བློ་སྦྱོང་དོན་བདུན་མའི་འགྲེལ་བ།
ནས་མཐོང་དུ་མ་བཅུག་པ་མིན་ཞིང་། རང་ལ་འཕགས་པ་དེ་དག་
མཐོང་བའི་ལས་དང་སྐལ་བ་མེད་པས་མ་མཐོང་བ་ཡིན་ཏེ། རྗེ་
བཙུན་བྱམས་པས། རྒྱུ་ནི་ཡོངས་སུ་སྨིན་གྱུར་ནས། །གང་དང་
གང་ལ་གང་དང་ནི། །གང་ཚེ་བྱ་བ་ཕན་གྱུར་བ། །དེ་དང་དེ་ལ་དེ་
སྣང་ངོ་། །ཞེས་དང༌། ལྷ་ཡི་རྒྱལ་བོས་ཆར་ཕབ་ཀྱང་། །ས་བོན་མ་
རུང་མི་འཁྲུངས་ལྟར། །སངས་རྒྱས་རྣམས་ནི་བྱུང་གྱུར་ཀྱང་། །སྐལ་
བ་མེད་པས་བཟང་མི་མྱོང་། །ཞེས་གསུངས་པ་ལྟར་རོ། ། དེས་ན་
སངས་རྒྱས་ལ་སྐྱབས་སུ་སོང་ནས་ཆོས་འདོད་པ་ཞིག་དངོས་མ་ཡིན་
ན། རང་ལ་བཀའ་དྲིན་ཆེ་བའི་དགེ་བའི་བཤེས་གཉེན་འདི་དག་ལ་
མོས་གུས་ཆེན་པོ་ཞིག་བྱེད་པར་འོས་ཏེ་། རང་ལ་སངས་རྒྱས་་་་
བཅོམ་ལྡན་འདས་དངོས་སུ་མཐོང་བའི་སྐལ་བ་མེད་པས་མ་མཐོང་
སངས་རྒྱས་ཀྱི་གསུང་གི་བྱིན་རླབས་མ་ཉམས་ཤིང་རྒྱུན་མ་
ཡང་།
ཆད་པའི་གདམས་ངག་རྣམས་རང་ལ་དངོས་སུ་གནང་བྱུང་བ་འདི་
སངས་རྒྱས་ལས་ཀྱང་ལྷག་པའི་བཀའ་དྲིན་ཆེ་བས་སོ། ། མགོན་
པོ་ཀླུ་སྒྲུབ་ཀྱིས། འདི་ནི་རང་བྱུང་བཅོམ་ལྡན་འདས། །ལྷག་པའི་
ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་
དཔོན་དེ་བས་ལྷག ཅེས་དང་། སྤྱོད་འཇུག་ལས། རྟག་པར་
དགེ་བའི་བཤེས་གཉེན་ནི། །ཐེག་ཆེན་དོན་ལ་མཁས་པ་དང་། །བྱང་
ཆུབ་སེམས་དཔའི་བརྟུལ་ཞུགས་མཆོག ། སྲོག་གི་ཕྱིར་ཡང་མི་
གཏོང་ངོ་། ། ཞེས་གསུངས་པའི་གནད་ཀྱང་ཤེས་པར་གྱིས་ལ།
དགེ་བའི་བཤེས་གཉེན་ལ་མོས་གུས་ཆེན་པོ་ཅི་སྐྱེ་བྱའོ། ། འབྲལ་
མེད་གསུམ་དང་ལྡན་པར་བྱ། ཞེས་པ་ནི། རང་གི་ལུས་ངག་ཡིད་
གསུམ་དགེ་བ་དང་འབྲལ་བ་མེད་པར་བྱ་ཞིང་། དེ་ཡང་རང་གི་
492

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
ལུས་ངག་ཡིད་གསུམ་མི་དགེ་བའི་ལམ་ལས་ལྡོག་སྟེ། དགེ་བའི་
ཕྱོགས་ལ་བཀོད་ཅི་ཐུབ་བྱ་ཞེས་པའི་དོན་ནོ། ། ཡུལ་ལ་ཕྱོགས་
མེད་དག་ཏུ་སྦྱངས། ཞེས་པ་ནི། བློ་སྦྱོང་ཡུལ་དེ་ཡང་འདི་ནི་
བདག་ལ་མི་དགའ་ཞིང་ཁ་ཟེར། འདི་ནི་བདག་ལ་དགའ་ཞིང་
བདག་གི་བཟང་བརྗོད་ཅེས་ཆགས་སྡང་གི་དབང་དུ་སོང་སྟེ་རིས་སུ་
མི་གཅོད་པར། སེམས་ཅན་དང་སེམས་ཅན་མ་ཡིན་པ་ཀུན་ལ་
ཕྱོགས་རིས་མི་བྱ་པར་བློ་སྦྱོངས་ཤིག་ཅེས་པའོ། ། ཁྱབ་དང་་་་་
གཏིང་འབྱུང་ཀུན་ལ་གཅེས། ཞེས་པ་ནི། སེམས་ལ་གང་ཤར་
དང་། བྱ་བ་ཅི་བྱེད་ཐམས་ཅད་ལ་བློ་སྦྱོང་གིས་ཁྱབ་པར་བྱས་ཏེ།
ཁ་ཙམ་ཚིག་ཙམ་མ་ཡིན་པར་བློ་གཏིང་ནས་འབྱོང་བར་བྱོས་ཤིག་
ཅེས་པའོ། ། བཀོལ་བ་རྣམས་ལ་རྟག་ཏུ་བསྒོམ། ཞེས་པ་ནི།
རང་གི་འགྲན་ཟླ་དང་། རང་དང་ལྷན་ཅིག་ཏུ་འགྲོགས་པ་དང་།
ཕར་གནོད་པ་གང་ཡང་མ་བྱས་ཀྱང་། ཚུར་རྒྱུན་དུ་གནོད་འཚེ་
བྱེད་མཁན་རྣམས་དང་། ལས་དབང་གིས་མཐོང་ཙམ་ཉིད་ན་སྙིང་
དུ་མི་སྡུག་པ་སོགས། གང་ལ་བྱམས་སྙིང་རྗེ་སྐྱེ་དཀའ་བ་རྣམས་ལ་
ལྷག་པར་བྱམས་སྙིང་རྗེ་ནན་ཏན་དུ་བསྒོམ་པ་དང་། ཕ་མ་དང་།
རང་ལ་ཕན་ཆེན་པོ་བཏག་པ་དང༌། མཁན་སློབ་སོགས་ཡུལ་གཉེན་
པོ་རྣམས་ལ་གནོད་པར་འགྱུར་བ་ལྷག་པར་དུ་ཡང་སྤང་བར་བྱའོ་
གསུངས། རྐྱེན་གཞན་དག་ལ་ལྟོས་མི་བྱ། ཞེས་པ་ནི། བློ་སྦྱོང་
བསྒོམ་པ་ལ། ཟས་གོས་སོགས་མཐུན་རྐྱེན་འཛོམས་པ་དང་། མི་
དང་མི་མིན་གྱིས་གནོད་པ་མེད་པ་དང་། ནད་མེད་ཅིང་ཁམས་
བཟང་བ་སོགས་ལ་མི་ལྟོས་པར། མཐུན་རྐྱེན་མ་འཛོམ་ན་མ་འཛོམ་
པ་དེ་ཉིད་བྱང་ཆུབ་སེམས་གཉིས་ཀྱི་སྒོ་ནས་ལམ་དུ་ཁྱེར་བར་གྱིས་
493

བློ་སྦྱོང་དོན་བདུན་མའི་འགྲེལ་བ།
ཤིག་ཅེས་པའོ། ། ད་རེས་གཙོ་བོ་ཉམས་སུ་བླང་། ཞེས་པ་ནི།
ཚེ་རབས་ཐོག་མ་མེད་པ་ནས་ལུས་རྟེན་ཇི་སྙེད་ཅིག་བླངས་པ་ཐམས་
ཅད་དོན་མེད་དུ་སོང་འདུག ད་ནི་བདག་གིས་ཚེ་འདི་ཉིད་ལ་རང་
གཞན་ཀུན་ལ་ཕན་པའི་ཕྱིར་དུ་དོན་ཆེན་གཙོ་བོ་ཞིག་སྒྲུབ་དགོས།
དེ་ཡང་འཇིག་རྟེན་གྱི་བྱ་བཞག་སྣ་ཚོགས་ལས་ཆོས་གཙོ། ཆོས་ལ་
ཡང་བཤད་སྒྲུབ་གཉིས་ལས་སྒྲུབ་པ་གཙོ། སྒྲུབ་པ་ཉམས་ལེན་་་
གཞན་ལས་ཀྱང་བྱང་ཆུབ་ཀྱི་སེམས་གཉིས་གཙོ། དེ་ཡང་དཔེ་ཆ་ལ་
བརྟེན་ནས་སྦྱོང་བ་ལས། དགེ་བའི་བཤེས་གཉེན་གྱི་མན་ངག་ལ་
བརྟེན་ནས་ཕུར་ཚུགས་སུ་སྦྱོང་བ་གཙོ། སྤྱོད་ལམ་གཞན་ལས་མལ་
དུ་བསྡད་ནས་སྦྱོང་བ་གཙོ། ཡུལ་སྤོང་བ་བས་གཉེན་པོ་བསྟེན་པ་
གཙོ་བས་ན། གཙོ་བོ་དེ་རྣམས་ཉམས་སུ་བླང་བར་བྱ་ཞེས་པའོ། །
གོ་ལོག་མི་བྱ། ཞེས་པ་ནི་གཞུང་ལུགས་ཆེན་མོ་ལ་ཐོས་བསམ་་་་་
སོགས་ཆོས་ཕྱོགས་ཀྱི་སྡུག་བསྔལ་མི་བཟོད་པར། འཚོ་བ་དོན་་་
གཉེཪ་དང་དགྲ་འདུལ་གཉེན་སྐྱོང་གི་སྡུག་བསྔལ་བཟོད་པ་ནི།
བཟོད་པ་གོ་ལོག ཆོས་རྣམ་དག་ཅིག་བསྒྲུབ་པའི་འདུན་པ་མི་བྱེད་
པར། འཇིག་རྟེན་གྱི་བདེ་སྐྱིད་དང་དཔལ་འབྱོར་ལ་སྨོན་པ་ནི།
འདུན་པ་གོ་ལོག ཐོས་བསམ་བསྒོམ་པ་སོགས་ཆོས་ཀྱི་རོ་མི་མྱང་
བར། འཇིག་རྟེན་གྱི་ངག་ཀྱལ་དང་ལྟད་མོ་སྣ་ཚོགས་ཀྱི་རོ་མྱང་བ་
ནི། རོ་མྱང་བ་གོ་ལོག སྡིག་པ་ཆེན་པོ་བྱེད་པ་དག་ལ་སྙིང་རྗེ་མི་
བསྒོམ་པར། ཆོས་ཀྱི་དོན་དུ་དཀའ་ཐུབ་སྤྱོད་པ་ལ་སྙིང་རྗེ་ཟེར་བ་
ནི། སྙིང་རྗེ་གོ་ལོག རང་ལ་རེ་ལྟོས་འཆའ་བ་རྣམས་འདི་ཕྱིར་
ཕན་པའི་ཆོས་སོགས་དགེ་བའི་ལས་ལ་མི་སྦྱོར་བར། ཆགས་སྡང་གི་
ལས་སོགས་སྡིག་པའི་ལས་ལ་སྦྱོར་བ་ནི། གཉེན་སེམས་གོ་ལོག
494

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
དམ་པའི་ཆོས་སྒྲུབ་པ་དང་བསོད་ནམས་ཀྱི་ཚོགས་གསོག་པ་ལ་རྗེས་
སུ་ཡི་རང་མི་བྱེད་པར། རང་ལས་མཐོ་བ་དང་། རང་གི་འགྲན་
ཟླ་དང་། རང་དང་མི་མཛའ་བ་རྣམས་ལ་སྡུག་བསྔལ་བྱུང་ན་་་་
དགའ་བའི་རྗེས་སུ་ཡི་རང་བྱེད་པ་ནི། རྗེས་སུ་ཡི་རང་གོ་ལོག་སྟེ། །
གོ་ལོག་པ་དྲུག་སྤང་སྟེ། གོ་མ་ལོག་པ་དྲུག་ཉམས་སུ་བླང་བར་བྱའོ་
གསུངས། རེས་འཇོག་མི་བྱ། ཞེས་པ་ནི། སྟོན་པ་སངས་རྒྱས་
དང་དེས་བསྟན་པའི་ཆོས་སྡེ་སྣོད་གསུམ་ལ་ཡིད་ཆེ་དང་དད་པ་་་་
གཏིང་ཚུགས་པ་ཞིག་གི་སྒོ་ནས་ཆོས་ཀྱི་ཕྱོགས་ལ་བརྩོན་པ་ལྷོད་པ་
མེད་པ་ཞིག་དགོས་ཀྱི། འགའ་ཞིག་ལྟར། ཉིན་ཁ་ཤས་ལ་ཐོས་
བསམ་སོགས་དགེ་བའི་ལས་ལ་འབད་དྲགས། སྐབས་ཤིག་ནས་
སེམས་ཞུམ་ཞིང་ཐང་ཆད་དེ་དགེ་བའི་བྱ་བ་ལ་མི་འཇུག་པ་ལྟར།
རེས་འཇོག་མི་བྱ་བར་རྒྱུན་མི་ཆད་པར་བློ་སྦྱོང་ཉམས་སུ་ལོངས་ཤིག་
ཅེས་པའོ། ། རྟོག་དཔྱོད་གཉིས་ཀྱིས་ཐར་བར་བྱ། ཞེས་པ་ནི་
རང་རྒྱུད་ལ་ཉོན་མོངས་གང་ཆེ་བ་དེ་འབད་པ་དྲག་པོས་སྤངས་ཏེ།
དེ་ནས་ཡང་ཉོན་མོངས་དེ་སྐྱེའམ་མི་སྐྱེ་བརྟག་ལ། སྐྱེ་ན་གཉེན་པོ་
བསྟེན་ཏེ་ཁོ་མི་སྐྱེ་བའི་བར་དུ་འབད་པར་བྱ་ཞེས་པའོ། ། ཡུས་མ་
སྒོམ། ཞེས་པ་ནི། རང་གིས་བྱང་ཆུབ་ཀྱི་སེམས་གཉིས་ཉམས་སུ་
བླངས་སྟེ། སེམས་ཅན་གྱི་དོན་བྱེད་པར་ཁས་བླངས་པས། རང་
གིས་གཞན་ལ་ཕན་བཏགས་པའི་ལན་ནི་གནོད་པས་འཇལ་ཡང་།
བདག་ལ་དེ་མི་འབབ། བདག་ནི་ཁྱེད་ལ་ཆོས་དང་ཟང་ཟིང་ཅི་
རིགས་ཀྱིས་དྲིན་ཆེ་བའི་ཚུལ་སོགས་བརྗོད་པའི་སྒོ་ནས་ཡུས་མ་བྱེད་
ཅེས་པའོ། ། རྒྱན་ལས། འཁོར་བས་ཡོངས་སུ་མི་སྐྱོ་དང་།
ཞེས་པའི་དོན་ཡང་འདི་ལྟར་ཡིན་ནོ། བདག་པས་གཞན་གཅེས་
495

བློ་སྦྱོང་དོན་བདུན་མའི་འགྲེལ་བ།
པར་བསྒོམ་པ་ལ་ཡུས་བྱ་བས་གནས་མེད་དོ། མི་ལ་རེ་མ་ཆེ། ལྷ་
ལ་གསོལ་བ་ཐོབ་བྱ་བ་ར་བསྒྲེང་བའི་བཀའ་ཡིན་གསུངས། ཀོ་ལོང་
མ་སྒོམ། ཞེས་པ་ནི། རང་ལ་གཞན་གྱིས་སྐྱོན་མཚང་ནས་བརྗོད་
ཅིང་དམའ་ཕབས་བྱས་པ་སོགས་ལ་ལན་དང་ཀོ་ལོང་མི་བྱ། ད་ལྟ་
འོ་སྐོལ་ཆོས་པ་ཕལ་ཆེར་ཆོས་བདག་འཛིན་གྱི་གཉེན་པོར་མ་སོང་
བས། བཟོད་བསྲན་ཤ་འུ་བས་སྲབ། ཀོ་ལོང་གཅང་བས་དམ་
པར་འདུག་སྟེ། དེས་ཆོས་སྤྱི་དང་ཁྱད་པར་བློ་སྦྱོང་གིས་གོ་མི་ཆོད་
པས། ཆོས་ཤེས་པ་དང་དེ་ཉམས་སུ་བླངས་པ་བདག་འཛིན་གྱི་
གཉེན་པོར་འགྲོ་བ་ཞིག་དགོས་སོ་ཞེས་གསུངས་སོ།། ཡུད་ཙམ་
པ་མི་བྱ། ཞེས་པ་ནི། ཡུད་ཙམ་གྱིས་དགའ་སྡུག་གི་རྣམ་འགྱུར་
མྱུར་དུ་སྟོན་པ་དེ་འདྲ་མི་བྱེད་པར རྒྱུན་དུ་གཞུང་བཟང་བོ་དང་
ཁོང་ཡངས་པོ་གྱིས་ཤིག་ཅེས་པའོ། ། འོར་ཆེ་བ་མ་འདོད། ཅེས་
པ་ནི། གཞན་ལ་ཕན་བཏག་པ་དང༌། ཆོས་བཤད་པ་སོགས་ལ་ངོ་
བསྟོད་ཀྱི་ཚིག་གིས་གཏང་རག་དང་སྙན་གྲགས་སོགས་ལ་རེ་བ་མ་
བྱེད་ཅེས་པའོ། ། དེ་ལྟར་རང་གི་ཚེ་ཧྲིལ་གྱིས་བྱང་ཆུབ་ཀྱི་སེམས་
གཉིས་པོ་མཉམ་བརྗེ་གཉིས་ཀྱི་སྒོ་ནས་ལེགས་པར་སྦྱངས་ཏེ།
འབྱོངས་པའི་གདེངས་འཐོབ་པར་བྱའོ་གསུངས། སྙིགས་མ་ལྔ་བོ་
བདོ་བ་འདི། །བྱང་ཆུབ་ལམ་དུ་བསྒྱུར་བ་ཡིན། །མན་ངག་སྙིང་བོ་
བདུད་རྩི་འདི། །གསེར་གླིང་བ་ནས་བརྒྱུད་པ་ཡིན། ཞེས་པ་ནི།
ཚེ་དང་དུས་དང་ཉོན་མོངས་དང་ལྟ་བ་དང་སེམས་ཅན་སྙིགས་མ་སྟེ།
རིམ་པ་བཞིན་སྲོག་རྒུད་པ་ཚེ་ཡི་སྙིགས་མ། ལོངས་སྤྱོད་རྒུད་པ་
དུས་ཀྱི་སྙིགས་མ་སྟེ། འབྲས་བུ་རྣམས་རོ་དང་ནུས་པ་དང་མཐུ་
ཆུང་བར་འགྱུར་བས་སོ། ། ཁྱིམ་པའི་དགེ་ཕྱོགས་རྒུད་པ་ཉོན་
496

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
མོངས་ཀྱི་སྙིགས་མ། རབ་བྱུང་གི་དགེ་ཕྱོགས་རྒུད་པ་ལྟ་བའི་སྙིགས་
མ། ལུས་རྒུད་པ་སེམས་ཅན་སྙིགས་མའོ། ། ཞེས་མཆིམས་་་་་
འཇམ་པའི་དབྱངས་ཀྱིས་གསུངས་སོ། ། དེ་ལྟར་སྙིགས་མ་ལྔ་བོ་
བདོ་བའི་དུས་འདིར་བདེ་བའི་རྐྱེན་ཉུང༌། སྡུག་བསྔལ་གྱི་རྐྱེན་མང་
བས། རྐྱེན་ངན་གྱི་རུ་འཛིངས་པ་ན། དེ་ཉིད་བློ་སྦྱོང་གི་གྲོགས་སུ་
བྱས་ནས་བློ་སྦྱོང་བསྒོམས་པས། རྐྱེན་ངན་ཅི་ཙམ་མང་བ་བཞིན་དུ་
དགེ་སྦྱོར་ཕྱིར་ཞིང་འཕེལ་བར་འགྱུར་བས། དུག་ཐམས་ཅད་སྨན་
དུ་བསྒྱུར་བར་བྱེད་པའི་བདུད་རྩི་ལྟ་བུའི་གདམས་པ་འདི་ནི། བླ་
མ་གསེར་གླིང་བའི་མན་ངག་ཡིན་པས། མན་ངག་གཞན་ལས་ཁྱད་
པར་དུ་འཕགས་པ་ཡིན་ནོ། ། ཞེས་པའོ། ། དེ་ལྟར་བློ་སྦྱོང་
ཚུལ་འདི་དག་ཤེས་ནས་ཉམས་སུ་བླང་ན་གྲོང་ཁྱེར་སྐྱིད་པའི་འབྱུང་
གནས་ཞེས་བྱ་བ་དེ་ཡང་བློ་སྦྱོང་སྒོམ་པའི་ལུས་རྟེན་འདི་ལ་ཟེར་བ་
ཡིན་ལ། རྩོལ་བ་ཐམས་ཅད་གཅིག་ཏུ་དྲིལ་ནས་སེམས་དང་ཆོས་
འདྲེས་པར་བྱས་ཏེ་ཉམས་སུ་བླང་ན། རང་གཞན་གྱི་དོན་ཕུན་སུམ་
ཚོགས་པ་ཐམས་ཅད་འགྲུབ་པར་འགྱུར་རོ། ། སྔོན་སྦྱང་ལས་ཀྱི་
འཕྲོ་སད་པས། །སྡུག་བསྔལ་གཏམ་ངན་ཁྱད་བསད་ནས། །བདག་
འཛིན་འདུལ་བའི་གདམས་ངག་ཞུས། །ད་ནི་ཤི་ཡང་མི་འགྱོད་དོ། །
ཞེས་པ་ནི། རྣལ་འབྱོར་དབང་ཕྱུག་ཆེན་པོ་འཆད་ཁ་བས་ཐུགས་
ལེགས་པར་སྦྱངས་པས། རང་འདོད་ཀྱི་འཁྲི་བ་གཏན་ནས་མེད་
པའི་བདག་པས་གཞན་གཅེས་པའི་སེམས་ཐུགས་རྒྱུད་ལ་འཁྲུངས་པ་
གདེངས་ཐོབ་པའི་གསུངས་ཡིན་ནོ། ། དེ་ཡང་བཤེས་གཉེན་ཆེན་
པོ་ཤ་ར་བ་ལ་སློབ་མ་བཀའ་བབས་བཞི་ཡོད་པ་ལས། བྱང་ཆུབ་
སེམས་ཀྱི་བཀའ་བབས་འཆད་ཁ་བ་ནི། ལོ་རེ་ཞེས་བྱ་བའི་ཡུལ་དུ་
497
ཟྭ

! བློ་སྦྱོང་དོན་བདུན་མའི་འགྲེལ་བ།
སྐུ་འཁྲུངས། ལོ་རེ་ཞིང་གསར་དུ་མཁན་པོ་རྩེ་བ་ཞེས་བྱ་བ་ལས་
རབ་ཏུ་བྱུང་། མཚན་ཡེ་ཤེས་རྡོ་རྗེ་ཞེས་བཏགས། དེའི་རྗེས་སུ་
དགེ་བཤེས་ཇོ་གདོན་ནག་པོ་ཚ་རུང་བ་དང་། དྭགས་པོ་གཙང་
འདུལ་བ་འཛིན་པ་གཉིས་ལ་མཁན་སློབ་ཞུས་ནས་བསྙེན་རྫོགས་་་
མཛད། ཤ་མི་སྨོན་ལམ་འོད་ལ་འདུལ་བ་གསན། དགུང་ལོ་སུམ་
ཅུ་ལོན་པའི་དུས་དབུས་སུ་བྱོན་པས་དགེ་བའི་བཤེས་གཉེན་ཆེན་པོ་
ཤ་ར་བ་དང་མཇལ། བློ་སྦྱོང་ཚིག་བརྒྱད་མ་གནང་ནས་འདི་ལམ་
དུ་འཆའ་འམ་མི་འཆའ་ཞེས་གསུངས། འཆད་ཁ་བས། རེས་
འགའ་སེམས་ལ་བབས་པ་བྱུང་ཞེས་ཞུས་པས། སངས་རྒྱས་ཞིག་
! ཐོབ་པར་མི་འདོད་ན་མི་འདོད། འདོད་ཕྱིན་ལམ་དེར་མ་ཞུགས་
པར་འཚང་རྒྱ་བ་མི་སྲིད་ཅེས་གསུངས། དེ་ནས་བཟུང་སྟེ་ཐུགས་
དམ་གྱི་གཙོ་བོ་བློ་སྦྱོང་ལ་མཛད། དུས་ཕྱིས་ཞིག་ན་འགྲེ་ཕུ་སྒོམ་
ཆེན་སྡིངས་སུ་བཞུགས་སྐབས་ཤིག་ཞལ་ནས། ཆོས་འདི་ཚོགས་
ཆོས་སུ་བཤད་པའི་ཆོས་མིན། བཏུབ་པ་འགའ་ལ་ལྐོག་ཏུ་བཤད་
བསམ་པ་ཡིན། འོན་ཀྱང་སུ་ལ་ཆོས་ཡོང་བ་དང་སུ་ལ་མི་ཡོང་བ་མི་
ཤེས་པར་འདུག ཉེ་ནས་ཁྱོད་ཀྱིས་ནང་བར་སྒོམ་ཆེན་པ་རྣམས་ལ་
ཤོར་འདྲེན་ཞིག་གྱིས་དང་། ངའི་ཆོས་འདི་ལ་མིང་ཞིག་འདོགས་
དགོས་པས་མིང་སྟོན་བྱེད་པ་ཡིན་གསུང་ནས། བློ་སྦྱོང་འདི་ལ་དོན་
ཚན་བདུན་གྱིས་ས་བཅད་མཛད་དེ་ཡི་གེར་བཏབ་པས་བློ་སྦྱོང་དོན་
བདུན་མ་ཞེས་གྲགས་སོ། ། ཚོགས་ཆོས་བྱེད་པའི་སྲོལ་ཡང་དེ་
ནས་བྱུང་གསུངས། དེ་ལྟར་ལོ་མང་བོར་འགྲོ་དོན་མཛད་ནས་ཕྱིས་
རབས་ཀྱི་གདུལ་བྱ་རྣམས་ལ་ཕན་པའི་དོན་དུ། ཡུལ་དང་གཉེན་
བཤེས་རབ་སྤངས་ཏེ། །འཛིན་ཆགས་མེད་པའི་དགེ་རྩ་བྱས །
498
ཟྭ

ལྷ་ལས་ཕུལ་དུ་བྱུང་བའི་བསྟོད་པའི་འགྲེལ་བ།
བཤེས་གཉེན་བཞུགས་པའི་ས་ཕྱོགས་སུ། །ཐོས་བསམ་སྒོམ་གསུམ་
དགེ་རྩ་བྱས། །ད་ནི་ཤི་ཡང་མི་འགྱོད་དོ། ། ལྷ་རུ་ཉེ་དུ་མ་མཆོད་
ཅིང༌། །ཧྲུལ་བའི་གོས་གོན་དམན་ས་བཟུང་། །སུ་དང་འགྲོགས་ཀྱང་
ཡིད་མ་བྱུང་། །གྲགས་པ་མ་སྒྲུབ་ནོར་མ་བསགས། །ད་ནི་ཤི་ཡང་མི་
འགྱོད་དོ། །མི་ཆོས་ལྷ་ཆོས་རིས་ཁྲིད་དང༌། །ཡོན་བདག་ལྷ་བཞིན་
མཆོད་པ་དང་། །བན་མོའི་བསྙེན་བཀུར་རྣམས་སྤངས་ཏེ། །དྲང་
སྲོང་ཆེན་པོའི་རྣམ་ཐར་སྤྱད། །ད་ནི་ཤི་ཡང་མི་འགྱོད་དོ། །བྱད་
བཞིན་ཅན་དང་ནོར་ཅན་ལ། །ཚོགས་གསོག་བསྙེན་བཀུར་མ་བྱས་
ཤིང་། །བུན་སྐྱེད་མ་བྱས་ཚོང་མ་བྱས། །མཁར་ལས་མ་བྱས་གཞིས་
མ་བཟུང་། །ད་ནི་ཤི་ཡང་མི་འགྱོད་དོ། །ཞེས་སོགས་ཉིད་ཀྱི་རྣམ་
ཐར་ཡང་གསུངས་སོ། །
འདིར་སྨྲས་པ། །གང་ཞིག་གང་ལས་བགྲོད་པའི་ལམ་བཟང་
དེ། །ཐུགས་རྗེ་ཕྱག་གིས་འགྲོ་ལ་སྟོན་པ་བོ། །བདེ་གཤེགས་དོན་ཀུན་
གྲུབ་པའི་ཞབས་ལ་འདུད།།བྱང་ཆུབ་སེམས་གཉིས་འབྱོང་བར་བྱིན་
གྱིས་རློབས། ། མཁས་གྲུབ་སངས་རྒྱས་ཡེ་ཤེས་གསུང་རབ་ལ། །
བརྟེན་ནས་བཤེས་གཉེན་ཆེན་པོ་འཆད་ཁ་བའི། །མན་ངག་བློ་སྦྱོང་
ཆེན་མོའི་བསྡུས་དོན་ནི། །རང་ཉིད་ཀྱི་ནི་བརྗེད་བྱང་ཙམ་དུ་བྲིས། །
དེ་ལས་བྱུང་བའི་བསོད་ནམས་ཕུང་བོ་ནི། །གངས་ཀྱི་རི་བོ་ལྟ་བུ་ལས་
འོང་བའི །ཕན་དང་བདེ་བའི་ཆུ་བོ་མི་ཟད་པས། །འགྲོ་བའི་ཤེས་
རྒྱུད་ས་གཞི་གང་བར་ཤོག །བདག་ཀྱང་དེང་ནས་ཚེ་རབས་ཐམས་
ཅད་དུ། །བྱང་ཆུབ་སེམས་གཉིས་དང་ནི་མི་འབྲལ་ཞིང་། །ནམ་
མཁའི་མཐའ་རུ་བཅས་པའི་སེམས་ཅན་གྱི། །མགོན་སྐྱབས་དཔུང་
གཉེན་ཉིད་དུ་གྱུར་ཅིག་གུ།
499
ཟྭ

བློ་སྦྱོང་དོན་བདུན་མའི་འགྲེལ་བ།
དེ་ལྟར་བློ་སྦྱོང་དོན་བདུན་མའི་འགྲེལ་བ་མན་ངག་བདུད་རྩིའི་
ཆུ་རྒྱུན་ཞེས་བྱ་བ་འདི་ནི། ཆབ་ཆའི་དགོན་པའི་དགེ་སློང་འདུལ་
བ་འཛིན་པ་ནོར་བུ་ཚེ་རིང་གིས་སྦྱོར་བའི་ཆོས་དྲུག་ཉམས་སུ་བླང་
བདེ་བ་ཞིག་དགོས་ཞེས་བཤད་པ་ཡང་འདིས་མཐུས་པར་བྱས་ཏེ།
དགེ་སློང་ཡེ་ཤེས་རྒྱ་མཚོ་ཞེས་བྱ་བས་གཅན་ཚའི་མ་ཎིའི་ཁང་དུ་བྲིས་
པའི་ཡི་གེ་བ་ནི་འཚོ་མཛད་མགོན་པོ་རྒྱ་མཚོའོ། ། སརྦ་མངྒལཾ། །
500

སོ་སོར་ཐར་བའི་མདོའི་གླེང་གཞི་གསལ་བྱེད།
སོ་སོར་ཐར་བའི་མདོའི་གླེང་གཞི་གསལ་བྱེད་
ཅེས་བྱ་བ་བཞུགས་སོ། །
ཐམས་ཅད་མཁྱེན་པའི་ཞབས་ཀྱི་པདྨོ་ལ། །
སྒོ་གསུམ་གུས་པ་ཆེན་པོས་ཕྱག་འཚལ་ནས། །
སོ་སོར་ཐར་བའི་མདོ་ཡི་གླེང་གཞིའི་དོན། །
མདོ་འགྲེལ་དག་ལ་བརྟེན་ནས་ཅུང་ཟད་བཤད། །
འདིར་འདུལ་བའི་སྡེ་སྣོད་ཐམས་ཅད་ཀྱི་རྩ་བ་སོ་སོཪ་ཐཪ་
བའི་མདོའི་གླེང་གཞིའི་དོན་ཅུང་ཟད་བཤད་པ་ལ་གཉིས། ཀླད་ཀྱི་
དོན་དང་། གཞུང་གི་དོན་ནོ། །
དང་བོ་ནི། རྒྱ་གར་སྐད་དུ། པྲ་ཏི་མོཀྵ་སཱུ་ཏྲ། བོད་སྐད་
དུ། སོ་སོར་ཐར་བའི་མདོ། བམ་པོ་དང་པོ།། ཐམས་ཅད་་་
མཁྱེན་པ་ལ་ཕྱག་འཚལ་ལོ། ། ཞེས་བྱུང་། པྲ་ཏི་ནི་སོ་སོ་དང་།
མོཀྵ་ནི་ཐར་བ་སྟེ། སོ་སོར་ཐར་བའོ། ། དེ་ཡང་པྲ་ཏི་ནི་དང་བོ་
དང་། སོ་སོ་དང་། ཐབས་ལའང་འཇུག་པས། རིམ་པ་བཞིན་
སྡོམ་མིན་ལས་དང་བོར་ཐར་བ་དང་། ཚུལ་ཁྲིམས་སྲུང་བའི་གང་
ཟག་གང་ཡིན་འཁོར་བ་ལས་སོ་སོར་ཐར་བར་འགྱུར་གྱི། གཞན་གྱི་
ཚུལ་ཁྲིམས་ཀྱིས་དེ་ལས་གཞན་ཐར་བར་མི་འགྱུར་བ་དང་། ཐར་
བ་འཐོབ་པའི་ཐབས་གསུམ་ལ་འཇུག་པར་གསུངས་སོ། ། སཱུ་ཏྲ་
ནི་མདོའོ། ། བམ་པོ་ནི། ཤོ་ལོ་ཀ་མང་བོ་ཕྱོགས་གཅིག་ཏུ་་་
བསྡོམས་པའི་མིང་སྟེ། དེའི་ཚད་ནི་མ་ངེས་པས། ཤོ་ལོ་ཀ་སུམ་
བརྒྱ་རེ་ལ་བམ་པོ་རེ་བྱས་པ་ཤེར་ཕྱིན་གྱི་མདོ་ལྟ་བུ་སོགས་མང་ལ།
501

བློ་སྦྱོང་དོན་བདུན་མའི་འགྲེལ་བ།
དགེ་སློང་ཕའི་སོ་ཐར་གྱི་མདོ་འདི་ལ་ཤོ་ལོ་ཀ་བདུན་བརྒྱ་ཡོད་ཅིང་
བམ་པོ་གཉིས་སུ་བྱས་པས། བམ་པོ་རེ་ལ་ཤོ་ལོ་ཀ་སུམ་བརྒྱ་ལྔ་བཅུ་
རེ་ཡོད་དོ། ། ཐམས་ཅད་མཁྱེན་པ་ལ་ཕྱག་འཚལ་ལོ། ། ཞེས་
པ་ནི་འགྱུར་ཕྱག་སྟེ། དགོས་པ་དུ་མའི་ཕྱིར་དུ་ལོ་ཙཱ་བས་བཀོད་
པའོ། །
གཉིས་པ་ནི། སྙན་པའི་བ་དན་འཇིག་རྟེན་གསུམ་དུ་་་་་་་་་་
གྲགས། །དམ་པའི་ཆོས་སྒྲ་སེང་གེའི་སྒྲ་བསྒྲགས་པ། །ཐམས་ཅད་
མཁྱེན་པ་དཀོན་མཆོག་མཛོད་བརྙེས་པ། །ཞབས་ལ་ཚངས་དབང་
གཙུག་གི་ནོར་བུས་གཏུགས། །ཞེས་གསུངས། སྙན་པའི་བ་དན་
ཞེས་པ་ནི། བཅོམ་ལྡན་འདས་ཀྱི་སྙན་པར་གྲགས་པའི་དཔེར་་་
གསུང་བ་སྟེ། གང་ན་བ་དན་བཟང་བོ་བཙུགས་པའི་ས་ཕྱོགས་དེ་
བརྗིད་པར་གནས་པ་ལྟ་བུའམ། ཡང་ན་གཙུག་ལག་ཁང་དང་།
ཚོང་འདུས་དང་། རྒྱལ་བོའི་ཕོ་བྲང་སོགས་སུ་བ་དན་བཙུགས་པ་
མཐོང་བས་ཕ་གི་ན་རྒྱལ་བོའི་ཕོ་བྲང་སོགས་ཡོད་པར་མཚོན་པ་ལྟ་
བུའོ། ཞེས་གསུངས། འཇིག་རྟེན་གསུམ་ནི། ས་འོག་ཀླུའི་་་་
འཇིག་རྟེན། ས་སྟེང་མི་ཡི་འཇིག་རྟེན། ས་བླ་ལྷའི་འཇིག་རྟེན་
དང་གསུམ་མོ། ། མི་འཇིགས་པ་བཞི་བརྙེས་པས་གསུང་ངམ་དམ་
པའི་ཆོས་ཀྱི་སྒྲ་ལ་འཇིགས་པ་དང་བག་ཚ་བ་མེད་པར་སེང་གེའི་སྒྲ་
ལྟར་སྒྲོག་པ་ཐམས་ཅད་མཁྱེན་པ་ཆོས་དཀོན་མཆོག་རིན་པོ་ཆེའི་
མཛོད་ལ་མངའ་བརྙེས་པ་གང་གི་ཞབས་ལ། ཚངས་པ་དང་ལྷའི་
དབང་བོ་སོགས་སྲིད་པའི་དྲེགས་ལྡན་ཀུན་གྱི་གཙུག་གི་ནོར་བུས་
གཏུགས་ཏེ་ཕྱག་འཚལ་ན། གཞན་དག་གིས་སྨོས་ཅི་དགོས་ཏེ།
འཇིག་རྟེན་ཀུན་གྱིས་ཕྱག་བྱ་བ་དང་མཆོད་པ་དང་བསྟོད་པ་འོས་
502

སོ་སོར་ཐར་བའི་མདོའི་གླེང་གཞི་གསལ་བྱེད།
པའི་ཕྱིར་རོ། །
སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །འགྲོ་བའི་
གཙོ་ལ་སྤྱི་བོས་ཕྱག་འཚལ་ཏེ། །ཐམས་ཅད་མཁྱེན་པའི་བསླབ་གཞི་
དཀོན་མཆོག་སྣོད། །འཕགས་པའི་ཚོགས་ཀྱི་དབུས་སུ་དབྱེ་བར་་་
བྱ། །ཞེས་གསུངས། འཁོར་བ་སྡུག་བསྔལ་གྱི་རྒྱ་མཚོ་གཏིང་མཐའ་
མེད་པ་ལས་ཕ་རོལ་ཏུ་བརྒལ་བ། འགྲོ་བའི་གཙོ་བོ་བཅོམ་ལྡན་
འདས་ལ་སྤྱི་བོས་ཕྱག་འཚལ་ཏེ། ཐམས་ཅད་མཁྱེན་པས་བསྟན་
པའི་བསླབ་པའི་གཞི་དཀོན་མཆོག་རིན་པོ་ཆེའི་སྣོད་དང་འདྲ་བའི་སོ་
སོར་ཐར་བ་འཕགས་པའི་ཚོགས་ཀྱི་དབུས་སུ་དབྱེ་བར་བྱའོ། །
སངས་རྒྱས་འདུལ་བ་གངས་ཅན་མཚོ། །གཏིང་མཐའ་མེད་པ་
ཐམས་ཅད་ཀྱི། །གནས་པའི་སྙིང་དང་སྙིང་བོ་ནི། །སོ་སོར་ཐར་བ་
འདི་ཡིན་ནོ། ། ཞེས་གསུངས། སངས་རྒྱས་ཀྱིས་གསུངས་པའི་
ཆོས་འདུལ་བའི་སྡེ་སྣོད་གངས་ཅན་མཚོ་སྟེ། རྒྱ་མཚོ་ཆེན་པོ་དང་
འདྲ་བར་གཏིང་མཐའ་དཔག་ཏུ་མེད་པ་དེ་ཐམས་ཅད་ཀྱི་གནས་
དང་། སྙིང་དང་སྙིང་བོ་ལྟ་བུ་ནི། སོ་སོར་ཐར་བ་འདི་ཡིན་ནོ། །
དེ་ཡང་འདུལ་བ་ལུང་སྡེ་བཞི་སོ་སོར་ཐར་བའི་མདོ་འདི་ལས་འཕྲོས་
པས་ན་གནས་དང་། འདུལ་བའི་སྡེ་སྣོད་ལུས་དང་འདྲ་བའི་སྙིང་
དང་སྙིང་བོ་ལྟ་བུར་གསུངས་པ་ཡིན་ནོ། །
འདི་ནི་དམ་ཆོས་རྒྱལ་བོ་ཡི། །ཆོས་ཀུན་གྱི་ནི་འདྲེན་པ་མཆོག
། འདི་ནི་དགེ་སློང་ཚོང་ཚོགས་ཀྱི། །བསླབ་ཟོང་ཚོང་ཁང་ཆེན་པོ་
ཡིན། །ཚུལ་ཁྲིམས་འཆལ་བས་ཟིན་རྣམས་ཀྱི། །གདུག་པ་རྣམ་སེལ་
སྨན་འདི་ཡིན། །འདི་ནི་ལང་ཚོས་རྣམ་འཁྲུལ་བའི། །སྐད་གཉིས་
གཞོན་ནུའི་ལྕགས་ཀྱུ་ཡིན། །ཞེས་གསུངས། སོ་སོར་ཐར་བའི་མདོ་
503

བློ་སྦྱོང་དོན་བདུན་མའི་འགྲེལ་བ།
འདི་ནི། དམ་པའི་ཆོས་ཀུན་གྱི་རྒྱལ་བོ་དང་། དམ་པའི་ཆོས་ཀུན་
གྱི་ནི་འདྲེན་པ་མཆོག་སྟེ། དམ་པའི་ཆོས་ཀུན་གྱི་གཙོ་བོ་ཡིན་པའི་
ཕྱིར་རོ། ། སོ་སོར་ཐར་བའི་མདོ་འགྲེལ་མི་བརྗེད་དྲན་བྱེད་ལས།
དམ་ཆོས་རྒྱལ་བོ་ནི། སོ་སོར་ཐར་བ་ཉིད་ལ་བྱའོ། ཞེས་པ་ནས
གཙོ་བོ་གྱུར་པའི་ཕྱིར། རྒྱལ་བོ་ཞེས་བྱའོ། ། ཞེས་སོ། །
སོར་ཐར་བ་འདི་ནི། ཐར་བ་མྱ་ངན་ལས་འདས་པ་རིན་པོ་ཆེ་དོན་
དུ་གཉེར་བའི་དགེ་སློང་ཚོང་བ་ལྟ་བུའི་ཚོགས་ཀྱི་མྱང་འདས་ཀྱི་ནོར་
བུ་རིན་པོ་ཆེ་ཉོ་བྱེད་ཚུལ་ཁྲིམས་ཀྱི་བསླབ་པ་ཟོང་དང་འདྲ་བའི་ཚོང་
ཁང་ཆེན་པོ་ལྟ་བུ་ཡིན་ནོ། ། གཞན་ཡང་། ཚུལ་ཁྲིམས་འཆལ་
བའི་ཉེས་ལྟུང་སྦྲུལ་གྱི་དུག་གི་མཆེ་བ་དང་འདྲ་བས་ཟིན་པ་རྣམས་ཀྱི་
ཉེས་ལྟུང་གི་གདུག་པ་རྣམ་པར་སེལ་བར་བྱེད་པའི་སྨན་ལྟ་བུ་ཡང་སོ་
སོར་ཐར་བ་འདི་ཡིན་ནོ། ། སོ་སོར་ཐར་བའི་མདོ་འགྲེལ་ལས།
གང་ཟག་ཚུལ་ཁྲིམས་ཉམས་པར་གྱུར་བའམ། བསླབ་པ་ཕུལ་བ་
རྣམས་སླར་ཚངས་པར་སྤྱོད་པ་སྦྱིན་ཞིང་བསླབ་པ་བྱིན་པ་དང་།
རབ་བྱུང་དུ་གནས་པས་སྔར་ཚུལ་ཁྲིམས་ཉམས་ཤིང་བསླབ་པ་ཕུལ་
བས་མི་དགའ་ཞིང་། སེམས་ཚེར་མ་གདུག་པས་བཙུགས་པ་དང་
འདྲ་བར་གནས་པ་ལ། ཚུལ་ཁྲིམས་འདིས་ཉེས་པ་སེལ་ཞིང་སྦྱོང་
བས་ན། སེམས་ཀྱི་གདུང་བའམ་ཟུག་རྔུ་འབྱིན་པ་ལ་སྨན་ལྟ་བུར་
གྱུར་པས་ན་སྨན་ཞེས་སྨྲོས་སོ། ། ཞེས་ཀྱང་གསུངས་སོ། །
གཞན་ཡང་སོ་སོར་ཐར་བ་འདི་ནི། ལང་ཚོ་གསར་བས་སེམས་རྣམ་
པར་འཁྲུལ་བའི་སྐད་གཉིས་དགེ་སློང་གཞོན་ནུའི་སེམས་འདུལ་བའི་
ལྕགས་ཀྱུ་ལྟ་བུའང་ཡིན་ཏེ། བྱ་བ་དང་བྱ་བ་མ་ཡིན་པ་སྟོན་པའི་
ཕྱིར་དང༌། ཚུལ་ཁྲིམས་འཆལ་བ་གནས་ནས་སྐྲོད་པ་ལ་སོགས་པའི་
504

སོ་སོར་ཐར་བའི་མདོའི་གླེང་གཞི་གསལ་བྱེད།
ཆད་ལས་ཀྱིས་ཀྱང་སྐྲག་པར་བྱེད་པའི་ཕྱིར་རོ། །
མཚོ་ལས་ཟབ་པའི་འཁོར་བ་ལས། །སྒྲོལ་བའི་བརྒལ་ཐབས་
འདི་ཡིན་ནོ། །འདི་ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་
ཟམ་པ་ཡིན། །འདི་ནི་ཉོན་མོངས་ཕམ་བྱེད་ལམ། །རྒྱལ་བོ་ཡི་ནི་
འདྲེན་པ་མཆོག ། འདི་ནི་ཐར་བའི་གྲོང་འཇུག་པའི། །ཐེམ་སྐས་
བཞི་དང་འདྲ་བར་གནས། །ཞེས་གསུངས། རྒྱ་མཚོ་ལས་ཟབ་པའི་
གཏིང་མཐའ་མེད་པའི་འཁོར་བ་ལས་སྒྲོལ་བར་བྱེད་པའི་བརྒལ་་་
ཐབས་ཀྱང་སོ་སོར་ཐར་བ་འདི་ཡིན་ནོ། ། སོ་སོར་ཐར་བ་འདི་ནི་
འགྲོ་བ་བཟང་བོ་བདེ་འགྲོར་འགྲོ་བ་ཡི་ངེས་པའི་ཆུ་ལོན་དང་ཟམ་པ་
ལྟ་བུའང་ཡིན་ནོ། ། དེ་ཡང་དཔེར་ན། གཅིག་ཏུ་ཆུ་ཡང་འགོག་
ལ། མགྲོན་པོ་རྒྱུ་བའི་ཟམ་པ་ཡང་ཡིན་པས་ངེས་པའི་ཆུ་ལོན་ཟམ་
པ་སྟེ། ངེས་པར་ངན་འགྲོའི་རྒྱུན་འགོག་པར་བྱེད་པའི་ཆུ་ལོན་
དང་། བདེ་འགྲོ་མཐོ་རིས་སུ་འགྲོ་བའི་ཟམ་པ་ལྟ་བུ་ཡིན་པའི་ཕྱིར་
རོ། ། སོ་སོར་ཐར་བ་འདི་ནི། ཉོན་མོངས་པ་རྣམས་ཕམ་པར་
བྱེད་པའི་ལམ་ཡིན་ལ། རྒྱལ་བོ་ཡི་ནི་ལམ་འདྲེན་པ་མཆོག་སྟེ། ཇི་
ལྟར་རྒྱལ་བོ་ལམ་བདེ་བ་གང་ནས་གང་དུ་འགྲོ་བ་ལ་སྔོན་དུ་འགྲོ་བའི་
ལམ་འདྲེན་པ་མཆོག་ལ་རག་ལས་པ་ལྟར། མཐོ་རིས་དང་ཐར་བའི་
གནས་སུ་འགྲོ་བའང་ཚུལ་ཁྲིམས་ལ་རག་ལས་པས་སོ། ། སོ་སོར་
ཐར་བ་འདི་ནི། ཐར་བའི་གྲོང་ཁྱེར་དུ་འཇུག་པའི་ཐེམ་སྐས་བཞི་
དང་འདྲ་བར་གནས་པ་སྟེ། སྤང་བྱའི་སྣ་གཅིག་ཀྱང་སྤོང་བའི་སོ་
སོར་ཐར་བའི་ཚུལ་ཁྲིམས་མེད་པར་ཐར་བ་ཐོབ་པའི་གནས་མེད་པའི་
ཕྱིར།
ང་ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པ་ཞེས། །
505

བློ་སྦྱོང་དོན་བདུན་མའི་འགྲེལ་བ།
རང་བྱུང་ཉིད་ཀྱིས་གུས་བཅས་པར། །ནན་ཏན་དགེ་སློང་ཚོགས་
མདུན་བསྟོད། །ཅེས་གསུངས། མདོ་ལས། བཅོམ་ལྡན་འདས་
མྱ་ངན་ལས་འདས་པར་སྟོན་པ་ལ། བཅོམ་ལྡན་འདས་མྱ་ངན་ལས་
འདས་ན། ཆོས་དང་དགེ་འདུན་ཡང་ནུབ་པར་འགྱུར་བས་འཇིག་
རྟེན་སྟོང་ངོ་། ། ཞེས་དགེ་སློང་དག་གིས་ཞུས་པའི་ལན་དུ། ང་
མྱ་ངན་ལས་འདས་པའི་འོག་ཏུ་སོ་སོར་ཐར་བ་ནི་སྟོན་པར་ལྟོས་ཤིག
དྲན་པ་ཉེ་བར་བཞག་པ་ནི་གནས་བསྟན་གྱིས་ཤིག གང་ཟག་མི་
སྲུན་པ་ནི་མི་སྨྲ་བར་འདུལ་ཞིང་ལན་ལོན་ཅིག ང་འདུག་པའི་ཚེ་
བྱ་བ་དང་མི་བྱ་བར་བསྟན་པ་རྣམས་དེ་དེ་བཞིན་དུ་བྱས་ན་ང་འདུག་
པ་དང་འདྲའོ། ། ཞེས་རང་བྱུང་བཅོམ་ལྡན་འདས་ཉིད་ཀྱིས་དགེ་
སློང་གི་དགེ་འདུན་ཚོགས་པའི་མདུན་དུ། སོ་སོར་ཐར་བའི་མདོ་
སོགས་འདུལ་བའི་སྡེ་སྣོད་ནི། སྟོན་པའི་རྒྱལ་ཚབ་ཏུ་མངོན་པར་
བསྟོད་དོ། །
སངས་རྒྱས་ཞེས་བྱའི་སྒྲ་འདི་ཡང་། །འཇིག་རྟེན་དག་ན་རབ་
ཏུ་དཀོན། །མི་ཉིད་རྙེད་པར་ཤིན་ཏུ་དཀའ། །རབ་ཏུ་བྱུང་བའང་
ཤིན་ཏུ་དཀོན། །དེ་བཞིན་རབ་ཏུ་བྱུང་རྣམས་ཀྱི། །ཚུལ་ཁྲིམས་ཕུན་
སུམ་ཚོགས་རབ་དཀོན། །ཚུལ་ཁྲིམས་ཡོངས་སུ་དག་གྱུར་ཀྱང་། །
གྲོགས་བཟང་ཤིན་ཏུ་རྙེད་པར་དཀའ། །འཇིག་རྟེན་སངས་རྒྱས་་
འབྱུང་བ་དང་། །མི་དང་རབ་ཏུ་བྱུང་བ་དང༌། །ཚུལ་ཁྲིམས་ཕུན་
སུམ་ཚོགས་པ་དང་། ། གྲོགས་བཟང་རྙེད་དཀའ་རྙེད་གྱུར་ནས། །
མཁས་པ་དག་ལ་ལེགས་འདོད་ཅིང༌། །དེ་དག་འབྲས་བཅས་བྱེད་
འདོད་པས། །སྡོམ་བརྩོན་རྣམས་ཀྱི་སོ་སོར་ཐར། །མཉན་པའི་ཕྱིར་
ནི་འབད་པར་བྱ། །ཞེས་བྱུང༌། སངས་རྒྱས་བཅོམ་ལྡན་འདས་་
506

སོ་སོར་ཐར་བའི་མདོའི་གླེང་གཞི་གསལ་བྱེད།
ཞེས་བྱ་བའི་མཚན་སྒྲ་སྒྲོག་པ་འདི་ཡང་འཇིག་རྟེན་དག་ན་རབ་ཏུ་
དཀོན་ཏེ། ཇི་སྐད་དུ། དེ་བཞིན་གཤེགས་པ་བསྐལ་བ་དགུ་བཅུ་
རྩ་གཅིག་ནས་འཇིག་རྟེན་དུ་སྟོན་པ་མི་མཛད་དེ། འཇིག་རྟེན་སྟོང་
ངོ་། ། ཞེས་གསུངས་པས་སོ། ། དམ་པའི་ཆོས་སྒྲུབ་པའི་རྟེན་
དུ་རུང་བའི་མི་ཉིད་རྙེད་པར་ཤིན་ཏུ་དཀའ་ཞིང་། དེའི་ནང་ནས་
ཀྱང་རབ་ཏུ་བྱུང་བ་ཤིན་ཏུ་དཀོན་ནོ། ། དེ་བཞིན་དུ་རབ་ཏུ་བྱུང་
བ་རྣམས་ཀྱི་ནང་ནས་ཀྱང་ཚུལ་ཁྲིམས་ཕུན་སུམ་ཚོགས་པ་སྲུང་བ་
ཤིན་ཏུ་དཀོན་ཞིང་། གལ་ཏེ་ཚུལ་ཁྲིམས་ཡོངས་སུ་དག་པར་གྱུར་
ཀྱང་། གྲོགས་བཟང་བོ་དགེ་བའི་བཤེས་གཉེན་སོགས་དང་ཕྲད་པ་
ཤིན་ཏུ་རྙེད་པར་དཀའོ། དེས་ན་འཇིག་རྟེན་དུ་སངས་རྒྱས་བྱོན་པ་
དང་། མི་ལུས་ཐོབ་སྟེ་རབ་ཏུ་བྱུང་བ་དང་། ཚུལ་ཁྲིམས་ཕུན་
སུམ་ཚོགས་པ་བསྲུངས་པ་དང་། གྲོགས་བཟང་བོ་རྙེད་པར་དཀའ་
བ་དེ་དག་རྙེད་པར་གྱུར་ནས། མཁས་པ་བདག་ཉིད་ལ་འདི་ཕྱིས་
ཀུན་ཏུ་ལེགས་པ་ཞིག་འདོད་ཅིང༌། མིའི་ལུས་ཐོབ་པ་དང་། རབ་
ཏུ་བྱུང་བ་སོགས་འབྲས་བུ་དང་བཅས་པ་ཞིག་སྙིང་ནས་བྱེད་པར་
འདོད་པའི་སྡོམ་བརྩོན་རྣམས་ཀྱིས་སོ་སོར་ཐར་བ་འདི་མཉན་པའི་
ཕྱིར་དུ་འབད་པར་བྱའོ། ཇི་སྐད་དུ། དགེ་བའི་བཤེས་གཉེན་
གང་ཞེ་ན། རྒྱུ་རྣམ་པ་བརྒྱད་ཀྱིས་རྣམ་པ་ཐམས་ཅད་ཡོངས་སུ་
རྫོགས་པའི་དགེ་བའི་བཤེས་གཉེན་ཡིན་པར་རིག་པར་བྱ་སྟེ།
བརྒྱད་གང་ཞེ་ན། ཚུལ་ཁྲིམས་ལ་གནས་པ་དང་། མང་དུ་ཐོས་པ་
དང་། རྟོགས་པ་དང་ལྡན་པ་དང༌། རྗེས་སུ་སྙིང་བརྩེ་བ་དང་
ལྡན་པ་དང་། ཡིད་ཡོངས་སུ་མི་སྐྱོ་བ་དང་། བཟོད་པ་དང་ལྡན་
པ་དང་། མི་འཇིགས་པ་དང་ལྡན་པ་དང་། ཚིག་གི་བྱ་བ་དང་
507

བློ་སྦྱོང་དོན་བདུན་མའི་འགྲེལ་བ།
ལྡན་པའོ། ཞེས་གྲོགས་བཟང་བོ་དགེ་བའི་བཤེས་གཉེན་གྱི་མཚན་
ཉིད་གསུངས་པ་ལྟར་རོ། །
དགེ་སློང་དབང་དུལ་ཀུན་དབང་བོ། །སངས་རྒྱས་མི་འགྱུར་
རབ་བྱུང་བ། །ངེས་པར་ཐར་བ་འདོད་རྣམས་ཀྱིས། །སོ་སོར་ཐར་བ་
རྟག་ཏུ་བསྲུང་། །བསྐལ་བ་བྱེ་བ་རྣམས་སུ་ཡང༌། །སོ་སོར་ཐར་བ་
ཐོས་པ་དང་། །གཟུང་དང་འཛིན་པ་རྙེད་དཀའ་སྟེ། །སྒྲུབ་པའང་
ཤིན་ཏུ་རྙེད་པར་དཀའ། །ཞེས་གསུངས། དགེ་སློང་དབང་བོ་དུལ་
བ་རྣམས་ནི་ཡུལ་དང་དུས་དང་གང་ཟག་སོགས་གནས་སྐབས་ཀུན་ཏུ་
དབང་བོ་དུལ་ཞིང་། སངས་རྒྱས་བཅོམ་ལྡན་འདས་
བསམ་པ་བརྟན་པོ་མི་འགྱུར་བས་རབ་ཏུ་བྱུང་བ། ངེས་པར་ཐར་
བ་ཐོབ་པར་འདོད་པ་རྣམས་ཀྱིས་སོ་སོར་ཐར་བའི་སྡོམ་པ་ཇི་སྲིད་
འཚོའི་བར་དུ་རྟག་ཏུ་སྲུངས་ཤིག ཅིའི་ཕྱིར་ཞེ་ན། བསྐལ་བ་བྱེ་
བ་རྣམས་སུ་ཡང་། ·སོ་སོར་ཐར་བའི་མདོ་རྣ་བས་ཐོས་པ་དང་།
ཡིད་ལ་བསམ་པས་གཟུང་བ་དང་འཛིན་པ་ནི་རྙེད་པར་དཀའ་སྟེ།
དལ་བ་དང་འབྱོར་བའི་རྟེན་རྙེད་པར་དཀའ་བས་སོ། ། དེའི་
ཕྱིར་སོ་སོར་ཐར་བ་ལ་སྒྲུབ་པ་སྙིང་བོ་བྱེད་པའང་ཤིན་ཏུ་རྙེད་པར་
དཀའོ། ། སོ་སོར་ཐར་བའི་མདོ་འགྲེལ་ཚིག་གི་བརྗེད་བྱང་ལས།
ཐོས་པ་དང་གཟུང་བ་དང་འཛིན་པ་རྙེད་པར་དཀའ་བ་དག་ནི།
ལུང་གི་སྒོ་ནས་རྙེད་པར་དཀའ་བ་ཡིན་ལ། སྒྲུབ་པའང་རྙེད་པར་
དཀའ་བ་ནི་རྟོག་པའི་སྒོ་ནས་རྙེད་པར་དཀའ་བ་ཡིན་ནོ། ། ཞེས་
གསུངས།
སངས་རྒྱས་རྣམས་ནི་འབྱུང་བ་བདེ། །ཆོས་སྟོན་པ་ཡང་བདེ་
བ་ཡིན། །དགེ་འདུན་མཐུན་པ་བདེ་བ་སྟེ། །འཕགས་པ་རྣམས་ནི་
— 508

སོ་སོར་ཐར་བའི་མདོའི་གླེང་གཞི་གསལ་བྱེད།
མཐོང་བ་བདེ། །དམ་པ་དག་དང་འགྲོགས་པ་བདེ། །བྱིས་པ་རྣམས་
ནི་མ་མཐོང་ན། །རྟག་ཏུ་བདེ་བ་ཉིད་དུ་འགྱུར། །ཚུལ་ཁྲིམས་ལྡན་
པ་མཐོང་བ་དེ། །མང་དུ་ཐོས་པ་མཐོང་བ་བདེ། །ཡང་སྲིད་རྣམ་
པར་སྒྲོལ་བ་ཡི། །དགྲ་བཅོམ་པ་དག་མཐོང་བ་བདེ། །འཇུག་ངོགས་
བདེ་བའི་ཆུ་ཀླུང་བདེ། །ཆོས་ལ་གོམས་པའི་སྐྱེ་བོ་བདེ། །ཤེས་རབ་
ཐོབ་པར་གྱུར་པ་བདེ། །ངའོ་ང་རྒྱལ་ཟད་པ་བདེ། །ངེས་པར་བྱས་
ཤིང་དབང་བོ་ཐུལ་བ་དག ། དགོན་པ་ཞི་བ་རྣམས་སུ་རྒས་གྱུར་
དང་། །མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་་་་
རྣམས་ཀྱི་གནས་པ་བདེ། །ཞེས་གསུངས། སངས་རྒྱས་རྣམས་་་་་་
འཇིག་རྟེན་དུ་འབྱུང་བ་ནི་བདེ་བ་སྟེ འཇིག་རྟེན་དུ་བཀྲ་ཤིས་
བདེ་ལེགས་འབྱུང་བའི་ཕྱིར་དང༌། སྐལ་བ་དང་ལྡན་པ་ཀུན་དགའ་
བའི་ཕྱིར་རོ། ། སངས་རྒྱས་ཀྱིས་གསུང་རབ་དམ་པའི་ཆོས་བསྟན་
པ་ཡང་བདེ་བ་ཡིན་ཏེ། གཅིག་ཏུ་ཕན་པ་དང་བདེ་བའི་རྒྱུ་ཡིན་
པའི་ཕྱིར། དགེ་འདུན་རྣམས་ཚུལ་ཁྲིམས་དག་པ་དང་། ལྟ་བ་
མཐུན་པ་དང་། ཆོ་ག་དག་པ་དང་། འཚོ་བ་དག་པ་དང་།
ཐུགས་མཐུན་པ་ནི་བདེ་བ་སྟེ། སྨོན་ལམ་དང་བྱ་བ་སོགས་ཡང་
དག་པར་འགྲུབ་པའི་རྒྱུ་ཡིན་པའི་ཕྱིར། དེ་ལྟར་འཇིག་རྟེན་དུ་
དཀོན་མཆོག་གསུམ་བྱུང་བ་ནི་བདེ་བ་སྟེ། འཇིག་རྟེན་དུ་ཤིན་ཏུ་
བཀྲ་ཤིས་པར་བྱས་པའི་ཕྱིར་རོ།། དགེ་འདུན་མཐུན་པ་རྣམས་
ཀྱི་ལྷག་པའི་བསླབ་པ་གསུམ་ལ་རྗེས་སུ་སྒྲུབ་པའི་དཀའ་ཐུབ་ཀྱང་
བདེ་བའི་རྒྱུ་ཡིན་པས་འབྲས་བུའི་སྒོ་ནས་བདེ་བའོ། ། སོ་སོ་སྐྱེ་
བོའི་ས་ལས་འཕགས་ཤིང་སྡིག་པའི་ལས་ལས་རིང་དུ་སོང་བ་འཕགས་
པ་རྣམས་ནི་དངོས་སུ་མཐོང་བ་ཙམ་གྱིས་ཡིད་བདེ་བ་སྐྱེ་བར་འགྱུར་
509

བློ་སྦྱོང་དོན་བདུན་མའི་འགྲེལ་བ།
ཞིང་། དམ་པ་དགེ་བའི་བཤེས་གཉེན་རྣམས་དང་ལྷན་ཅིག་ཏུ་་
འགྲོགས་པའང་བདེ་བ་སྟེ དེ་དག་མཐོང་བ་དང་འགྲོགས་པ་ལས་
བདེ་བ་འབྱུང་བའི་ཕྱིར་རོ། ། སྡིག་པའི་གྲོགས་པོ་བྱིས་པ་རྣམས་
ནི་མ་མཐོང་ན་རྟག་ཏུ་བདེ་བ་ཉིད་དུ་འགྱུར་ཏེ། སྡིག་པའི་གྲོགས་
པོ་དང་མ་འགྲོགས་ན་རྣམ་པ་ཐམས་ཅད་དུ་བདེ་བར་འགྱུར་བའི་
ཕྱིར་རོ། ། ཇི་སྐད་དུ། སྐྱེས་རབས་ལས། དམ་པ་རྣམས་ནི་
སུས་ཀྱང་མི་བསྲིང་སྟེ། །དུལ་བའི་ཚུལ་གྱིས་དགེ་བ་བསྟེན་པར་བྱ། །
དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བསྒོས་པར་ཡང་གོས་
པར་འགྱུར། །ཞེས་དང༌། ཚོམས་ལས། དགེ་བའི་བཤེས་གཉེན་
བསྟེན་བྱ་ཞིང་། །སྐྱེས་བུ་དམ་པ་བསྟེན་པར་བྱ། །དེ་ལྟ་བུ་དག་་་
བསྟེན་བྱས་ན། །སྡིག་པར་མི་འགྱུར་ལེགས་པར་འགྱུར། །ཞེས་དང་།
དད་པ་མེད་ཅིང་འཇུངས་པ་དང༌། །དབྱེན་བྱེད་ཕྲ་མ་ཅན་དག་་
དང་། །མཁས་པའི་བཤེས་པར་མི་བྱ་ཞིང་། །སྡིག་ཅན་མི་དང་་་་་
འགྲོགས་མི་བྱ། །གལ་ཏེ་སྡིག་པ་བྱེད་པ་དག ། སྡིག་མི་བྱེད་པས་
བསྟེན་ན་ཡང་། །སྡིག་པ་བྱེད་པར་དོགས་སྐྱེ་ཞིང༌། །མི་སྙན་པ་ཡང་
འཕེལ་བར་འགྱུར། །ཞེས་དང༌། རྣམ་པ་ཀུན་ཏུ་དགྲ་འདྲ་བའི། །
བྱིས་དང་འགྲོགས་པ་སྡུག་བསྔལ་ཞིང༌། །བྱིས་པ་དག་དང་འགྲོགས་
བྱེད་པ། ཡུན་རིང་རྗེས་སུ་འགྱོད་པར་འགྱུར། །ཞེས་གསུངས་པ་
ལྟར་རོ། ། དགེ་སློང་ཚུལ་ཁྲིམས་དང་ལྡན་པ་ནི། ལུས་དང་ངག་
གི་ཉེས་པ་དང་རང་བཞིན་གྱི་ཁ་ན་མ་ཐོ་བ་རབ་ཏུ་གསུངས་པས་
གཞན་ལ་མི་གནོད་པའི་ཕྱིར། དེ་ལྟ་བུའི་སྐྱེས་བུ་དམ་པ་ཚུལ་་་་
ཁྲིམས་དང་ལྡན་པ་མཐོང་བ་ནི་བདེ་བ་སྟེ སྐལ་བ་དང་ལྡན་པ་
སུས་མཐོང་ཡང་གནོད་པ་མི་བྱེད་པར་ཡིད་ཆེས་ཤིང་དགའ་བ་སྐྱེ་
510 www

སོ་སོར་ཐར་བའི་མདོའི་གླེང་གཞི་གསལ་བྱེད།
བའི་ཕྱིར་རོ། ། མང་དུ་ཐོས་པ་མཐོང་བ་སྟེ་བསྟེན་པ་ཡང་བདེ་བ་
སྟེ། མང་དུ་ཐོས་པའི་སྟོབས་ཀྱིས་ལྟ་བ་ངན་པ་དང་ཐེ་ཚོམ་སེལ་
ཞིང་། ཡིད་མི་བདེ་བའི་དོགས་པ་རྣམས་གཅོད་པར་བྱེད་པའི་ཕྱིར།
འཁོར་བར་ལས་ཉོན་གྱིས་སྐྱེས་པའི་ཡང་སྲིད་མེད་པས་དེ་ལས་རྣམ་
པར་གྲོལ་བའི་དགྲ་བཅོམ་པ་དག་མཐོང་པ་ཡང་བདེ་བ་སྟེ། དགྲ་
བཅོམ་པ་དག་ནི་དགེ་ལེགས་ཀྱི་བསམ་པ་ཅན་ཡིན་པས། དེ་དག་
དངོས་སུ་མཐོང་བ་བདེ་བའི་རྒྱུར་འགྱུར་བའི་ཕྱིར། དཔེར་ན།
འཇུག་ངོགས་བདེ་བའི་ཆུ་ཀླུང་བདེ་བ་ལྟ་བུ་སྟེ། ཉམ་ང་བ་མེད་
པའི་འཇུག་ངོགས་དེར་ཕ་རོལ་ཏུ་བརྒལ་བར་འདོད་པའི་མི་ཡང་བདེ་
ལ། ཆུ་བོ་འབབ་པ་ཉིད་ཀྱང་བདེ་བའི་ཕྱིར་རོ། ། འཕགས་པའི་
ཆོས་ལམ་ཡན་ལག་བརྒྱད་ལ་གོམས་པའི་འཕགས་པའི་སྐྱེ་བོ་ནི་བདེ་
བ་སྟེ། མཐོང་བའི་ཆོས་ལ་བདེ་བར་གནས་པ་ཐོབ་པས་སོ། །
ཟག་པ་མེད་པའི་ཤེས་རབ་ཀྱི་རལ་གྲི་ཐོབ་པར་གྱུར་པ་ཡང་བདེ་བ་སྟེ།
དེས་མི་མཐུན་ཕྱོགས་གཅོད་པར་བྱེད་པའི་ཕྱིར། ངའོ་སྙམ་པའི་ང་
རྒྱལ་སྤངས་ཤིང་ཟད་པ་ཡང་བདེ་བ་སྟེ ང་རྒྱལ་ནི་ཉོན་མོངས་
པའི་རྩ་བ་ལྟ་བུ་ཡིན་པས་དེ་བཅད་པ་ན འདོད་ཆགས་སོགས་
ཀྱང་མི་འབྱུང་བས་བདེ་བས་སོ། ། འདིའི་ཡན་ཆད་དུ་འབྲས་བུ་
ཐོབ་པ་སོགས་བདེ་བར་བསྟན་ཏོ། ། ད་ནི་འབྲས་བུ་ཐོབ་པའི་
གནས་ཀྱི་དབང་དུ་བྱས་ནས་གསུང་བ། བདག་གི་དོན་མ་རྫོགས་
པར་ལམ་དེ་ལས་མི་ལྡོག་ཅིང་རང་བཞིན་བཟང་བས་དེས་པར་བྱས་
ཤིང་། དབང་བོའི་སྒོ་བསྡམས་པས་དབང་བོ་ཐུལ་བའི་དགེ་སློང་
དག མི་དང་མི་མིན་གྱི་འཚེ་བ་མེད་པའི་འབྲོག་དགོན་པ་ཞི་བ་
རྣམས་སུ་ན་སོ་རྒས་པར་གྱུར་པའི་བར་དུ་གནས་པ་དང་། མང་དུ་
- 511

བློ་སྦྱོང་དོན་བདུན་མའི་འགྲེལ་བ།
ཐོས་པ་ནགས་ཀྱི་ནང་དག་ཏུ་ལང་ཚོ་ཡོལ་བ་རྣམས་ཀྱིས་གནས་པ་ནི་
བདེ་བ་སྟེ། གནས་དེར་ཆོས་སྤྱོད་པ་ཤིན་ཏུ་འཕེལ་བའི་ཕྱིར་རོ། །
སོ་སོར་ཐར་བའི་མདོ་འགྲེལ་ལས། དགེ་སློང་གི་རྒྱན་གང་ཞེ་ན།
མདོར་ན་རྣམ་པ་བཅུ་བདུན་ཏེ། དད་པ་དང་ལྡན་པ་དང་། གཡོ་
མེད་པ་དང་། ནད་ཉུང་བ་དང་། བརྩོན་འགྲུས་བརྩམས་པའི་
རང་བཞིན་ཅན་དང་། ཤེས་རབ་རྣོ་བ་དང་། འདོད་པ་ཆུང་བ་
དང་། ཆོག་ཤེས་པ་དང་། གསོ་སླ་བ་དང་། དགའ་སླ་བ་དང་།
སྦྱངས་པའི་ཡོན་ཏན་དང་ལྡན་པ་དང་། མཛེས་པ་དང་། དྲོད་
རིག་པ་དང་། སྐྱེས་བུ་དམ་པའི་ཆོས་དང་ལྡན་པ་དང་། མཁས་
པའི་རྟགས་དང་ལྡན་པ་དང༌། བཟོད་པ་ཆེ་བ་དང་། དེས་པ་
དང་། གྱ་ནོམ་པ་ཡིན་ནོ་གསུངས། དེ་ནས་དུས་ཚིགས་འགྱུར་
བས་མི་རྟག་པ་དང་། དེའི་ཕྱིར་བག་ཡོད་བྱ་དགོས་པར་གདམས་
པ་སོགས་གསུངས་པ་ནི། ཚེ་དང་ལྡན་པ་དག་སོ་ཀ་རྣམས་ཀྱི་་་་
འདས་པ་དང་། ལྷག་མ་ཇི་ཙམ་པ་དེ་ཙམ་མོ། །
ཚེ་དང་ལྡན་པ་དག རྒ་བ་དང་འཆི་བ་མངོན་པར་འོང་ཞིང་།
སྟོན་པའི་བསྟན་པ་ཡང་འཇིག་པར་འགྱུར་བས། ཚེ་དང་ལྡན་པ་
དག་གིས་བག་ཡོད་པས་རྣལ་འབྱོར་དུ་བྱའོ། དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་
ཆུབ་དང་། གཞན་ཡང་གང་དག་དེ་ལྟ་བུ་དང་མཐུན་པ་དགེ་བའི་
ཆོས་བྱང་ཆུབ་ཀྱི་ཕྱོགས་དང་ཕྱོགས་མཐུན་པ་རྣམས་ཀྱང་བག་ཡོད་
པས་འཐོབ་བོ། ། བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་
ནི་དོན་ཉུང་བ་བྱ་བ་ཉུང་བ་ཡིན་ན། དགེ་འདུན་གྱི་ཐོག་མར་བྱ་བ་
ཅི་ཡོད། ཚེ་དང་ལྡན་པ་དག་མ་ལྷགས་པ་རྣམས་ལ་འདུན་པ་དང་
- 512

སོ་སོར་ཐར་བའི་མདོའི་གླེང་གཞི་གསལ་བྱེད།
ཡོངས་སུ་དག་པ་དྲིས་ཤིག་དྲིས་ནས་ཀྱང་བརྗོད་པར་བྱའོ། ཞེས་
བྱུང་། འདུལ་བའི་ལུགས་ཀྱི་ལོ་འགོ་ཧོར་ཟླ་བཅུ་བའི་བཅུ་དྲུག་
ནས་འཛིན་ཅིང་། ལུང་གསོ་སྦྱོང་གི་གཞི་ལས། དུས་ཚིགས་དྲུག་
གསུངས་པས། བཅུ་བའི་ཉེར་དགུའམ་གནམ་སྟོང་ལ་དུས་ཚིགས་
བརྗོད་པའི་ཚེ། ཚེ་དང་ལྡན་པ་དག་སང་གི་སྐྱ་རེངས་ཤར་བ་ན།
དགུན་རྣམས་ཀྱི་ཟླ་བ་ཕྱེད་ནི་འདས་སོ། ཟླ་བ་ཕྱེད་དང་གཉིས་ནི་
ལུས་སོ། ཞེས་དང་། བཅུ་གཅིག་པའི་བཅོ་ལྔ་ལ། ཚེ་དང་ལྡན་
པ་དག་སང་གི་སྐྱ་རེངས་ཤར་བ་ན། དགུན་རྣམས་ཀྱི་ཟླ་བ་གཅིག་
ནི་འདས་སོ། ། ཟླ་བ་གཅིག་ནི་ལུས་སོ། ། ཞེས་དང༌། བཅུ་
གཅིག་པའི་ཉེར་དགུ་ལ། ཚེ་དང་ལྡན་པ་དག་སང་གི་སྐྱ་རེངས་
ཤར་བ་ན། དགུན་རྣམས་ཀྱི་ཟླ་བ་ཕྱེད་དང་གཉིས་ནི་འདས་སོ།
ཟླ་བ་ཕྱེད་ནི་ལུས་སོ། ། ཞེས་དང་། བོད་ལོའི་བཅོ་ལྔ་ལ།
དགུན་རྣམས་ཀྱི་ཟླ་བ་གཉིས་ནི་འདས་ཏེ། ལྷག་མ་མ་ལུས་སོ། །
ཞེས་བརྗོད་པར་བྱ་སྟེ། སོར་འགྲེལ་ཚིག་གི་བརྗེད་བྱང་ལས།
དབྱར་ཟླ་འབྲིང་བའི་ཉ་ལ་འདོན་ན་ནི། འདི་སྐད་ཅེས་ཚེ་དང་
ལྡན་པ་དག་སོ་ཀ་རྣམས་ཀྱི་ཟླ་བ་གཉིས་ནི་འདས་ཏེ། ལྷག་མ་མ་
ལུས་སོ་ཞེས་བརྗོད་པར་བྱའོ། ཞེས་སོ། ། བཅུ་གཉིས་པའི་བཅུ་
དྲུག་ནས། གཉིས་པའི་བཅོ་ལྔའི་བར་ཟླ་བ་གཉིས་ཀྱི་དུས་ཚིགས་
བཞི་ལ། དགུན་སྨད་རྣམས་ཀྱི་ཞེས་སོགས་དང་། གཉིས་པའི་
བཅུ་དྲུག་ནས། བཞི་བའི་བཅོ་ལྔའི་བར་ཟླ་བ་གཉིས་ཀྱི་དུས་ཚིགས་
བཞི་ལ། དཔྱིད་རྣམས་ཀྱི་ཞེས་སོགས་དང་། བཞི་བའི་བཅུ་དྲུག་
ནས། དྲུག་པའི་བཅོ་ལྔའི་བར་ཟླ་བ་གཉིས་ཀྱི་དུས་ཚིགས་བཞི་ལ།
ཀ་རྣམས་ཀྱི་ཞེས་སོགས་དང་། དྲུག་པའི་བཅུ་དྲུག་ནས།
513

བློ་སྦྱོང་དོན་བདུན་མའི་འགྲེལ་བ།
བརྒྱད་པའི་བཅོ་ལྔའི་བར་ཟླ་བ་གཉིས་ཀྱི་དུས་ཚིགས་བཞི་ལ།
དབྱཪ་རྣམས་ཀྱི་ཞེས་སོགས་དང་། བརྒྱད་པའི་བཅུ་དྲུག་ནས།
བཅུ་བའི་བཅོ་ལྔའི་བར་ཟླ་བ་གཉིས་ཀྱི་དུས་ཚིགས་བཞི་ལ་སྟོན་་
རྣམས་ཀྱི་ཞེས་སོགས་བརྗོད་ཚུལ་དགུན་གྱི་དུས་ཚིགས་བཞི་ལ་རིགས་
འདྲ་སྦྱར་རོ། ། སོ་སོར་ཐར་བའི་འགྲེལ་བ་ཚིག་གི་བརྗེད་བྱང་
ལས། དབྱར་ཟླ་གསུམ་དང་། དགུན་ཟླ་གསུམ་གྱི་ནི། ར་བ་
དང་ཐ་ཆུང་མར་གྱི་ངོ་བཅོ་ལྔ་མི་ཐུབ་པས། ར་བ་དང་ཐ་ཆུང་གི་
གནམ་སྟོང་བཞི་གསོ་སྦྱོང་བཅུ་བཞི་བ་ཡིན་ནོ། །སྟོན་ཟླ་གསུམ་དང་།
དཔྱིད་ཟླ་གསུམ་གྱི་ནི་འབྲིང་བོ་མར་གྱི་ངོ་བཅོ་ལྔ་ཡང་མི་ཐུབ་པས།
འབྲིང་བོའི་གནམ་སྟོང་གཉིས་གསོ་སྦྱོང་བཅུ་བཞི་བ་ཡིན་ནོ།།།
ཞེས་གསུངས་པ་ལྟར། དབྱར་ཟླ་ར་བ་ཧོར་ཟླ་ལྔ་བ་དང་། དབྱར་
ཟླ་ཐ་ཆུང་ཧོཪ་ཟླ་བདུན་པ་དང་། དགུན་ཟླ་ར་བ་ཧོར་ཟླ་བཅུ་
གཅིག་པ་དང་། དགུན་ཟླ་ཐ་ཆུང་ཧོར་ཟླ་དང་བོ་སྟེ་ཟླ་བ་བཞིའི་
མར་ངོའི་ཉི་ཤུ་དགུའི་གསོ་སྦྱོང་བཞི་ལ་རང་རང་གི་ཟླ་བ་མར་ངོའི་
ཞག་བཅོ་ལྔ་མི་ཐུབ་པ་སྟེ་མ་ཚང་བས། གསོ་སྦྱོང་བཅུ་བཞི་བ་ཡིན་
ཞིང་། སྟོན་ཟླ་འབྲིང་བོ་ཧོར་ཟླ་དགུ་བ་དང་། དཔྱིད་ཟླ་འབྲིང་
བོ་ཧོར་ཟླ་གསུམ་པའི་ཉེར་དགུ་གཉིས་ཀྱང་ཞག་བཅོ་ལྔ་མི་ཐུབ་པས་
གསོ་སྦྱོང་བཅུ་བཞི་བ་ཡིན་ནོ། ། འདུལ་བ་མེ་ཏོག་ཕྲེང་རྒྱུད་ལས།
ཁ་བ་སོ་ཀ་དབྱར་རྣམས་ཀྱི། །ཟླ་བ་གཉིས་དང་བཞི་ཡི་ནི། །མར་ངོ་
ལ་ནི་བཅུ་བཞི་བའི། །གསོ་སྦྱོང་སྡོམ་བརྩོན་དག་གིས་བྱ། །ཞེས་
དུས་རྣམས་མཐའ་དག་འཕོ་བས་ན། །ཟླ་ཕྱེད་གསུམ་་་་་
དང་།
གསུམ་རྗེས་ལ་འཆར། །ལོ་ལ་ཞག་རེ་མ་ཚང་པའི། །ཟླ་བ་དྲུག་ཏུ་
བསྟན་པ་ཡིན། །ཞེས་དང༌། མཛོད་འགྲེལ་ལས། དགུན་དང་
514

སོ་སོར་ཐར་བའི་མདོའི་གླེང་གཞི་གསལ་བྱེད།
དཔྱིད་དང་དབྱར་རྣམས་ཀྱི། །ཟླ་བ་ཕྱེད་དང་གཉིས་འདས་ནས། །
ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་དོར། །ཞེས་
གསུངས་པ་ལྟར་རོ། ། ཟླ་ཤོལ་བྱུང་བའི་སྐབས་སུ དཔེར་ན།
ཧོར་ཟླ་དྲུག་པ་གཉིས་བྱུང་ན་དྲུག་པ་སྔོན་མ་དངོས་ཟླ་དང་། ཕྱི་མ་
ཤོལ་ཟླ་ཡིན་ཏེ། ཀུན་མཁྱེན་མཚོ་རྣ་བས། སྲ་བརྐྱངས་གདིང་
བའི་དུས་ནི་སྟོན་ཟླ་འབྲིང་བོའི་ཚེས་བཅུ་དྲུག་ཡིན་ལ། ཟླ་བ་ལ་
ཤོལ་དོར་བ་ནི། རྒྱལ་བོའི་རྗེས་སུ་འབྲང་ཞེས་གསུངས་པས།
ཤོལ་ཟླ་དོར་བའི་ཚེ་ན་སྟོན་ཟླ་འབྲིང་བོ་གཉིས་སུ་རྒྱལ་བོས་བྱས་པ་ན།
ཟླ་བ་དེ་གཉིས་གང་ལ་སྲ་བརྐྱངས་གདིང་ཞེ་ན། དབྱར་གནས་ཟླ་
བ་གསུམ་གྱི་མཐའ་མའི་དུས་ཀྱི་དགག་དབྱེ་ཇི་ལྟ་བ་བཞིན་དུ་ཕྱིས་
དེའི་ཉིན་པར་སྲ་བརྐྱངས་གདིང་བར་བྱ་ཡི། ཤོལ་ཟླའི་རྗེས་སུ་
འབྲིང་བས་ནི་མི་བྱའོ། ། ཞེས་དགུ་བ་གཉིས་སུ་རྒྱལ་བོས་བྱས་ན།
དགུ་བ་ཕྱི་མ་ཤོལ་ཟླ་ཡིན་པས་དེའི་རྗེས་སུ་མི་འབྲང་བས་གསུངས་
པས་གནད་ཀྱིས་སྦྱར་རོ། །
ཆོས་འདུལ་བའི་ཐུན་མོང་མ་ཡིན་པའི་ལུགས་ཀྱི་ཟླ་བ་བཅུ་
གཉིས་ནི། མར་ངོ་སྔོན་དུ་འགྲོ་བའི་དབང་དུ་བྱས་པ་ཕྱེད་ཚེས་
ཡིན་ཞིང་། འཇིག་རྟེན་རྒྱལ་བོའི་ལུགས་ཀྱི་ཟླ་བ་བཅུ་གཉིས་ནི།
ཡར་ངོ་སྔོན་དུ་འགྲོ་བའི་དབང་དུ་བྱས་པ་རིལ་ཚེས་ཡིན་ནོ། །
དེའི་ཕྱིར་ཤོལ་ཟླ་ལ་རིལ་ཚེས་ཀྱིས་ཁྱབ་སྟེ། འཇིག་རྟེན་རྒྱལ་བོའི་
ལུགས་དང་མཐུན་དགོས་པའི་ཕྱིར། དེར་ཐལ། མེ་ཏོག་ཕྲེང་
རྒྱུད་ལས། ལོ་དང་ཟླ་བ་ཟླ་ཤོལ་དག །རྒྱལ་བོའི་བཀའ་ཡིས་ཀྱང་
ནི་བསྔགས། །བཀའ་བཙན་གྲགས་ལྡན་ཤེས་རབ་ཅན། །དཔུང་་་
ལྡན་དེ་ཡི་རྗེས་འབྲང་བྱ། ། ཞེས་དང་། འདུལ་བའི་མདོ་ལས།
515

བློ་སྦྱོང་དོན་བདུན་མའི་འགྲེལ་བ།
ཟླ་བ་ཤོལ་དོར་བ་ནི་རྒྱལ་བོའི་རྗེས་སུ་འབྲང་བས་སོ། ། ཞེས་དང་།
ཊཱིཀ་ལས། ཟླ་བ་ལྷག་པ་ཤོལ་དོར་བར་བྱ་སྟེ། རྒྱལ་བོ་དང་མཐུན་
པར་བྱའོ། ། ཞེས་བྱ་བའི་ཐ་ཚིག་གོ། ཞེས་གསུངས་པའི་ཕྱིར།
མདོ་རྩ་བ་མཆན་དང་བཅས་པ་ལས་ཀྱང་། ཟླ་བ་ལྷག་པ་ཤོལ་དོར་
བ་ནི་དགེ་སློང་གིས་བརྩིས་པ་མི་བཙན་གྱིས རྒྱལ་བོའི་རྗེས་སུ་
འབྲང་བས་ཤོལ་དོར་བར་བྱའོ། ། ཞེས་ཀུན་མཁྱེན་མཚོ་རྣ་བས་
གསལ་བར་གསུངས་པའི་ཕྱིར། དེས་ན་དུས་ཚིགས་ལྔར་ཕྱེ་བའི་
དབྱར་ཙམ་ལ་ཟླ་ཤོལ་འདོན་པ་སོགས་མི་བྱ་སྟེ། ཕྱེད་ཚེས་ཀྱི་ཟླ་
ཤོལ་ཞིག་གཞི་མ་གྲུབ་པའི་ཕྱིར། ཤོལ་ཟླའི་དུས་ཚིགས་བརྗོད་ཚུལ་
ནི། དཔེར་ན། ཧོར་ཟླ་གཉིས་པ་དང་གསུམ་པ་གང་རུང་ལ་ཤོལ་
བྱུང་ན་དཔྱིད་ཟླ་གསུམ་ཡོད་པས་གསོ་སྦྱོང་དྲུག་ཡོད་ལ། གཉིས་
པའི་ཉེར་དགུའམ་གནམ་གང་ཡོད་ན་གནམ་སྟོང་ལ། སང་གི་སྐྱ་
རེངས་ཤར་བ་ན། དཔྱིད་རྣམས་ཀྱི་ཤོལ་དང་བཅས་པའི་ཟླ་བ་ཕྱེད་
ནི་འདས་སོ། ། ཟླ་བ་ཕྱེད་དང་གསུམ་ནི་ལུས་སོ། ། ཞེས་དང་
གསོ་སྦྱོང་གཉིས་པ་ལ། སང་གི་སྐྱ་རེངས་ཤར་བ་ན། དཔྱིད་
རྣམས་ཀྱི་ཤོལ་དང་བཅས་པའི་ཟླ་བ་གཅིག་ནི་འདས་སོ། ། ཟླ་བ་
གཉིས་ནི་ལུས་སོ། ། ཞེས་དང་། གསོ་སྦྱོང་གསུམ་པ་ལ།
དཔྱིད་རྣམས་ཀྱི་ཤོལ་དང་བཅས་པའི་ཟླ་བ་ཕྱེད་དང་གཉིས་ནི་འདས་
སོ། །་ཕྱེད་དང་གཉིས་ནི་ལུས་སོ། ། ཞེས་དང་། གསོ་སྦྱོང་
བཞི་བ་ལ། དཔྱིད་རྣམས་ཀྱི་ཤོལ་དང་བཅས་པའི་ཟླ་བ་གཉིས་ནི་
འདས་སོ། ། ཟླ་བ་གཅིག་ནི་ལུས་སོ།། ། ཞེས་དང། གསོ་
སྦྱོང་ལྔ་བ་ལ། དཔྱིད་རྣམས་ཀྱི་ཤོལ་དང་བཅས་པའི་ཟླ་བ་ཕྱེད་
དང་གསུམ་ནི་འདས་སོ། ། ཟླ་བ་ཕྱེད་ནི་ལུས་སོ། ། ཞེས་དང་།
516

སོ་སོར་ཐར་བའི་མདོའི་གླེང་གཞི་གསལ་བྱེད།
གསོ་སྦྱོང་དྲུག་པ་ལ། དཔྱིད་རྣམས་ཀྱི་ཤོལ་དང་བཅས་པའི་ཟླ་བ་
གསུམ་ནི་འདས་ཏེ། ལྷག་མ་མ་ལུས་སོ། ། ཞེས་བརྗོད་པར་
བྱའོ། ། ཧོར་ཟླ་བཞི་བ་དང་ལྔ་བ་གང་རུང་ལ་ཤོལ་བྱུང་ན།
ཀ་རྣམས་ཀྱི་ཤོལ་དང་བཅས་པའི་ཟླ་བ་གསུམ་དང་། དྲུག་པ་དང་
བདུན་པ་གང་རུང་ལ་ཤོལ་བྱུང་ན། དབྱར་རྣམས་ཀྱི་ཤོལ་དང་
བཅས་པའི་ཟླ་བ་གསུམ་དང་། བརྒྱད་པ་དང་དགུ་བ་གང་རུང་ལ་
ཤོལ་བྱུང་ན། སྟོན་རྣམས་ཀྱི་ཤོལ་དང་བཅས་པའི་ཟླ་བ་གསུམ་
དང་། བཅུ་བ་དང་བཅུ་གཅིག་པ་གང་རུང་ལ་ཤོལ་བྱུང་ན།
དགུན་རྣམས་ཀྱི་ཤོལ་དང་བཅས་པའི་ཟླ་བ་གསུམ་དང་། བཅུ་་
གཉིས་པ་དང་རྒྱ་ལོ་གང་རུང་ལ་ཤོལ་བྱུང་ན། དགུན་སྨད་རྣམས་
ཀྱི་ཤོལ་དང་བཅས་པའི་ཟླ་བ་གསུམ་ལས་ཞེས་སོགས་སུ་བརྗོད་ཚུལ།
དཔྱིད་ཟླའི་དུས་ཚིགས་བརྗོད་ཚུལ་ལ་རིགས་པ་བསྒྲེ་བར་བྱའོ། །
འོ་ན་ཟླ་ལྷག་གི་མར་ངོའི་གསོ་སྦྱོང་བཅུ་བཞི་བ་དང་བཅོ་ལྔ་བ་གང་
བྱེད་ཅེ་ན། ཧོར་ཟླ་དང་བོ་དང། གསུམ་པ་དང་། ལྔ་བ་དང་།
བདུན་པ་དང་། དགུ་བ་དང་། བཅུ་གཅིག་པ་གང་རུང་ལ་ཟླ་
ལྷག་བྱུང་ན། ལག་ལེན་བདེ་བའི་ཕྱིར་དུ་ཟླ་ལྷག་དེ་དག་གི་མར་
ངོའི་གསོ་སྦྱོང་ཡང་བཅུ་བཞི་བ་བྱ་ཞིང༌། ཧོར་ཟླ་གཉིས་པ། བཞི་
བ། དྲུག་པ། བརྒྱད་པ། བཅུ་བ། བཅུ་གཉིས་པ་གང་རུང་
ལ་ཟླ་ལྷག་བྱུང་ན། ཟླ་ལྷག་དེ་དག་གི་གསོ་སྦྱོང་ཡང་བཅོ་ལྔ་བ་བྱ་
དགོས་ཏེ། མཆིམས་འཇམ་པའི་དབྱངས་ཀྱིས། དེ་ཡང་དངོས་
ཀྱི་ཟླ་བ་ཐུབ་ན་ཤོལ་ཡང་ཐུབ་ལ། མི་ཐུབ་ན་ཤོལ་ཡང་དེའི་རྗེས་སུ་
འབྱུང་ངོ་། ། ཞེས་གསུངས་པའི་ཕྱིར། སོར་འགྲེལ་ཚིག་གི་་་་
བརྗེད་བྱང་ལས། སྟོན་པའི་བསྟན་པའང་འཇིག་པར་འགྱུར་བའི་
---- 517

བློ་སྦྱོང་དོན་བདུན་མའི་འགྲེལ་བ།
ཞེས་བྱ་བ་གསུངས་ཏེ། སྟོན་པའི་བསྟན་པ་ཞིག་ན་ཚངས་པར་སྤྱོད་
པའི་གནས་མེད་པའི་ཕྱིར་རོ། ། དུས་འདས་པ་དང་རྒ་ཤི་མངོན་
པར་འོང་བ་དང་། སྟོན་པའི་བསྟན་པའང་འཇིག་པར་འགྱུར་བའི་
ཉེས་དམིགས་ཡོད་པས། སོ་སོར་ཐར་བ་མཉན་པ་ལ་རྣ་བ་གཏོད་
ཅིང་། བག་ཡོད་པས་དགེ་བའི་ཆོས་ལ་བརྩོན་པར་བྱའོ། ། ཞེས་
གསུངས་པ་ལྟར་རོ། ། སོཪ་འགྲེལ་མི་བརྗེད་དྲན་བྱེད་ལས།
ཡང་དག་པར་རྫོགས་པ་ནི། ཡང་དག་པ་ཉིད་དུ་མཁྱེན་པར་བྱ་བ་
ཡོངས་སུ་རྫོགས་པ་ལ་བྱའོ། ། ཞེས་གསུངས། ཡང་དེ་ཉིད་ལས།
བཅོམ་ལྡན་འདས་ཀྱིས། བསྟན་པ་འཇིག་པ་གཉིས་གསུངས་ཏེ།
མང་དུ་ཐོས་པ་གྲོང་ན་གནས་པ་དང༌། ཉུང་དུ་ཐོས་པ་དགོན་པ་ན་
གནས་པའོ། ། དགོན་པ་ན་གནས་པ་ཡང་། ཚུལ་ཁྲིམས་ལྕི་་
ཡང་། གསོ་སྦྱོང་གི་བྱེ་བྲག་དང་། མདོ་སྡེའི་གནས་ཤེས་པ་དག་
གནས་པར་བྱ་ཡི གཞན་མ་ཡིན། ཞེས་གསུངས་སོ། ། དེ་
ལྟར་དགོན་པའི་ལས་བྱེད་གཙོ་བོ་རྣམས་དུས་ཀྱི་དབང་གིས་མང་
ཐོས་པ་རྙེད་པར་དཀའ་ཡང་། དཀར་ཕྱོགས་ལ་དགའ་ཞིང་།
དགོན་པའི་བཤད་སྒྲུབ་ཆོས་སྤྱོད་ལ་གཅེས་པ་ཞིག་མ་མཐའ་དགོས་ཀྱི།
དེ་ལས་ལྡོག་པ་རྣམས་ནི་ཅིག་ཤོས་སུ་འགྱུར་བར་གསུངས་པས་སོ། །
སློབ་དཔོན་ཟླ་བ་གྲགས་པའི་ཕུང་བོ་ལྔའི་རབ་བྱེད་ལས། བག་མེད་
པ་ནི། དགེ་བའི་ཆོས་རྣམས་མི་བསྒོམ་ཞིང་གཅེས་སུ་མི་འཛིན་པ་
སྟེ། ཞེས་དང་། བག་ཡོད་པ་ནི། དགེ་བའི་ཆོས་རྣམས་སྒོམ་པ་
ལ་གཅེས་སུ་བྱེད་པ་དང་བཅས་པ་ཉིད་དེ། སེམས་ཀྱི་རྒྱུན་དགེ་
བའི་ཆོས་ལ་གཞོལ་བར་བྱེད་ཅེས་བྱ་བའི་དོན་ནོ། ། ཞེས་
གསུངས་སོ། ། སོར་འགྲེལ་ལས། དོན་ཉུང་བ་ཞེས་བྱ་བ་ནི་ཡིད་
518

སོ་སོར་ཐར་བའི་མདོའི་གླེང་གཞི་གསལ་བྱེད།
ཀྱི་ལས་སོ། ། བྱ་བ་ཉུང་བ་ཞེས་བྱ་བ་ནི་ལུས་དང་ངག་གཉིས་ཀྱིས་
སོ། ། ཞེས་གསུངས་པ་ལྟར། ཡིད་ལ་འཁོར་བའི་ཕུན་ཚོགས་
མང་བོ་བསམ་རྒྱུ་མེད་པས་དོན་ཉུང་བ་དང་། ལུས་ངག་གིས་་་་
འཁོར་བའི་བྱ་བ་མང་བོ་མི་བྱེད་པས་བྱ་བ་ཉུང་བ་ཡིན་ནོ། །
དགེ་འདུན་གྱི་ཐོག་མར་བྱ་བ་ཅི་ཡོད་ཅེས་པ་ནི། དགེ་འདུན་
གསོ་སྦྱོང་གི་ལས་ལ་མི་འདུ་བ་དགག་པའི་དབང་དུ་བྱས་པ་སྟེ།
དགེ་འདུན་གྱི་གསོ་སྦྱོང་ལ་ཕེབས་པ་ལས་ལྷག་པའི་ཐོག་མར་བྱ་བ་ཅི་
ཡོད་གསོ་སྦྱོང་ལ་འདུ་བ་ལས་ལྷག་པའི་བྱ་བ་གཙོ་བོ་གཞན་མེད་པས་
ན་ངེས་པར་འདུ་དགོས་ཤིང་། གལ་ཏེ་ན་བ་སོགས་ཀྱི་དབང་གིས་
འདིར་མ་ལྷགས་པ་རྣམས་ལ་འདུན་པ་དང་། ཡོངས་སུ་དག་པ་
དྲིས་ཤིག་དང་། དྲིས་ནས་ཀྱང་བརྗོད་པར་བྱའོ། ། ཞེས་པའོ།
དབྱར་གནས་ཀྱི་ནང་དུ་སྔར་དབྱར་ཁས་ལེན་བྱས་པའི་དགེ་སློང་ནད་
པ་དག་ལ། གསོ་སྦྱོང་དང་དགག་དབྱེའི་སྐབས་སུ་འདུན་པ་དང་
ཡོངས་དག་འབུལ་བར་སྣང་ལ འོན་ཀྱང་ནད་པ་དེ་དག་དགེ་
འདུན་གྱི་གསོ་སྦྱོང་གི་མཚམས་དེར་མེད་ཀྱང་སྐྱོན་མེད་དེ། དེ་དག་
གིས་སྔར་དགེ་འདུན་དེ་རྣམས་དང་ལྷན་ཅིག་ཏུ་གནས་དེར་དབྱར་
གནས་པར་ཁས་བླངས་པའི་ཕྱིར་དང་། གསོ་སྦྱོང་གི་ལས་ཀྱི་་་་
མཚམས་དང་། དབྱར་གནས་ཀྱི་མཚམས་མི་འདྲ་བར་གསུངས་་
པའི་ཕྱིར་དང་། དེ་དག་ནད་པ་ཡིན་པས་དམིགས་བསལ་ཡང་ཡོད་
པའི་ཕྱིར་རོ། ། རྒྱ་ཆེར་འགྲེལ་ལས། མཚམས་མ་བཅད་པའི་
གནས་སུ་ནི། །ལས་ལ་རྩིག་པ་མཚམས་ཡིན་ནོ། ། ཞེས་བྱ་བ་ནི།
མཚམས་མ་བཅད་པའི་གནས་གང་ཡིན་པ་དེར་ནི་ལས་བྱ་བའི་ཡུལ་
ལ་གཙུག་ལག་ཁང་གི་རྩིག་པ་ཉིད་མཚམས་ཡིན་པའོ། ། ཞེས་
519

བློ་སྦྱོང་དོན་བདུན་མའི་འགྲེལ་བ།
དང་། འདི་ལྟར་དབྱར་གནས་པར་ཁས་བླངས་པའི་མཚམས་གང་
ཡིན་པ་དེ་ཉིད་ཞེས་པ་ནས། མཚམས་འདིར་རྙེད་པ་བགོ་བ་དང་།
ཤི་བའི་ཡོ་བྱད་བྱིན་གྱིས་བརླབས་པ་ཡང་འདུས་པ་ཡིན་ནོ། ། དེ་
ལྟར་ཡང་ཚེ་དང་ལྡན་པ་ཉེ་དགའ་གཙུག་ལག་ཁང་ནས་ཐག་རིང་བོ་
ན་འདུག་པས་ཁོ་བོ་མཚམས་སུ་གཏོགས་པས་རྙེད་པ་དབང་ངོ་ཞེས་
སྨྲས་པ་ཡིན་ནོ། ། ཞེས་དང༌། དགོན་པ་ལ་ནི་ཕྱོགས་ཕྱོགས་སུ་
རྒྱང་གྲགས་ཀྱི་མཐའ་ཚུན་ཆད་དོ། ། ཞེས་བྱ་བ་ནི། དགོན་པ་
ལ་ནི་དབུས་ནས་ཕྱོགས་ཕྱོགས་སུ་རྒྱང་གྲགས་གཅིག་གི་མཐའ་ཚུན་
ཆད་མཚམས་ཡིན་ཏེ། ། ཞེས་གསུངས་པས་སོ། ། འདུན་པ་
དང་ཡོངས་དག་འབུལ་བའི་སྔགས་ཚིག་སོགས་ནི། རྒྱ་ཆེར་འགྲེལ་
དུ་གསུངས་པ་རྣམས་གཞི་གསུམ་ཆོ་གར་བཀོད་པ་ལྟར་རོ། །
ཤཱཀྱ་སེང་གེ་དེ་ལ་ནི། །སོར་མོ་བཅུ་ཡི་ཐལ་སྦྱར་ཏེ། །སོ་སོར་
ཐར་བ་གདོན་པར་བྱ། །གདུལ་བའི་དོན་དུ་ང་ལས་ཉོན། །ཐོས་ནས་
དྲང་སྲོང་ཆེན་པོ་ཡིས།།ཇི་སྐད་གསུངས་བཞིན་བསྒྲུབ་བྱ་ཞིང་། །ཁ་
ན་མ་ཐོ་ཕྲ་རྣམས་ལ། ། བརྟུན་ཅིང་བྱེད་པ་ཉིད་དུ་གྱིས། །ཞེས་་་་
གསུངས། སོར་འགྲེལ་ལས། ཤཱཀྱ་ཞེས་པ་ནི། སྔོན་རྒྱལ་བོ་
འཕགས་སྐྱེ་བོའི་བུ་གཉིས་ཤིག་ཀ་ཕྱི་ལ་སྡུ་ཞེས་བྱ་བར་སྤྱུགས་པས།
ཡུལ་དེའི་དྲང་སྲོང་ཀ་ཕྱི་ཞེས་བྱ་བས་རིལ་བ་སྤྱི་བླུགས་ཀྱིས་ཡུལ་གྲུ་
བཅད་ནས་བྱིན་པས། ཕྱོགས་ཀུན་ཏུ་བདེའོ་ཞེས་གྲགས་ཏེ
ཐམས་ཅད་དེར་འདུ་ཞིང་། རྒྱལ་བོ་འཕགས་སྐྱེ་བོ་ལས་ཀྱང་བུ་དེ་
དག་ཤིན་ཏུ་འབྱོར་བ་ཆེ་ལ། ཕོད་ཅིང་ལྕོགས་པ་དང༌། གྲགས་ཆེ་
བ་དེ་དག་གི་མི་རྒྱུད་ལ་ཤཱཀྱ་ཞེས་གྲགས་སོ་གསུངས། སེང་གེ་ཞེས་
བྱ་བ་ནི། ཇི་ལྟར་སེང་གེ་རལ་བ་ཅན་ཕྱོགས་གང་ནས་གང་དུ་འགྲོ་
520

སོ་སོར་ཐར་བའི་མདོའི་གླེང་གཞི་གསལ་བྱེད།
བ་ལ་འཇིགས་པ་མེད་པར་འགྲོ་བ་དེ་བཞིན་དུ། དེ་བཞིན་གཤེགས་
པའང་མི་འཇིགས་བཞི་དང་ལྡན་པས་ན། མུ་སྟེགས་ཅན་གྱི་ཚོགས་
ལ་སོགས་པ་སྐྲག་པར་མཛད་པས་དེ་ལྟར་བརྗོད་དོ། ། ཞེས་སོ། །
དགེ་སློང་རྣམས་ཀྱིས་རང་གི་སེམས་འདུལ་བ་དང་། གཞན་གྱི་་
སེམས་ཀྱང་འདུལ་བའི་དོན་དུ། སོ་སོར་ཐར་བའི་མདོ་ང་ལས་ཉོན་
ཅིག། དེ་ལྟར་སོ་སོར་ཐར་བའི་མདོ་གསུངས་པ་ཐོས་ནས།
བཅོམ་ལྡན་འདས་དྲང་སྲོང་ཆེན་པོས་ཇི་སྐད་གསུངས་པ་བཞིན་དུ་
སྒྲུབ་པར་བྱ་ཞིང་། དེ་ཡང་རང་བཞིན་གྱི་ཁ་ན་མ་ཐོ་བ་རག་པ་དག་
མ་ཟད། བཅས་རྐྱང་གི་ལྟུང་བ་ཁ་ན་མ་ཐོ་བ་ཕྲ་མོ་རྣམས་ལ་ཡང་
བརྟུན་ཅིང་བྱེད་པ་ཉིད་དུ་གྱིས་ཤིག་སྟེ། འབད་པ་ལྷུར་བླངས་ནས་
སྤོངས་པར་གྱིས་ཤིག་ཅེས་པའོ། ། ཁ་ན་མ་ཐོ་བ་ནི། མི་མང་
སར་བརྗོད་པར་མི་རིགས་པའི་བྱ་བ་སྟེ། དེ་ལ་བཅས་པ་དང་རང་
བཞིན་གྱི་ཁ་ན་མ་ཐོ་བ་གཉིས་ཡོད་ཀྱང་། རང་བཞིན་གྱི་དེ་ནི་སྡིག་
པ་ཆེ་ཞིང་ལྕི་བས་ན། ཁ་ན་མ་ཐོ་བ་ཆེ་བའམ་རགས་པ་དང་།
བཅས་རྐྱང་གི་དེ་ནི་ཕྲ་བའོ། ། བཅས་པའི་ཁ་ན་མ་ཐོ་བ་ཕྲ་བའི་
ཕྲ་བ་ལ་ཡང་བརྙས་པར་མི་བྱ་ཞིང་། ཤིན་ཏུ་བསྒྲིམས་ཏེ་བསྲུང་
ཞིང་བསྡམས་པར་བྱ་དགོས་ན། རང་བཞིན་གྱི་ཁ་ན་མ་ཐོ་བ་ལ་
སོགས་པ་སྡིག་པ་ཆེ་སྦོམ་པོ་རྣམས་ལྟ་ཅི་སྨོས། ཞེས་སོ་སོར་ཐར་
བའི་མདོ་འགྲེལ་མི་བརྗེད་དྲན་བྱེད་ལས་གསུངས་པ་ལྟར་རོ། །
རྟག་ཏུ་འབད་པས་བདའ་བ་ཡི། །སེམས་རྟ་ཁ་བརླན་དཀའ་
བ་ལ། །མཐུན་པའི་གཟེར་རྣོན་བཏབ་པ་ཡི། །སྲབ་ནི་སོ་སོར་ཐར་
འདི་ཡིན། །ཆེ་བ་གང་དག་ངག་ཙམ་གྱིས། །ལྡོག་ཅིང་མཚམས་ལས་
མི་འདའ་བ། །དེ་དག་མི་རྟ་བཟང་བོ་སྟེ། །ཉོན་མོངས་གཡུལ་ལས་
521 —--

བློ་སྦྱོང་དོན་བདུན་མའི་འགྲེལ་བ།
ངེས་རྒྱལ་འགྱུར། །སུ་ལ་སྲབ་འདི་མེད་པ་དང་། །ནམ་དུའང་འདོད་
པར་མི་འགྱུར་བ།།། དེ་དག་ཉོན་མོངས་གཡུལ་གྱིས་དཀྲུགས། །
འཇོག་བྲལ་རྣམ་པར་འཁྱམས་པར་འགྱུར། །ཞེས་གསུངས། དུས་
རྟག་ཏུ་ཚུལ་བཞིན་མ་ཡིན་པ་ཡིད་ལ་བྱེད་པས་བདའ་བ་ཡི། རང་
སེམས་རྟ་དམུ་རྒོད་དང་འདྲ་བ་ཁ་བརླན་པར་དཀའ་བ་། དེ་
དང་མཐུན་པའམ་འཚམ་པའི་གཟེར་བུ་རྣོན་པོ་བརྒྱ་ཕྲག་གིས་བཏབ་
པའི་སྲབ་ལྟ་བུ་ནི། སོ་སོར་ཐར་བའི་སྡོམ་པ་འདི་ཡིན་ནོ། །
འདི་ལ། གཟེར་རྣོན་བརྒྱ་བ་ཡི་དང༌། བཏབ་པ་ཡི་ཞེས་འདོན་
ཚུལ་གཉིས་སྣང་ཡང་ཚིག་གི་རྒྱས་བསྡུས་ཙམ་ལས་ཁྱད་པར་མེད་
དོ། ། སོར་འགྲེལ་ཚིག་གི་བརྗེད་བྱང་ལས། གཟེར་རྣོན་བརྒྱ་བ་
ཞེས་བྱ་བ་ནི། གདུག་སྲབ་ལྕགས་ཀྱི་གཟེར་བུ་རྣོན་པོ་མང་བོ་ལྡན་
པ་དང་འདྲ་བར། སོ་སོར་ཐར་བ་འདི་ལ་ཡང་བསླབ་པའི་གཞི་
མང་བོ་དང་ལྡན་པ་སྟེ། བརྒྱ་བ་ཞེས་བྱ་བ་ནི། མང་བོ་མཚོན་
པའི་ཚིག་ཡིན་གྱི། གྲངས་བརྒྱ་ངེས་པ་ནི་མ་ཡིན་ནོ། ། ཞེས་
མི་བརྗེད་དྲན་བྱེད་ལས། གཟེར་རྣོན་བརྒྱ་བ་ནི།གསུངས།
ཆད་པའི་ལས་ཀྱི་སྒོ་མང་བའོ། ། ཞེས་སོ། ། ཚུལ་ཁྲིམས་དག་
པའི་ཆེ་བ་ལ་གནས་པ་གང་དག་མི་མཐུན་ཕྱོགས་དེར་མ་འཇུག་ཅིག་
ཅེས་ངག་ཙམ་གྱིས་ཀྱང་། དེ་ལས་ལྡོག་ཅིང་བཅས་པའི་མཚམས་
ལས་མི་འདའ་བའི་དགེ་སློང་དག་ནི། རྟ་ཅང་ཤེས་དང་འདྲ་བའི་
མི་རྟ་བཟང་བོ་སྟེ། ཉོན་མོངས་པས་གཟིར་བའི་གཡུལ་ལྟ་བུ་ལས་
ངེས་པར་རྒྱལ་བར་འགྱུར་རོ། ། སུ་ལ་སྲབ་ལྟ་བུའི་སོ་སོར་ཐར་
བའི་སྡོམ་པ་གང་ཡང་མེད་པ་དང་། འགའ་ཞིག་དུས་ནམ་དུའང་
སོ་སོར་ཐར་བ་འདོད་པར་མི་འགྱུར་བ་དེ་དག་ནི། ཉོན་མོངས་
522

སོ་སོར་ཐར་བའི་མདོའི་གླེང་གཞི་གསལ་བྱེད།
པའི་གཡུལ་གྱིས་སེམས་དཀྲུགས་ཏེ་ལྷག་པ་སེམས་ཀྱི་བསླབ་པ་ལ་
འཇོག་པར་བྱེད་པའི་སོ་སོར་ཐར་བའི་འདུལ་བ་དང་བྲལ་བས་འཁོར་
བར་རྣམ་པར་འཁྱམ་པར་འགྱུར་རོ། ། ཞེས་པའོ། །
དེ་ནས་སོ་སོར་ཐར་བ་དགེ་འདུན་ལ་གོ་བར་བྱེད་པའི་གསོལ་
བ་འབའ་ཞིག་གི་ལས་བརྗོད་པ་ནི། དགེ་འདུན་བཙུན་པ་རྣམས་
གསན་དུ་གསོལ། དེང་དགེ་འདུན་གྱི་གསོ་སྦྱོང་བཅུ་བཞི་བའམ་
བཅོ་ལྔ་བ་ལགས་ཏེ། གལ་ཏེ་དགེ་འདུན་གྱིས་དུས་ལ་བབ་ཅིང་
གཟོད་ན། དགེ་འདུན་གྱིས་གནང་བར་མཛོད་ཅིག་དང་། དེང་
དགེ་འདུན་གྱི་གསོ་སྦྱོང་མཛད་དེ་སོ་སོར་ཐར་བའི་མདོ་འདོན་པ་
གདོན་ནོ། ། འདི་ནི་གསོལ་བའོ། ། ཞེས་བྱུང་། འདི་ནི་་
བརྗོད་པ་མེད་པའི་གསོལ་བ་ཙམ་གྱིས་ལས་ཡིན་པས་ན། གསོལ་བ་
འབའ་ཞིག་ལས་ཏེ། ལས་དེའི་ངོ་བོ་དང་བྱ་བ་དག་དགེ་འདུན་ལ་
གོ་བར་བྱེད་པས་གསོལ་བའི་ལས་སོ། ། སོ་སོར་ཐར་བའི་མདོ་
འདོན་པ་དང་། དགེ་ཚུལ་སློང་གི་སྡོམ་པའི་འབོགས་ཆོག་སོགས་ནི།
བློ་ཐོག་ནས་འདོན་དགོས་ཀྱི། དཔེ་ཆའི་ཡི་གེ་ལ་ལྟོས་ནས་འདོན་
པ་མི་རུང་སྟེ། འདུལ་བའི་མདོ་མཆན་དང་བཅས་པ་ལས།
སོར་ཐར་བའི་མདོ་ཁ་ཏོན་དུ་ལེགས་པར་ཐོན་པས་གདོན་ཏེ། ཇི་
ལྟར་ལེགས་པར་ཐོན་པ་ཉིད་ཡིན་ཞེ་ན། ཚིག་ཕྱེད་ཀྱང་མ་འཁྲུལ་
བ་ཉིད་ནའོ།། གཞན་དུ་ན་ལས་མི་ཆགས་ཞེས་ཀརྨ་ཤ་ཏཾ་ལས་སོ། །
སོ་སོར་ཐར་བའི་མདོ་འདོན་པ་དེ་སུའི་བྱ་བ་ཡིན་ཞེ་ན། དགེ་་
འདུན་གྱི་གནས་བརྟན་གྱི་བྱ་བ་ཡིན་ནོ། ། གནས་བརྟན་དང་
པོས་འདོན་པར་མི་ནུས་པ་ཉིད་ཡིན་ན། གནས་བརྟན་གཉིས་པའི་
བྱ་བའོ། ། གནས་བརྟན་གཉིས་པ་དེས་ཀྱང་མི་ནུས་པ་ཡིན་ན།
523

བློ་སྦྱོང་དོན་བདུན་མའི་འགྲེལ་བ།
གནས་བརྟན་གསུམ་པའི་བྱ་བའོ། ། གནས་བརྟན་གསུམ་པ་དེས་
ཀྱང་མི་ནུས་པ་ཡིན་ན། དགེ་འདུན་གྱིས་རེས་ཀྱིས་འདོན་པར་བྱའོ།
རེས་བབ་པའི་ཚེ་འདོན་པར་མི་ནུས་ན། འདོན་པར་ནུས་པ་གཞན་
ལ་བཅོལ་བར་བྱའོ། ། གང་ཟག་གིས་བཅོལ་ཏེ་མ་བཏུབ་ན་དགེ་
འདུན་གྱིས་བཅོལ་བར་བྱའོ། ། དེས་རྟག་ཏུ་འདོན་པར་ཡང་དགེ་
འདུན་གྱིས་བཅོལ་བར་བྱའོ། བར་དུ་བརྗེད་པ་ལ་སོགས་པས་་་
འདོན་པ་རྡུགས་ན། དེའི་འཕྲོ་ལྷག་མ་རྣམས་དགེ་སློང་གཞན་གྱིས་
འདོན་པར་བྱའོ། ། དགེ་སློང་ཁ་ཅིག་གིས་ནི། གླེང་གཞི་འདོན་
པ་བློ་ལ་འཛིན། ཁ་ཅིག་གིས་ནི། ཕམ་པ་བློ་ལ་འཛིན། ཁ་ཅིག་
གིས་ནི། ལྷག་མ་འདོན་པ་བློ་ལ་འཛིན་པ་ལྟ་བུ་དགེ་སློང་རེ་རེས་
དུམ་བུ་འཛིན་པ་ཉིད་ཡིན་ན། འདོན་པར་བྱེད་པ་ཇི་སྙེད་ཀྱིས་
འདོན་པ་འགྲུབ་པའི་དགེ་སློང་དུ་མ་དག་གིས་རིམ་གྱིས་གདོན་པར་
བྱའོ། ཞེས་ཐབས་ཇི་ཙམ་རྡུགས་ཀྱང་བློ་ནས་འདོན་པའི་ཐབས་
མང་དུ་གསུངས་ཏེ། དཔེ་ཐོག་ནས་བཏོན་ན་གསོ་སྦྱོང་མི་ཆགས་
པར་གསུངས་པའི་ཕྱིར། སོ་སོར་ཐར་བའི་མདོ་འགྲེལ་ལས་ཀྱང་།
འདོན་པ་དེ་དག་གིས་ཚིག་ཕྱེད་ཀྱང་མ་འཁྲུལ་བར་ཐོན་པ་ཉིད་ཡིན་
ན་འདོན་གྱི།། གཞན་དུ་ན་མི་ཆགས་སོ། ། ཞེས་གསུངས་སོ། །
བུ་སྟོན་རིན་པོ་ཆེའི་ལས་བརྒྱ་རྩ་གཅིག་གི་རྣམ་བཤད་ལས སྐབས་
གང་ཡིན་གྱི་ཆོ་ག་དེ་ཚིག་ཕྱེད་ཀྱང་མ་འཁྲུལ་བར་བློ་ལ་ཐོན་པ་དགོས་
ཏེ། འདུལ་བ་ཡི་གེར་བྲིར་ཡང་མི་རུང་ན། དཔེ་ཀློག་གི་ཆོག་ལྟ་
ཅི་སྨོས། ཞེས་གསུངས་པ་ལྟར་ལ། སོ་སོར་ཐར་བའི་མདོ་འགྲེལ་
ལས། དེའི་ཚེ་འཕགས་པའི་དགེ་འདུན་དག་ཀྱང་དབང་བོ་རྣོ་བས།
ཡིད་ལ་འཛིན་པ་ཙམ་དུ་ཟད་ཀྱི། ཡི་གེར་བྲིས་པ་མེད་པས་མི་བྲི།
524

སོ་སོར་ཐར་བའི་མདོའི་གླེང་གཞི་གསལ་བྱེད།
ཞེས་དང༌། འདུལ་བ་རྣམས་ནི། བྲིས་ཏེ་ཀློག་པའམ་བལྟ་བ་ཙམ་
དུ་བྱ་བ་མ་ཡིན་གྱི། ནངས་ནུབ་གཉིས་སུ་ཡིད་ལ་དྲན་ཞིང་འདྲིས་
པས་གཟུང་བར་བྱའོ། ཞེས་བྱ་བའི་ཐ་ཚིག་ཀྱང་ཡིན་ནོ། ། ཞེས་
གསུངས་སོ། །
དེ་དག་གི་ལྷག་མ་རྣམ་པར་བཞག་པ་འཛིན་དུ་བཞུག་
སོགས་ནི། ཚེ་དང་ལྡན་པ་དག བདག་ཅག་གསོ་སྦྱོང་བྱ་སྟེ་སོ་
སོར་ཐར་བའི་མདོ་འདོན་པ་གདོན་གྱིས། ཁྱེད་ཅག་སུ་ལ་ལྟུང་བ་
ཡོད་པ་དེ་མཐོལ་ཞིག ལྟུང་བ་མེད་ན་ཅང་མ་སྨྲ་ཞིག ཅང་མི་སྨྲ་
ན་བདག་གིས་ཚེ་དང་ལྡན་པ་དག་ཡོངས་སུ་དག་པར་རིག་པར་་་་
བྱའོ། ། དེ་ལྟར་སོ་སོར་དྲིས་ནས་དགེ་སློང་གིས་ལན་བཏབ་པ་དེ་
བཞིན་དུ། དགེ་སློང་གི་འཁོར་འདི་ལྟ་བུར་ཡང་ལན་གསུམ་གྱི་བར་
དུ་བསྒྲགས་པར་བྱ་བ་ཡིན་ནོ། ། ཡང་དགེ་སློང་གང་དགེ་སློང་གི་
འཁོར་འདི་ལྟ་བུར་ལན་གསུམ་གྱི་བར་དུ་བསྒྲགས་པ་ན། ལྟུང་བ་
ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་རྫུན་དུ་སྨྲ་བ་ཡིན་
ནོ། ། ཚེ་དང་ལྡན་པ་དག་ཤེས་བཞིན་དུ་རྫུན་དུ་སྨྲ་བ་ནི
བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་སོ། །
དེ་བས་ན་དགེ་སློང་ལྟུང་བ་བྱུང་བ་རྣམ་པར་དག་པར་འདོད་པས་
ལྟུང་བ་ཡོད་ལ་དྲན་ཅིང་མཐོང་བ་མཐོལ་བར་བྱའོ། ། མཐོལ་ན་
བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་
ནི་མི་འགྱུར་རོ། ། ཚེ་དང་ལྡན་པ་དག བདག་གིས་སོ་སོར་ཐར་
བའི་མདོ་འདོན་པའི་གླེང་གཞི་བཏོན་ཟིན་ཏོ། ། དེ་ལ་བདག་
གིས་ཚེ་དང་ལྡན་་པ་དག་ལ། ཅི་འདི་ལ། ཁྱེད་ཡོངས་དག་གམ་
ཞེས་འདྲིའོ། ། ཅི་འདི་ལ། ཁྱེད་ཡོངས་སུ་དག་གམ། ཞེས་
525

བློ་སྦྱོང་དོན་བདུན་མའི་འགྲེལ་བ།
ལན་གཉིས་ལན་གསུམ་དུ་འདྲིའོ། ། འདི་ལ་ཚེ་དང་ལྡན་པ་དག་
ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་འཛིན་ཏོ། །
ཞེས་བརྗོད་པར་བྱའོ། །
བཀྲ་ཤིས་ཀྱི་གསོ་སྦྱོང་དང་། གནོད་པ་ཕྱིར་ཟློག་གི་གསོ་སྦྱོང་
སོགས་གསུམ་ནི། ཚེས་གྲངས་གང་ལ་ཡང་བྱས་ཆོག་ཅིང་། གསོ་
སྦྱོང་བཅུ་བཞི་བའམ་བཅོ་ལྔ་བ་ཞེས་པའི་ཚབ་ཏུ་བཀྲ་ཤིས་ཀྱི་གསོ་
སྦྱོང་སྟེ། ཞེས་པའམ། བསྣུམ་པའི་གསོ་སྦྱོང་སྟེ། ཞེས་པ་ལྟ་
བུའི་འདོན་པ་བརྗེ་བ་མ་གཏོགས་ཆོ་ག་གཞན་ཐམས་ཅད་སྔ་མ་དག་
དང་འདྲ་ལ། གསོ་སྦྱོང་དེ་གསུམ་ལ་དུས་བརྗོད་ཚུལ་དང་།
གསོལ་བའི་ལས་བརྗོད་ཚུལ་མི་འདྲ་བ་མ་གཏོགས་པ་སྦྱོར་དངོས་རྗེས་
གསུམ་གྱི་ཆོ་ག་ཐམས་ཅད་གསོ་སྦྱོང་བཅུ་བཞི་བ་དང་། བཅོ་ལྔ་བ་
གཉིས་དང་འདྲའོ། ཊཱིཀ་ལས། ལྷག་མ་ནི་ཐོས་པ་བསྒྲགས་པས་
ཀྱང་ངོ་། ། ཞེས་བྱ་བ་ནི། གླེང་གཞི་འདོན་པ་དང་། གསོལ་
བའི་ལྷག་མ་དག་ནི། ས་པ་བསྒྲགས་པས་ཀྱང་བསྒྲུབ་པར་བྱར་
རུང་བ་ཉིད་ཡིན་ནོ། ། ཀྱང་ངོ་ཞེས་བྱ་བའི་སྒྲས་ནི་ཚིག་ཏུ་བརྗོད་
པས་ཀྱང་བསྒྲུབ་པར་བྱར་རུང་བ་ཉིད་ཡིན་ནོ་ཞེས་བྱ་བར་སྟོན་ཏོ། །
ཞེས་གསུངས་པ་ལྟར། སོ་སོར་ཐར་བའི་མདོའི་གླེང་གཞིའི་ལྷག་མ་
ལྟུང་བ་སྡེ་ལྔའི་སྐབས་ཐོས་བསྒྲགས་བྱ་བ་ནི། སླད་མ་ཕམ་པར་
འགྱུར་བའི་ཆོས་བཞི་དང་། དགེ་འདུན་ལྷག་མའི་ཆོས་གསུམ་དང་།
མ་ངེས་པའི་ཆོས་གཉིས་དང་། སྤང་བའི་ལྟུང་བྱེད་ཀྱི་ཆོས་སུམ་ཅུ་
དང་། འབའ་ཞིག་པ་དགུ་བཅུ་དང༌། སོ་སོར་བཤགས་པར་བྱ་
བའི་ཆོས་བཞི་དང་། བསླབ་པར་བྱ་བའི་ཆོས་མང་བོ་དང་། རྩོད་
པ་ཞི་བར་བྱ་བའི་ཆོས་བདུན་པོ་རྣམས་ནི་ཟླ་བ་ཕྱེད་ཕྱེད་ཅིང་། སོ་
526

སོ་སོར་ཐར་བའི་མདོའི་གླེང་གཞི་གསལ་བྱེད།
སོར་ཐར་བའི་མདོ་འདོན་པ་ལས་འབྱུང་བས་སྔར་གསན་པའམ།
ཕྱིས་ཀྱང་གསན་པར་འགྱུར་རོ། ། མདོ་འདོན་པ་པོས། སོ་སོར་
ཐར་བ་བཏོན་པ་ཡི། ། ཞེས་བརྗོད་ལ། དགེ་སློང་གཞན་རྣམས་
ཀྱིས། ་སོ་སོར་ཐར་བ་ཐོས་པ་ཡི། །བསོད་ནམས་གྲུབ་པ་གང་ཡོད་
པ། །དེས་ནི་འཇིག་རྟེན་མ་ལུས་པས། །ཐུབ་དབང་གོ་འཕང་འཐོབ་
པར་ཤོག །བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་
ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་་་
བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །ཆོས་
འདུལ་འདི་ལ་སྤྱོད་འགྱུར་བ། །སྐྱེ་པའི་འཁོར་བ་རབ་སྤངས་ནས། །
སྡུག་བསྔལ་ཐ་མར་བྱེད་པར་འགྱུར། །ཀླུ་རྒྱལ་དགའ་བོ་ཉེ་དགའ་
བོ། །བསྟན་ལ་དད་པའི་ལྷ་རྣམས་དང་། །རྒྱལ་བོ་སྦྱིན་བདག་ཉིད་
དང་ནི། །སེམས་ཅན་ཕོངས་པ་གཞན་དག་ཀྱང་། །ཚེ་རིང་ནད་མེད་
ཕུན་སུམ་ཚོགས། །གཏན་དུ་བདེ་བ་ཐོབ་པར་ཤོག།
སྨྲས་པ། བདག་གིས་ཚུལ་འདི་བྲིས་པའི་བསོད་ནམས་་་་་
ཀྱིས། ། དམ་ཆོས་འདུལ་བའི་འཆད་ཉན་བཤད་སྒྲུབ་ནི། ། སྡེ་
སྣོད་འཛིན་པ་གཅིག་ནས་གཅིག་རྒྱུད་དེ། །འཇིག་རྟེན་ཁམས་འདིར་
ཡུན་རིང་གནས་གྱུར་ཅིག ། ཅེས་སོ་སོར་ཐར་བའི་མདོ་ཡི་གླེང་
གཞི་གསལ་བྱེད་ཅེས་བྱ་བ་འདི་ནི། ཤཱཀྱའི་དགེ་སློང་ཡེ་ཤེས་རྒྱ་
མཚོ་ཞེས་བྱ་བས། རབ་བྱུང་བཅུ་བདུན་པའི་ཐོག་མ་མེ་མོ་ཡོས་
བུའི་ལོར་བྱང་ཕྱོགས་བ་ཡན་རྫོང་གི་ཚེའི་རིག་བྱེད་ཁང་དུ་བྲིས་པའི་
ཡི་གེ་བ་ནི་ལྷ་རྗེ་མགོན་པོ་རྒྱ་མཚོའོ། །སརྦ་མངྒ་ལཾ། །
527

འདུལ་བའི་གཞི་གསུམ་ཉམས་སུ་ལེན་ཚུལ།
༄༅། །འདུལ་བའི་གཞི་གསུམ་ཉམས་སུ་ལེན་ཚུལ་
བརྗེད་བྱང་དུ་བཀོད་པ་བཞུགས་སོ། །
སྟོབས་བཅུ་མངའ་བ་མི་འཇིགས་བཞི་ལྡན་པ། །
ཐམས་ཅད་མཁྱེན་པའི་ཞབས་ལ་ཕྱག་འཚལ་ཏེ། །
གསུང་གི་བདུད་རྩི་ཕན་བདེའི་རིན་ཆེན་མཛོད། །
དགེ་འདུན་ཚོགས་ཀྱི་དབུས་སུ་དབྱེ་བར་བྱ། །
འདིར་དམ་པའི་ཆོས་འདུལ་བའི་གཞི་གསུམ་གྱི་ཉམས་ལེན་ཇི་
ལྟར་མཛད་པའི་ཚུལ་བརྗོད་པ་ལ་གསུམ། གསོ་སྦྱོང་དང་།
དབྱར་དང་། དགག་དབྱེའོ། ། དང་བོ་ནི། གཙུག་ལག་ཁང་
སོགས་བྱི་དོར་བྱས་ཏེ། དགེ་འདུན་གྱི་གོང་དུ་སྟེགས་མཐོན་པོར་
སྟོན་པ་ཐུགས་རྗེ་ཅན་ཀྱི་སྐུ་བརྙན་བཞུགས་སུ་གསོལ། དེའི་མདུན་
དུ་མཆོད་པ་ཆུ་གཉིས་ཉེར་སྤྱོད་དང་གཏོར་མ་ཆ་བཞི་དང་། གང་
འོས་སུ་གནས་བརྟན་གྱི་ཁྲི་བཤམས་པ་སོགས་ཀྱིས་སྟ་གོན་བྱའོ། །
དེ་ཡང་འདུལ་བའི་མདོ་ལས། བསྡུ་བའི་ཕྱིར་གཎྚི་བརྡུང་ངོ་། །
དེ་ལ་གནས་ནི་ཁང་སྟེང་ངོ་། ། དགེ་འདུན་འདུ་བའི་ཕྱིར་ནི་རྒྱུད་
གསུམ་དང་དེ་སྙེད་ཀྱི་ཏོག་དག་གོ། ཞེས་དང་། གནོད་པ་བྱུང་བ་
ལ་ནི་ཅི་ཙམ་གྱིས་ཆོག་པའོ། ། ཞེས་དང་། འདུས་པ་ཆེན་པོའི་
ཚེ་གཎྚི་བརྡུངས་པས་གོ་བར་མི་འགྱུར་བ་ལྟ་ན་དུང་བསྒྲིལ་ཏེ་འབུད་
པར་བྱའོ། ། རྔ་བོ་ཆེ་དག་བརྡུང་ངོ་། ། ཞེས་གསུངས།
གཎྚི་ཆེ་ཚད་ནི་སྲིད་དུ་སོར་བརྒྱ་དང་བརྒྱད། ཆུང་ངུ་ནི་སྲིད་དུ་
སོར་བརྒྱད་ཅུ་རྩ་བཞི། ཞེང་དུ་སོར་དྲུག དཔངས་སུ་སོར་བཞི།
528

སོ་སོར་ཐར་བའི་མདོའི་གླེང་གཞི་གསལ་བྱེད།
དེ་ནས་ཟུར་བཞི་བཞོགས་པ་ལ་སོར་དོ་རེ། སྣེ་མོ་གཉིས་ཀྱི་ཟུར་ཁ་
རྣམས་ཅུང་ཟད་བཞོགས་ཤིང་ནང་དུ་བཅུམ་པས་སྦལ་བའི་མགོའི་
དབྱིབས་འདྲས་པ་ནེའུ་ལེའི་མགོ་བོ་འདྲ་བ་བྱ་ཞེས་བུ་སྟོན་རིན་པོ་ཆེ་
དང་རྗེ་འདུལ་བ་འཛིན་པ་གཉིས་ཀས་གསུངས། མཁས་པ་ཁ་ཅིག
རྡུང་བྱེད་གྲུབ་ན་ཤིང་དེའི་ཡལ་ག་ལྟ་བུ་ལས་བྱ། གལ་ཏེ་མ་འབྱོར་
ན་གཎྚི་དང་རྒྱུ་གཅིག་པའི་ཤིང་ལས་བྱ་རུང་སྟེ། ལུང་ལས་ཕོངས་
པའི་དུས་སུ་བྱ་རུང་བར་གནང་བ་འདིར་ཡང་སྦྱར་ཆོག་པས་སོ། །
ཞེས་བཤད་དོ། ། མཚོ་ཊཱིཀ་ལས། གཎྜིའི་རྒྱུ་ནི་ཙན་དན་དང་རྒྱ་
ཤུག་དང་སྟག་པ་དང་སྟར་ཁ་འོམ་བུ་དང་སེང་ལྡང་དང་འོད་མ་ཙན་
དན་དམར་པོ་དང་བརྒྱད་དང་། དེའི་སྟེང་དུ་རྒྱ་གར་ན་ཡོད་པའི་
ཤིང་བདུན་དང་བཅོ་ལྔ་སྟེ་གང་འཛོམ་ལ་བྱེད་དོ། ། དེའི་ཚད་ནི་
སྲིད་དུ་སོར་བརྒྱད་ཅུ་རྩ་བཞི། ཞེས་དང་། དེ་རྡུང་བའི་ཤིང་ཡང་
གོང་དུ་བསྟན་པའི་ཤིང་འབྲས་བུ་ཅན་དེ་ཉིད་ལས་བྱས་པ། ཞེས་
གསུངས་སོ། ། གཎྚི་རྡུང་ཚུལ་ནི། གཙུག་ལག་ཁང་སོགས་ཀྱི་
སྟེང་དུ་དགེ་སློང་ཡིན་ན་ཆོས་གོས་རྣམ་གསུམ་གྱོན་ལ། ལྷམ་ཕུད་
དེ་གདིང་བའི་སྟེང་ནས་དཀོན་མཆོག་ལ་ཕྱག་གསུམ་འཚལ་ཏེ་གཟན་
སྐྱོར་བྱས་ལ་ཁ་མདུན་དུ་འཁོར་ནས་གཎྚི་ཕྲག་གོང་གཡོན་པར་ལེབ་
ཀྱིས་བཞག་པ་ལ་ཐོག་མར་ཤིང་ཚ་ལན་གསུམ་བྱེད། འདི་ནི་གཎ་
གཡོག་གིས་གཎྚི་ལ་ཤད་དེ་ལན་གསུམ་དུ་དྲུད་པ་ཙམ་ཡིན། དེ་
ནས་གཅིག་གཉིས་ནས་བཅོ་བརྒྱད་ཀྱི་བརརིམ་གྱིས་སྒྲ་སྔ་མ་ལས་ཅུང་
ཟད་ཇེ་ཆེ་ཇེ་ཆེར་བྱས་ཏེ་བརྡུང་། དེ་ནས་བཅུ་བདུན་ནས་གཅིག་
གི་བར་རིམ་གྱིས་ཇེ་ཆུང་ཇེ་ཆུང་དུ་བཏང་ནས་ལན་སུམ་ཅུ་སོ་ལྔ་
བརྡུངས་པ་ལ་རྒྱུད་གཅིག་ཟེར། ཡང་སྔར་ལྟར་སོ་ལྔ་བརྡུངས་པ་ལ་
529

འདུལ་བའི་གཞི་གསུམ་ཉམས་སུ་ལེན་ཚུལ།
རྒྱུད་གཉིས་པ་དང་། དེ་ནས་ཡང་སོ་ལྔ་བརྡུངས་བ་ལ་རྒྱུད་གསུམ་
པ་ཟེར། དེའི་མཇུག་ཏུ་ཅུང་ཟད་ཤེད་ཆེ་བས་ལན་གསུམ་བརྡུང་།
འདི་ལ་ཏོག་སྒྲ་ཆེན་པོ་གསུམ་ཟེར། དེ་ལྟར་ན་རྒྱུད་གསུམ་སྡོམ་
པས་བརྒྱ་དང་ལྔ ཏོག་སྒྲ་ཆེན་པོ་གསུམ་དང་བཅས་པས་བརྒྱ་དང་
བརྒྱད་རྡུང་དགོས་ཏེ། མཚོ་ཊཱི་ཀ་ལས། གྲངས་ཀྱང་རྒྱུད་གཅིག་
་སུམ་ཅུ་རྩ་ལྔ་ཡོད་དོ། ། ཞེས་དང་། གཞི་གསུམ་ཆོ་ག་ལས།
དེ་ལྟར་ན་རྒྱུད་གསུམ་ཏོག་གསུམ་ཡོད་པ་རྣམས་ལ་སྤྱིར་རྡེག་ཐེབ་
བརྒྱ་རྩ་བརྒྱད་དོ། ། ཞེས་གསུངས་པས་སོ། ། དེ་ནས་དགེ་
སློང་ཐམས་ཅད་གཙུག་ལག་ཁང་དུ་འདུས་པ་ན་ཕྱག་གསུམ་འཚལ་ཏེ།
ཐམས་ཅད་འགྲེང་ཞིང་ཐལ་མོ་བསྣོལ་ཏེ་སྦྱར་ནས་འདུད་པ་དང་
བཅས་ལ་དབུ་མཛད་ཀྱིས་དབུ་བསྐུལ་ཏེ། ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་དགེ་
འདུན་བཙུན་པ་རྣམས། ལྟུང་བ་ཕམ་པའི་སྡེ་དང་། ལྷག་མའི་སྡེ་
དང་། ལྟུང་བྱེད་ཀྱི་སྡེ་དང༌། སོར་བཤགས་ཀྱི་སྡེ་དང་། ཉེས་
བྱས་ཀྱི་སྡེ་ལ་སོགས་པ་གཞི་བཅུ་བདུན་དང་། ལུང་རྣམ་འབྱེད་
དང་། ལུང་ཕྲན་ཚེགས་དང་། གཞུང་དམ་པ་རྣམས་ཀྱི་སྐབས་
ནས་འབྱུང་བའི་ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་
ཆོ་ག་ལ་ཐུགས་གཏད་པར་ཞུ། གནས་བརྟན་གྱིས། ཆོས་བཞིན་
འདུལ་བ་བཞིན་མཛད་པར་ཞུ། ཞེས་བརྗོད། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
དང་དགེ་འདུན་བཙུན་པ་རྣམས། ལྟུང་བ་དངོས་གཞིའི་ཕྱིར་་་་
བཅོས་ཀྱི་ཆོ་ག་ལ་ཐུགས་གཏད་པར་ཞུ། གནས་བརྟན་གྱིས།
ཆོས་བཞིན་འདུལ་བ་བཞིན་མཛད་པར་ཞུ། ཞེས་བརྗོད།
530

སོ་སོར་ཐར་བའི་མདོའི་གླེང་གཞི་གསལ་བྱེད།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་དང་། དགེ་འདུན་བཙུན་པ་རྣམས། ལྟུང་བ་བྱིན་
རླབས་ཀྱི་ཆོ་ག་ལ་ཐུགས་གཏད་པར་ཞུ། གནས་བརྟན་གྱིས།
ཆོས་བཞིནའདུལ་བ་བཞིན་མཛད་པར་ཞུ། ཞེས་བརྗོད། དེ་་
ནས་ཐམས་ཅད་ཙོག་པུར་བཞུགས་ཏེ། ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་།
དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བ་ལ་ལྟུང་བ་ཉེས་བྱས་ཀྱི་སྡེ་ཚན་ལས།
མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་
དངོས་གཞིའི་ལྟུང་བ་དང་། སྦྱོར་བའི་ལྟུང་བ་དང་། སྦྱོར་བའི་
སྦྱོར་བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང་
དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་
བསམ་བཞིན་དུ་ཁུ་བ་འབྱིན་པ་ལ་སོགས་པ་ལྷག་མ་བཅུ་
དང་།
གསུམ་གྱི་སྡེར་གཏོགས་པའི་དངོས་གཞིའི་ལྟུང་བ་དང་། སྦྱོར་བའི་
ལྟུང་བ་དང་། སྦྱོར་བའི་སྦྱོར་བའི་ལྟུང་བ་དང་། བསླབ་བྱ་དང་
འགལ་བའི་ཉེས་བྱས་དང་། དེ་དག་ལ་སེམས་མ་བསྲུངས་པའི་ཉེས་
པ་དཔག་ཏུ་མེད་པ་བྱུང་བ་དང་། གོས་ཞག་བཅུ་འཆང་སྤང་དང་།
འབའ་
ཤེས་བཞིན་གྱི་རྫུན་ལ་སོགས་པ་སྤང་ལྟུང་སུམ་བཅུ་དང་།
ཞིག་པ་དགུ་བཅུའི་སྔཪ་གཏོགས་པའི་དངོས་གཞིའི་ལྟུང་བ་དང་།
སྦྱོར་བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང་།
དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་
དང་། དགེ་སློང་མ་ཉེ་དུ་མ་ཡིན་པ་ལས་ཟས་ལེན་པ་ལ་སོགས་པ་སོ་
སོར་བཤགས་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང་།
531

འདུལ་བའི་གཞི་གསུམ་ཉམས་སུ་ལེན་ཚུལ།
སྦྱོར་བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང་།
དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་
དང་། སྟོད་གཡོགས་དང་སྨད་གཡོགས་ཟླུམ་པོར་མ་བགོས་པ་ལ་
སོགས་པ་བསླབ་བྱའི་ཉེས་བྱས་བརྒྱ་དང་བཅུ་གཉིས་ཀྱི་སྡེར་གཏོགས་
པའི་དངོས་གཞིའི་ལྟུང་བ་དང་། སྦྱོར་བའི་ལྟུང་བ་དང་། བསླབ་
བྱ་དང་འགལ་བའི་ཉེས་བྱས་དང་། དེ་དག་ལ་སེམས་མ་བསྲུང་
པས་ཉེས་པ་དཔག་ཏུ་མེད་པ་བྱུང་བ་དང་། གཞན་ཡང་གནས་ཀྱི་
བླ་མ་མ་བསྟེན་པ་དང་། བྱ་བ་རྣམས་མ་ཞུས་པར་བྱས་པ་དང་།
རྩོད་པ་ཆོས་ཕྱོགས་སུ་ཞི་བར་མ་བྱས་པ་ལ་སོགས་པ་གཞི་བཅུ་བདུན་
དང་། ལུང་རྣམ་འབྱེད་དང་། ལུང་ཕྲན་ཚེགས་དང་། གཞུང་
དམ་པ་རྣམས་ཀྱི་སྐབས་ནས་འབྱུང་བའི་ཉེས་པ་དཔག་ཏུ་མེད་པ་
བྱུང་བ་དང་། སྐྱབས་འགྲོའི་བསླབ་བྱ་དང་འགལ་བ་དང་། མི་
དགེ་བཅུ་སྤོང་གི་ཚུལ་ཁྲིམས་དང་འགལ་བའི་ཉེས་པ་དཔག་ཏུ་མེད་
པ་བྱུང་བ་ལ་སོགས་པ། མདོར་ན་སངས་རྒྱས་ཀྱི་བཅས་པ་དང་
འགལ་བ་དང་། དགེ་འདུན་གྱི་ནང་ཁྲིམས་དང་འགལ་བ་དང་།
རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་བ་་་་
བཤགས་ཡུལ་ཡོད་བཞིན་དུ་མ་བཤགས་པ་དང་། དགུང་ཞག་དུ་
མར་བཅབས་པའི་ཉེས་པ་དཔག་ཏུ་མེད་པ་བྱུང་སྟེ། བདག་དགེ་
སློང་མིང་འདི་ཞེས་བགྱི་བས་ཉེས་པ་དེ་རྣམས་ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་།
དགེ་འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ་མི་འཆབ་བོ། །
འཆགས་སོ། ། ཕྱིན་ཆད་ཀྱང་སྡོམ་པར་བགྱིད་ལགས་སོ། །
མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི མ་
532

སོ་སོར་ཐར་བའི་མདོའི་གླེང་གཞི་གསལ་བྱེད།
མཐོལ་མ་བཤགས་ན་མི་འགྱུར་བ་ལགས་སོ། ། ལན་གསུམ།
གནས་བརྟན་གྱིས། ཉེས་པ་ལ་ཉེས་པར་གཟིགས་སམ། ཞེས་
དྲིས་པ་ན། གཞན་རྣམས་ཀྱིས། མཐོང་ལགས། གནས་བརྟན་
གྱིས། ཕྱིན་ཆད་ལེགས་པར་སྡོམ་མམ། གཞན་རྣམས་ཀྱིས་སྡོམ་
ལགས། ཞེས་མཐོང་སྡོམ་དྲི་བ་ལན་གསུམ་བྱས་པའི་མཐར།
གནས་བརྟན་གྱིས། ཐབས་ཡིན་ནོ། ། གཞན་རྣམས་ཀྱིས།
ལེགས་སོ། ། ཞེས་བརྗོད། དགེ་སློང་གཞན་ཞིག་གིས་གནས་
བརྟན་ལ་ཡང་དེ་ལྟར་དྲི་བར་བྱའོ། ། ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་།
དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བ་ལ་ལྟུང་བ་ཕམ་པའི་སྡེ་ཚན་ལས།
མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་
དངོས་གཞིའི་ལྟུང་བ་དང་། སྦྱོར་བའི་ལྟུང་བ་དང་། སྦྱོར་བའི་
སྦྱོར་བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང་།
དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་བྱུང་བ་དང་།
ལྟུང་བ་ལྷག་མའི་སྡེ་ཚན་ལས། བསམ་བཞིན་དུ་ཁུ་བ་འབྱིན་པ་ལ་
སོགས་པ་ལྷག་མ་བཅུ་གསུམ་གྱི་སྡེར་གཏོགས་པའི་དངོས་གཞིའི་ལྟུང་
བ་དང་། སྦྱོར་བའི་ལྟུང་བ་དང་། སྦྱོར་བའི་སྦྱོར་བའི་ལྟུང་བ་
དང་། བསླབ་བྱ་དང་འགལ་བའི་ཉེས་བྱས་དང་། དེ་དག་ལ་
སེམས་མ་བསྲུངས་པའི་ཉེས་པ་དཔག་ཏུ་མེད་བྱུང་བ་དང་།། ལྟུང་
བ་ལྟུང་བྱེད་ཀྱི་སྡེ་ཚན་ལས། གོས་ཞག་བཅུ་འཆང་སྤང་དང་།
འབའ་ཤེས་བཞིན་གྱི་རྫུན་ལ་སོགས་པ་སྤང་ལྟུང་སུམ་ཅུ་དང་།
ཞིག་པ་དགུ་བཅུའི་སྡེར་གཏོགས་པའི་དངོས་གཞིའི་ལྟུང་བ་དང་།
533

འདུལ་བའི་གཞི་གསུམ་ཉམས་སུ་ལེན་ཚུལ།
སྦྱོར་བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང་།
དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་
དང་། ལྟུང་བ་སོར་བཤགས་ཀྱི་སྡེ་ཚན་ལས། དགེ་སློང་མ་ཉེ་དུ་
མ་ཡིན་པ་ལས་ཟས་ལེན་པ་ལ་སོགས་པ་སོ་སོར་བཤགས་པ་བཞིའི་
སྡེར་གཏོགས་པའི་དངོས་གཞིའི་ལྟུང་བ་དང་། སྦྱོར་བའི་ལྟུང་བ་
དང་། བསླབ་བྱ་དང་འགལ་བའི་ཉེས་བྱས་དང་། དེ་དག་ལ་
སེམས་མ་བསྲུངས་པའི་ཉེས་པ་དཔག་དུ་མེད་པ་བྱུང་བ་དང་།
ལྟུང་བ་ཉེས་བྱས་ཀྱི་སྡེ་ཚན་ལས། སྟོད་གཡོགས་དང་སྨད་གཡོགས་
ཟླུམ་པོར་མ་བགོས་པ་ལ་སོགས་པ་བསླབ་བྱའི་ཉེས་བྱས་བརྒྱ་དང་
བཅུ་གཉིས་ཀྱི་སྡེར་གཏོགས་པའི་དངོས་གཞིའི་ལྟུང་བ་དང་། སྦྱོར་
བའི་ལྟུང་བ་དང་། བསླབ་བྱ་དང་འགལ་བའི་ཉེས་བྱས་དང༌། དེ་
དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་བྱུང་བ་དང་།
གཞན་ཡང་གནས་ཀྱི་བླ་མ་མ་བསྟེན་པ་དང་། བྱ་བ་རྣམས་མ་ཞུས་
པར་བྱས་པ་དང་། རྩོད་པ་ཆོས་ཕྱོགས་སུ་ཞི་བར་མ་བྱས་པ་ལ་
སོགས་པ་གཞི་བཅུ་བདུན་དང་། ལུང་རྣམ་འབྱེད་དང་། ལུང་
ཕྲན་ཚེགས་དང་། གཞུང་དམ་པ་རྣམས་ཀྱི་སྐབས་ནས་འབྱུང་བའི་
ཉེས་པ་དཔག་ཏུ་མེད་པ་བྱུང་བ་དང་། སྐྱབས་འགྲོའི་བསླབ་བྱ་
དང་འགལ་བ་དང་། མི་དགེ་བཅུ་སྤོང་གི་ཚུལ་ཁྲིམས་དང་འགལ་
བའི་ཉེས་པ་དཔག་ཏུ་མེད་པ་བྱུང་བ་ལ་སོགས་པ། མདོར་ན་་་་
སངས་རྒྱས་ཀྱི་བཅས་པ་དང་འགལ་བ་དང་། དགེ་འདུན་གྱི་ནང་
ཁྲིམས་དང་འགལ་བ་དང་། རང་བཞིན་གྱི་ཁ་ན་མ་ཐོ་བའི་ཉེས་པ་
དཔག་ཏུ་མེད་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བས་
ཉེས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་
534

སོ་སོར་ཐར་བའི་མདོའི་གླེང་གཞི་གསལ་བྱེད།
ཆུབ་སེམས་དཔའ་ཐམས་ཅད་དང༌། དགེ་འདུན་བཙུན་པ་རྣམས་
ཀྱི་སྤྱན་སྔར་མཐོལ་ལོ། ། མི་འཆབ་བོ། ། འཆགས་སོ། །
ཕྱིན་ཆད་ཀྱང་སྡོམ་པར་བགྱིད་ལགས་སོ། ། མཐོལ་ཞིང་བཤགས་
ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་
མི་འགྱུར་བ་ལགས་སོ། ། ཞེས་ལན་གསུམ། གནས་བརྟན་གྱིས།
ལྟུང་བ་ལ་ལྟུང་བར་མཐོང་ངམ། ཞེས་མཐོང་སྡོམ་ལན་གསུམ་དྲིས་
ཏེ་ཐབས་ལེགས་བྱ། གཞན་ཞིག་གིས་གནས་བརྟན་ལ་མཐོང་སྡོམ་
དྲི། ལྟུང་བ་བྱིན་རླབས་ནི། དགེ་འདུན་བཙུན་པ་རྣམས་གསན་
དུ་གསོལ། དེང་དགེ་འདུན་གྱི་གསོ་སྦྱོང་བཅུ་བཞི་བའམ་བཅོ་ལྔ་བ་
ལགས་ལ། བདག་དགེ་སློང་མིང་འདི་ཞེས་བགྱི་བའི་ཡང་གསོ་སྦྱོང་
བཅུ་བཞི་བའམ་བཅོ་ལྔ་ལགས་ཏེ། བདག་དགེ་སློང་མིང་འདི་ཞེས་
བགྱི་བ་ལྟུང་བ་ཕམ་པའི་སྡེ་དང༌། ལྷག་མའི་སྡེ་དང༌། ལྟུང་བྱེད་
ཀྱི་སྡེ་དང་། སོར་བཤགས་ཀྱི་སྡེ་དང་། ཉེས་བྱས་ཀྱི་སྡེ་ལ་སོགས་
པ་བཞི་བཅུ་བདུན་དང་། ལུང་རྣམ་འབྱེད་དང་། ལུང་ཕྲན་་་
ཚེགས་དང་། གཞུང་དམ་པ་རྣམས་ཀྱི་སྐབས་ནས་འབྱུང་བའི་ཉེས་
ལྟུང་དཔག་ཏུ་མེད་པ་བྱུང་བ་རྣམས་དགེ་འདུན་གྱི་མདུན་དུ་བྱིན་
གྱིས་བརླབས་ཏེ། དེང་གསོ་སྦྱོང་བགྱིའོ། ། སླད་ཀྱིས་དགེ་སློང་
གི་མདུན་དུ་ལྟུང་བ་དེ་དག་ཆོས་བཞིན་དུ་སླར་བགྱིའོ། ། ཞེས་པ་
ལན་གསུམ་གྱིས་ལྟུང་བ་བྱིན་རླབས་བྱའོ། ། གནོད་པ་ཕྱིར་བཟློག་
གི་གསོ་སྦྱོང་དང་བཀྲ་ཤིས་ཀྱི་གསོ་སྦྱོང་སོགས་ལ་དེ་ལྟར་སྦྱོར།
གནས་བརྟན་གྱིས། ཐབས་ཡིན་ནོ། ། གཞན་རྣམས་ཀྱིས
ལེགས་སོ། ། ཞེས་བརྗོད། དགེ་སློང་གཞན་ཞིག་གིས་གནས
བརྟན་ལ་ཡང་ཐབས་ལེགས་བྱ། དེ་ནས་ཕྱག་གསུམ་བྱས་ལ་འགྲེང་
535

འདུལ་བའི་གཞི་གསུམ་ཉམས་སུ་ལེན་ཚུལ།
སྟེ་འདུད་པ་དང་བཅས་པས ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་དང་། དགེ་འདུན་
བཙུན་པ་རྣམས་ལྟུང་བ་ཕམ་པའི་སྡེ་དང་། ལྷག་མའི་སྡེ་དང་།
ལྟུང་བྱེད་ཀྱི་སྡེ་དང༌། སོར་བཤགས་ཀྱི་སྡེ་དང་། ཉེས་བྱས་ཀྱི་སྡེ་
ལ་སོགས་པ་གཞི་བཅུ་བདུན་དང༌། ལུང་རྣམ་འབྱེད་དང་། ལུང་
ཕྲན་ཚེགས་དང་། གཞུང་དམ་པ་རྣམས་ཀྱི་སྐབས་ནས་འབྱུང་བའི་
ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་ཆོ་ག་ལ་ཐུགས་
གཏད་པ་བཀའ་དྲིན་ཆེ་ལགས། གནས་བརྟན་གྱིས། ཆོས་་་་་་
བཞིན་འདུལ་བ་བཞིན་མཛད་པ་ངོ་མཚར་ཆེ། ཞེས་བརྗོད།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་དང་། དགེ་འདུན་བཙུན་པ་རྣམས་ལྟུང་བ་དངོས་གཞི་
ཕྱིར་བཅོས་པའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།
གནས་བརྟན་གྱིས། ཆོས་བཞིན་འདུལ་བ་བཞིན་མཛད་པ་ངོ་་་་
མཚར་ཆེ། ཞེས་བརྗོད། ཕྱོགས་བཅུ་ན་བཞུགས་པའི་སངས་་་
རྒྱས་དང་བྱང་ཆུབ་སེམས་དཔའ་ཐམས་ཅད་དང་། དགེ་འདུན་
བཙུན་པ་རྣམས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པ་་་་་
བཀའ་དྲིན་ཆེ་ལགས། གནས་བརྟན་གྱིས། ཆོས་བཞིན་འདུལ་
བ་བཞིན་མཛད་པ་ངོ་མཚར་ཆེ། ཞེས་བརྗོད། གོང་གི་སྙན་་
གསན་གསུམ་གྱི་མཐར་ཆོས་བཞིན་སོགས་གཅིག་དང་། མཇུག་གི་
བཀའ་དྲིན་ཆེ་གསུམ་གྱི་མཐར་ངོ་མཚར་ཆེ་ཞེས་པ་གཅིག་ཙམ་ལས་
མི་གསུང་བ་ཡང་ཡོད་པས་རང་རང་གི་ཕྱག་ལེན་ལྟར་བྱའོ། ། དེ་
ནས་དགེ་ཚུལ་གསོ་སྦྱོང་བྱེད་མཁན་ཡོད་ན། ནང་དུ་བོས་ནས་གྲལ་
མཇུག་ནས་ཕྱིར་བཅོས་བྱེད། གནས་བརྟན་གྱིས་མཐོང་སྡོམ་ལན་
536

སོ་སོར་ཐར་བའི་མདོའི་གླེང་གཞི་གསལ་བྱེད།
གསུམ་དྲི་སྟེ་ཐབས་ལེགས་བྱ། མཚམས་འདིར་གྲྭ་ཚང་འགའ་རེ་ན་
ཐུབ་དབང་གི་བསྟོད་པ་དང༌། གནས་བརྟན་བཅུ་དྲུག་གི་བསྟོད་པ་
སོགས་འདོན་པའི་སྲོལ་ཡང་ཡོད། མ་བཏོན་ཀྱང་ཆོག དེ་ནས་
དགེ་སྐོས་སོགས་དགེ་སློང་གང་ཡང་རུང་བ་ཞིག་གིས་ཕྱག་གསུམ་
འཚལ་ཏེ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་
གནས་བརྟན་འདུལ་བ་འཛིན་པ་ཆེན་པོའི་ཞལ་སྔ་ནས་གཙོ་བོར་
མཛད་པའི་དགེ་འདུན་བཙུན་པ་རྣམས་གསན་དུ་གསོལ། དེང་
དགུང་ཟླ་ཡར་གྱི་ངོས་གྲལ་ཚེས་བཅོ་ལྔ་བ་མངོན་དུ་གྱུར་པ་ལགས་ཏེ།
གཙུག་ལག་ཁང་གི་བདག་པོ་དང་གཙུག་ལག་ཁང་གི་ལྷ་རྣམས་ཀྱི་
སླད་དུ། ཞལ་ནས་གསུངས་པའི་མདོ་དང་ཚིགས་སུ་བཅད་པ་རེ་
བཀའ་སྩལ་དུ་གསོལ། ཞེས་བསྐུལ། དེ་ནས་གནས་བརྟན་གྱིས།
འཕགས་པ་དཀོན་མཆོག་གསུམ་ལ་ཕྱག་འཚལ་ལོ། ། ཞེས་དབུ་
བསྐུལ་ཏེ་ཐམས་ཅད་ཡར་བཞེངས་ནས་མདོ་ཤེས་རབ་སྙིང་བོའི་་་
མངོན་པར་བསྟོད་དོ་ཞེས་པའི་བར་འདོན། དེ་ནས་གནས་བརྟན་
གྱིས། དགེ་བར་གསུངས་ཤིག ཅེས་བསྐུལ། ཐམས་ཅད་ཀྱིས།
སྐར་མ་རབ་རིབ་མར་མེ་དང་། །སྒྱུ་མ་ཟིལ་བ་ཆུ་བུར་དང་། །རྨི་ལམ་
གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་བལྟ། །ཞེས་
ཐམས་ཅད་ཀྱི་ཕྱག་གཡས་པས་སེ་གོལ་གཏོག དེ་ནས་སྙན་གསན་
འབུལ་བ་བོས་ཕྱག་གསུམ་འཚལ་ཏེ་འགྲེང་སྟེ། བསྟན་པ་རིན་པོ་
ཆེའི་གསལ་བྱེད་དམ་པར་གྱུར་པ་དགེ་འདུན་བཙུན་པ་རྣམས་ཐུགས་
དམ་ལ་སྐུ་བསྙེལ་བ་མ་ལགས་པའི་ངང་ནས་དགུང་གི་རིམ་པ་ལ་སྐུ་
ཁམས་བདེ་བར་བཞུགས་ལགས་སམ། གཏོར་མ་ཆ་བཞི་བྱིན་་་་་
རླབས་མཛད་པར་ཞུ། ཞེས་བརྗོད། མཚན་མོ་ཡིན་ན་གདུགས་
537

འདུལ་བའི་གཞི་གསུམ་ཉམས་སུ་ལེན་ཚུལ།
ཀྱི་རིམ་པ་ལ་ཞེས་སྦྱོར། དེ་ནས་ཐམས་ཅད་ཙོག་པུར་བཞུགས་ཏེ།
གནས་བརྟན་གྱིས་དབུ་བསྐུལ་ཏེ། ཨོཾ་བཛྲ་ཨ་མྲི་ཏས་བསངས།
སཱ་བྷཱ་ཝས་སྦྱངས། སྟོང་བའི་ངང་ལས་བྷཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བའི་ནང་དུ། ཨོཾ་འོད་དུ་ཞུ་བ་ལས་བྱུང་བའི་་
གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་
གྱུར། ཨོཾ་ཨཱཿ་ཧཱུཾ། ལན་གསུམ་བརྗོད་པས་བྱིན་གྱིས་རླབས་ལ།
སམྦྷ་ར་གསུམ་གསུམ་བརྗོད་པས་བསྔོ་ཞིང་གསོལ་བར་བསམ།
དང་བོ་གཉིས་ཀྱི་མཇུག་ཏུ་ཨཉྙཾ་སོགས་དང་། ཕྱི་མ་གཉིས་ཀྱི་་་་
མཇུག་ཏུ་དེ་བཞིན་གཤེགས་པ་བཞིའི་མཚན་བརྗོད། དབུ་མཛད་
ཀྱིས་དབུ་བསྐུལ་ཏེ། དང་པོའི་མཇུག་ཏུ། བདུད་རྩིའི་རྒྱ་མཚོའི་
གཏོར་མ་འདི། །བླ་མ་དཀོན་མཆོག་གསུམ་ལ་འབུལ། །བཞེས་ནས་
མཆོག་དང་ཐུན་མོང་གི ། དངོས་གྲུབ་མ་ལུས་སྩལ་དུ་གསོལ། །
གཉིས་པའི་མཇུག་ཏུ། བདུད་རྩིའི་རྒྱ་མཚོའི་གཏོར་མ་འདི། །ཆོས་
སྐྱོང་སྲུང་མའི་ཚོགས་ལ་འབུལ། །བཞེས་ནས་ཞི་རྒྱས་དབང་དྲག་གི
། འཕྲིན་ལས་མ་ལུས་སྒྲུབ་ཏུ་གསོལ། ། གསུམ་པའི་མཇུག་ཏུ།
བདུད་རྩིའི་རྒྱ་མཚོའི་གཏོར་མ་འདི། །རིགས་དྲུག་འགྲོ་བའི་ཚོགས་
ལ་འབུལ། །བཞེས་ནས་སྡུག་བསྔལ་ལས་གྲོལ་ཏེ། །མྱུར་དུ་སངས་
རྒྱས་ཐོབ་པར་ཤོག ། བཞི་བའི་མཇུག་ཏུ། བདུད་རྩིའི་རྒྱ་མཚོའི་
གཏོར་མ་འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་
རུ་ང་མ་མཛད་པར། །སྡོངས་གྲོགས་ཚུལ་བཞིན་མཛད་དུ་གསོལ། །
བདག་གི་བསམ་པའི་××××འབྱུང་གྱུར་ཅིག ། དེ་ནས་སྙན་
གསན་འབུལ་བ་བོས་ཕྱག་གསུམ་འཚལ་ཏེ་འགྲེང་ནས། བསྟན་པ་
རིན་ཆེན་གསལ་བའི་སྒྲོན་མེ་བསྟན་འཛིན་མཁས་པ་ཀུན་གྱི་གཙུག་གི་
538

སོ་སོར་ཐར་བའི་མདོའི་གླེང་གཞི་གསལ་བྱེད།
རྒྱན་དམ་པར་གྱུར་བ། མཉམ་མེད་ཐུབ་དབང་རིན་པོ་ཆེའི་རྒྱལ་
ཚབ་ཏུ་དབང་བསྐུར་བ་དགེ་བའི་བཤེས་གཉེན་བརྩེ་བ་ཅན།
ཐུགས་བརྩེ་བས་ཉེ་བར་དགོངས་ཏེ་བདག་ཅག་འདིར་འཚོགས་ཤིང་
འདུས་པ་རྣམས་ལ་དུས་བཟང་བོ་ལ་སོ་སོ་ཐར་བའི་མདོ་དང་ཆོས་
བསྒྲགས་པའི་མདོ་ལ་སོགས་པ་བཀས་གནང་བར་ཞུ། ཞེས་བརྗོད།
དེ་ནས་གནས་བརྟན་གྱིས། ཐོག་མར་སྟོན་པ་ལ་ཕྱག་བཞིན་མཛད་
པར་ཞུ། ཞེས་བརྗོད། ཐམས་ཅད་ཀྱིས། བཅོམ་འདས་དེ་་་་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ། འཇིག་
རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་ལྷ་
དང་མི་རྣམས་ཀྱི་སྟོན་པ། སངས་རྒྱས་ཤཱཀྱ་ཐུབ་པ་ལ་ཕྱག་འཚལ་
ལོ། ། མཆོད་དོ་སྐྱབས་སུ་མཆིའོ། ། དབུ་མཛད་ཀྱིས་དབུ་་་
བསྐུལ་ཏེ། གང་ཚེ་རྐང་གཉིས་གཙོ་བོ་ཁྱོད་བལྟམས་ཚེ། །ས་ཆེན་
འདི་ལ་གོམ་པ་བདུན་བོར་ནས། །ང་ནི་འཇིག་རྟེན་འདི་ན་མཆོག་
ཅེས་གསུངས། །དེ་ཚེ་མཁས་པ་ཁྱོད་ལ་ཕྱག་འཚལ་ལོ། །རྣམ་དག་སྐུ་
མངའ་མཆོག་དུ་གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་
པོ་འདྲ། །གྲགས་པ་འཇིག་རྟེན་གསུམ་ན་ལྷམ་མེ་བ། །མགོན་པོ་
མཆོག་བརྙེས་ཁྱོད་ལ་ཕྱག་འཚལ་ལོ། །མཚན་མཆོག་ལྡན་པ་དྲི་མེད་
ཟླ་བའི་ཞལ། །གསེར་མདོག་འདྲ་བ་ཁྱོད་ལ་ཕྱག་འཚལ་ལོ། །རྡུལ་
བྲལ་ཁྱོད་འདྲ་སྲིད་པ་གསུམ་མ་མཆི། །མཉམ་མེད་མཁྱེན་ཅན་ཁྱོད་
ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་
མཁྱེན་པའི་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང་། །དེ་
བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་
539

འདུལ་བའི་གཞི་གསུམ་ཉམས་སུ་ལེན་ཚུལ།
གྱུར། །དགེ་བས་ངན་སོང་ལས་གྲོལ་ཅིང་། །གཅིག་ཏུ་དོན་དམ་་
མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་
ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་
ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །སངས་རྒྱས་
གཙོ་ལ་ཕྱག་འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་
སྡེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་འཚལ། །ཕྱག་བྱར་
འོས་པ་x ཕྱག་འཚལ་ལོ།།། དེ་ནས་གནས་བརྟན་ཁྲི་ལ་བཞུགས།
ཐམས་ཅད་གནས་བརྟན་ལ་ཕྱོགས་ཏེ་པུས་བཙུགས་བྱས་ནས་་་་་་་་་་
བཞུགས། གནས་བརྟན་གྱིས། གསོ་སྦྱོང་གི་སྦྱོར་བའི་ཆོ་ག་ནས་
གསན་པར་ཞུ། གང་ཞིག་གསེར་མཆོག་རང་བཞིན་རི་རབ་དང་ནི་
མནྡ་ཪཪ་གནས་ལྷཪ་བཅས་གནོད་སྦྱིན་དང་། ཞེས་དང་།
འདིར་གཤེགས་ཤིག གཉིས་ལ་སེ་གོལ་གཏོག། སྟོན་པའི་ཞལ་ནས་
འབྱུང་བའི་བདུད་རྩི་ལྷ་དང་ཀླུ་སོགས་སྐྱེ་བོའི་ཚོགས་རྣམས་བཀྲ་ཤིས་
ཀྱི། ཞེས་པ་ནས། ཚུལ་ཁྲིམས་ཡང་དག་ལྡན་པའི་མདོ། ཞེས་
པའི་བར་འདོན། ཐམས་ཅད་མཁྱེན་པ་ལ་ཕྱག་འཚལ་ལོ། །
ཞེས་པའི་བར་ཐམས་ཅད་ཀྱིས་གཡས་གཡོན་གྱི་ཆོས་གོས་དག་རང་
ཕྱོགས་ཀྱི་ལག་པའི་འཆང་བར་བཟུང་སྟེ་ཐལ་མོ་སྦྱར་ནས་འདུད་པ་
དང་བཅས། ཐམས་ཅད་མཁྱེན་པ་ལ་ཕྱག་འཚལ་ལོ། ། ཞེས་
བརྗོད་པ་སྔོན་མའི་ཕྱག་རྒྱུན་ཡིན་ཞེས་གསུངས། མངོན་པར་་་་་
བསྟོད་དོའི་བར་ཚིག་དག་ཅིང་ལྷག་ཆད་མེད་པར་འདོན། མངོན་
པར་བསྟོད་དོའི་སྐབས། ཐམས་ཅད་ཀྱིས་ཀྱང་སྔར་ལྟར་འདུད་པ་
དང་བཅས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་
དོ། ། ཞེས་བརྗོད་ལ། དེ་ནས་ཀུན་གྱིས། —བསོད་ནམས་འདི་
540

སོ་སོར་ཐར་བའི་མདོའི་གླེང་གཞི་གསལ་བྱེད།
ཡིས་སོགས་ཀྱིས་བསྔོ་བ་བྱའོ། ། དེ་ནས་མདོ་འདོན་པ་པོས།
ཉེས་པ་སྔ་མ་ལ་འགྱོད་པ་དང་ཕྱི་མ་ལ་སྡོམ་སེམས་དང་ལྡན་པས་སྤྱི་
བཤགས་ལ་ཐུགས་གཏད་པར་ཞུ། ཞེས་བརྗོད། ཨུ་ཧུད་ལགས།
ཞེས་དབུ་བསྐུལ་ཏེ་སྤྱི་བཤགས་ལན་གསུམ་བྱ་ཞིང་། ཉེས་པ་ལ་
ཉེས་པར་གཟིགས་སམ། ཞེས་མཐོང་སྡོམ་ལན་གསུམ་དྲི། དེ་
ནས་དགེ་ཚུལ་གྱི་གསོ་སྦྱོང་བྱ་བའི་ཚུལ་ནི། དགེ་སློང་རེ་རེའི་་
མདུན་དུ་དགེ་ཚུལ་གསུམ་མན་ཆད་ཀྱིས་ཕྱག་གསུམ་རེ་བཙལ་ནས་
འདུད་པ་དང་བཅས་ཏེ། བསྟན་པ་རིན་པོ་ཆེའི་གསལ་བྱེད་དམ་
པར་གྱུར་པ་གནས་བརྟན་འདུལ་བ་བཞིན་འཛིན་པ་ཆེན་པོ། གསོ་
སྦྱོང་གི་ཆོ་ག་ལ་ཐུགས་གཏད་པར་ཞུ། ཞེས་བརྗོད། དགེ་སློང་
དེས་ཀྱང་ཆོས་བཞིན་འདུལ་བ་མཛད་པར་ཞུ། ཞེས་བརྗོད། དེ་
ནས་དགེ་ཚུལ་དེ་རྣམས་འདུག་སྟེ། གནས་བརྟན་དགོངས་སུ་་་་་
གསོལ། དེང་དགེ་འདུན་གྱི་གསོ་སྦྱོང་བཅུ་བཞི་བའམ་བཅོ་ལྔ་བ་
ལགས་ཏེ། བདག་དགེ་ཚུལ་མིང་འདི་ཞེས་བགྱི་བའི་ཡང་གསོ་སྦྱོང་
བཅུ་བཞི་བའམ་བཅོ་ལྔ་བ་ལགས་ན། བདག་དགེ་ཚུལ་མིང་འདི་
ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ། ཞེས་
བདག་མཆིའོ། ། བདག་ཡོངས་སུ་དག་པར་གནས་བརྟན་གྱིས་
གཟུང་དུ་གསོལ། ཞེས་ལན་གསུམ་བརྗོད་པའི་རྗེས་སུ། དགེ་
སློང་གིས་ཐབས་ཡིན་ནོ། ། དགེ་ཚུལ་གྱིས་ལགས་སོ། ། ཞེས་
བརྗོད། བསྟན་པ་རིན་པོ་ཆེའི་ཐུགས་གཏད་པ་བཀའ་དྲིན་ཆེ་་
ལགས། ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ
ཁྲིམས་ཀྱི་ཚུལ་ཁྲིམས་སོགས་བརྗོད་དེ། དགེ་ཚུལ་རྣམས་ལས་མི་
ཐོས་པའི་སར་བཀར་བའི་འོག་ཏུ། མདོ་འདོན་པ་བོས་ལྟུང་ཐུན་
541

འདུལ་བའི་གཞི་གསུམ་ཉམས་སུ་ལེན་ཚུལ།
བྱིན་རླབས་དང་། གནས་ལ་བློ་མཐུན་གྱི་ལས་བརྗོད། འདི་ཡན་
གསོ་སྦྱོང་གི་སྔོན་འགྲོ་དང་། སོ་ཐར་གྱི་འདོན་པ་གསོ་སྦྱོང་གི་་
དངོས་གཞི་ཡིན་པར་གསུངས་པས་མདོ་འདོན་པ་བོས་ཚིག་ཕྱེད་ཀྱང་
མ་འཁྲུལ་བར། དངོས་གཞི་ལ་སོ་སོར་ཐར་བ་ལ་སྟོན་པ་ཞེས་པ་
ནས་གསན་པར་ཞུ། རྒྱ་གར་སྐད་དུ་ཞེས་པ་ནས། སོ་སོར་ཐར་
བའི་མདོ་འདོན་པ་ལས་འབྱུང་བས་སྔར་གསན་པའམ་ཕྱིས་ཀྱང་་
གསན་པར་འགྱུར་རོ། ། ཞེས་པའི་བར་གསུངས་ནས། སོ་སོར་
ཐར་བ་བཏོན་པ་ཡིས། ཞེས་དབུ་བསྐུལ། མང་མང་གིས།
སོར་ཐར་བ་ཐོས་པ་ཡིས། །བསོད་ནམས་གྲུབ་པ་གང་ཡོད་པ། །དེས་
ནི་འཇིག་རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག །
བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འཇུག་
པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་
གཞོམ་པར་བྱ། །གང་ཞིག་རབ་ཏུ་བག་ཡོད་པས། །ཆོས་འདུལ་འདི་
ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤང་ནས། །སྡུག་བསྔལ་ཐ་
མར་བྱེད་པར་འགྱུར། །ཀླུ་རྒྱལ་དགའ་བོ་ཉེ་དགའ་བོ། །བསྟན་ལ་
དད་པའི་ལྷ་རྣམས་དང་། །རྒྱལ་བོ་སྦྱིན་བདག་ཉིད་དང་ནི། །སེམས་
ཅན་ཕོངས་པ་གཞན་དག་ཀྱང༌། །ཚེ་རིང་ནད་མེད་ཕུན་སུམ་་་་
ཚོགས། །གཏན་དུ་བདེ་བ་ཐོབ་པར་ཤོག_ ། གཞན་ཡང་བསྔོ་སྨོན་
གྱི་ཚིགས་བཅད་ཅི་རིགས་དང་། ཆོས་རྒྱལ་མ་དང་། བདག་་
གཞན་མ་རྣམས་གསུངས། མང་མང་གིས་ཕྱག་གསུམ་འཚལ་ནས་
གྲོལ། །འདུལ་བའི་ལུགས་ཀྱི་ལོ་མགོ་བཅུ་བའི་བཅུ་དྲུག་ནས་འཛིན་
པ་ཡིན་པས། བཅུ་བའི་བཅུ་དྲུག་ནས་བཅུ་གཅིག་པའི་བཅོ་ལྔའི་
བར་མར་ངོ་སྔོན་འགྲོ་ཅན་གྱི་མགོ་ཟླ་བ། བཅུ་གཅིག་པའི་བཅུ་
542

སོ་སོར་ཐར་བའི་མདོའི་གླེང་གཞི་གསལ་བྱེད།
དྲུག་ནས་བཅུ་གཉིས་པའི་བཅོ་ལྔའི་བར་རྒྱལ་ཟླ་བ། བཅུ་གཉིས་
པའི་བཅུ་དྲུག་ནས་རྒྱ་ལོའི་བཅོ་ལྔའི་བར་མཆུ་ཟླ་བ། དེའི་བཅུ་
དྲུག་ནས་གཉིས་པའི་བཅོ་ལྔའི་བར་དབོ་ཟླ་བ་སྟེ་དགུན་ཟླ་བ་བཞི།
གཉིས་པའི་བཅུ་དྲུག་ནས་གསུམ་པའི་བཅོ་ལྔའི་བར་ནག་པ་ཟླ་བ།
དེའི་བཅུ་དྲུག་ནས་བཞི་བའི་བཅོ་ལྔའི་བར་ས་ག་ཟླ་བ། དེའི་བཅུ་
དྲུག་ནས་ལྔ་བའི་བཅོ་ལྔའི་བར་སྣོན་ཟླ་བ། དེའི་བཅུ་དྲུག་ནས་
དྲུག་པའི་བཅོ་ལྔའི་བར་ཆུ་སྟོད་ཟླ་བ་སྟེ་དཔྱིད་ཟླ་བཞི་ཡིན། དྲུག་
པའི་བཅུ་དྲུག་ནས་བདུན་པའི་བཅོ་ལྔའི་བར་གྲོ་ཞུན་ཟླ་བ། དེའི་
བཅུ་དྲུག་ནས་བརྒྱད་པའི་བཅོ་ལྔའི་བར་ཁྲུམ་སྟོད་ཟླ་བ། དེའི་བཅུ་
དྲུག་ནས་དགུ་བའི་བཅོ་ལྔའི་བར་ཐ་སྐར་ཟླ་བ། དེའི་བཅུ་དྲུག་
ནས་བཅུ་བའི་བཅོ་ལྔའི་བར་སྨིན་དྲུག་ཟླ་བ་སྟེ་དབྱར་ཟླ་བཞི་ཡིན་
ནོ། ། ཟླ་ལྷག་མེད་ན་ལོ་གཅིག་ལ་གསོ་སྦྱོང་ཉི་ཤུ་རྩ་བཞི་ཡོད་པ་
ལས་ཧོར་ཟླ་དང་བོ་དང་། གསུམ་པ་དང་། ལྔ་བ་དང་།
བདུན་པ་དང་། དགུ་བ་དང་། བཅུ་གཅིག་པ་སྟེ་ཡ་ཟླ་དྲུག་གི་
མར་ངོ་ལ་གནམ་གང་ཡོད་ན་ཡང་ཉི་ཤུ་དགུ་ལ་གསོ་སྦྱོང་བཅུ་བཞི་བ་
བྱེད་དགོས་སོ། ། ལྷག་མ་གསོ་སྦྱོང་བཅོ་བརྒྱད་གསོ་སྦྱོང་བཅོ་ལྔ་
བ་ཡིན་ནོ། ། ཧོར་ཟླ་བཅུ་བ། བཅུ་གཉིས་པ། གཉིས་པ།
བཞི་བ། དྲུག་པ། བརྒྱད་པ་སྟེ་ཆ་ཟླ་རྣམས་ལ་གནམ་གང་ཡོད་ན་
གནམ་གང་དང་། མེད་ན་ཉི་ཤུ་དགུ་ཡིན་ཀྱང་གསོ་སྦྱོང་བཅོ་ལྔ་བ་
བྱེད་དགོས་སོ། ། ཧོར་ཟླ་གསུམ་པ་དང་ལྔ་བ་སོགས་ཡ་ཟླ་རྣམས་
ལ་ཟླ་ལྷག་བྱུང་ན། ཟླ་ལྷག་གི་ཉི་ཤུ་དགུའི་གསོ་སྦྱོང་ཡང་བཅུ་བཞི་
བ་ཡིན་ཞིང་། ཧོར་ཟླ་བཞི་བ་དང་དྲུག་པ་སོགས་ཆ་ཟླ་རྣམས་ལ་ཟླ་
ལྷག་བྱུང་ན་ཟླ་ལྷག་གི་ཉི་ཤུ་དགུའི་གསོ་སྦྱོང་ཡང་བཅོ་ལྔ་བ་བྱེད་པར་
543

འདུལ་བའི་གཞི་གསུམ་ཉམས་སུ་ལེན་ཚུལ།
སྣང་ངོ་། ། དེ་ལྟར་ཡང་ལོ་དྲི་བ་ལས། རྒྱལ་དང་དབོ་དང་ས་ག་
ཅན། །ཆུ་སྟོད་ཁྲུམ་སྨད་སྨིན་དྲུག་ཅན། །འདི་རྣམས་ཀྱི་ནི་ནག་པོའི་
ཕྱོགས། །ཟླ་ཕྱེད་གསོ་སྦྱོང་བཅུ་བཞི་བ།།། ཞེས་གསུངས་སོ། །
གསོ་སྦྱོང་གི་དུས་ཚིགས་བརྗོད་ཚུལ་ནི། ཧོར་ཟླ་བཅུ་བའི་མར་ངོར་
གནམ་གང་ཡོད་ན་གནམ་གང༌། མེད་ན་ཉེར་དགུའི་ཉིན། ཚེ་
དང་ལྡན་པ་དག་སང་གི་སྐྱ་རེངས་ཤར་བ་ན། དགུན་རྣམས་ཀྱི་ཟླ་
བ་ཕྱེད་ནི་འདས་སོ།། ཟླ་བ་ཕྱེད་དང་གཉིས་ནི་ལུས་སོ། །
བཅུ་གཅིག་པའི་བཅོ་ལྔ་ལ། དགུན་རྣམས་ཀྱི་ཟླ་བ་གཅིག་ནི་འདས་
སོ། ། ཟླ་བ་གཅིག་ནི་ལུས་སོ།། དེའི་ཉེར་དགུ་ལ། དགུན་
རྣམས་ཀྱི་ཟླ་བ་ཕྱེད་དང་གཉིས་ནི་འདས་སོ། ། ཟླ་བ་ཕྱེད་ནི་ལུས་
སོ། ། བཅུ་གཉིས་པའི་བཅོ་ལྔ་ལ། དགུན་རྣམས་ཀྱི་ཟླ་བ་གཉིས་
ནི་འདས་ཏེ། ལྷག་མ་མ་ལུས་སོ། ། བཅུ་གཉིས་པའི་ཉེར་
དགུའམ་གནམ་གང་ལ། དགུན་སྨད་རྣམས་ཀྱི་ཟླ་བ་ཕྱེད་ནི་འདས་
སོ། ། ཟླ་བ་ཕྱེད་དང་གཉིས་ནི་ལུས་སོ། ། རྒྱ་ལོའི་བཅོ་ལྔ་ལ།
དགུན་སྨད་རྣམས་ཀྱི་ཟླ་བ་གཅིག་ནི་འདས་སོ། ། ཟླ་བ་གཅིག་ནི་
ལུས་སོ། ། དེའི་ཉེར་དགུ་ལ། དགུན་སྨད་རྣམས་ཀྱི་ཟླ་བ་ཕྱེད་
དང་གཉིས་ནི་འདས་སོ། ། ཟླ་བ་ཕྱེད་ནི་ལུས་སོ། ། གཉིས་
པའི་བཅོ་ལྔ་ལ། དགུན་སྨད་རྣམས་ཀྱི་ཟླ་བ་གཉིས་ནི་འདས་ཏེ།
ལྷག་མ་མ་ལུས་སོ། ། དེའི་ཉེར་དགུའམ་གནམ་གང་ལ། དཔྱིད་
རྣམས་ཀྱི་ཟླ་བ་ཕྱེད་ནི་འདས་སོ། ཟླ་བ་ཕྱེད་དང་གཉིས་ནི་ལུས་
སོ། །། གསུམ་པའི་བཅོ་ལྔ་ལ། དཔྱིད་རྣམས་ཀྱི་ཟླ་བ་གཅིག་ནི་
འདས་སོ། ། ཟླ་བ་གཅིག་ནི་ལུས་སོ། ། དེའི་ཉེར་དགུ་ལ།
དཔྱིད་རྣམས་ཀྱི་ཟླ་བ་ཕྱེད་དང་གཉིས་ནི་འདས་སོ། ། ཟླ་བ་ཕྱེད་
544 --

སོ་སོར་ཐར་བའི་མདོའི་གླེང་གཞི་གསལ་བྱེད།
ནི་ལུས་སོ། ། བཞི་བའི་བཅོ་ལྔ་ལ་དཔྱིད་རྣམས་ཀྱི་ཟླ་བ་གཉིས་ནི་
འདས་ཏེ། ལྷག་མ་མ་ལུས་སོ། ། བཞི་བའི་ཉེར་དགུའམ་གནམ་
གང་ལ། སོ་ག་རྣམས་ཀྱི་ཟླ་བ་ཕྱེད་ནི་འདས་སོ། ཟླ་བ་ཕྱེད་
དང་གཉིས་ནི་ལུས་སོ། ། ལྔ་བའི་བཅོ་ལྔ་ལ། སོ་ག་རྣམས་ཀྱི་ཟླ་
བ་གཅིག་ནི་འདས་སོ། ། ཟླ་བ་གཅིག་ནི་ལུས་སོ། ། ལྔ་བའི་
ཉེར་དགུ་ལ། སོ་ག་རྣམས་ཀྱི་ཟླ་བ་ཕྱེད་དང་གཉིས་ནི་འདས་སོ། །
ཟླ་བ་ཕྱེད་ནི་ལུས་སོ། ། དྲུག་པའི་བཅོ་ལྔ་ལ། སོ་ག་རྣམས་ཀྱི་ཟླ་
བ་གཉིས་ནི་འདས་ཏེ། ལྷག་མ་མ་ལུས་སོ། ། དྲུག་པའི་ཉེར་
དགུའམ་གནམ་གང་ལ། དབྱར་རྣམས་ཀྱི་ཟླ་བ་ཕྱེད་ནི་འདས་་་
སོ། ༐ ཟླ་བ་ཕྱེད་དང་གཉིས་ནི་ལུས་སོ། ། བདུན་པའི་བཅོ་ལྔ་
ལ། དབྱར་རྣམས་ཀྱི་ཟླ་བ་གཅིག་ནི་འདས་སོ། ། ཟླ་བ་གཅིག་
ནི་ལུས་སོ། ། བདུན་པའི་ཉེར་དགུ་ལ། དབྱར་རྣམས་ཀྱི་ཟླ་བ་
ཕྱེད་དང་གཉིས་ནི་འདས་སོ། ། ཟླ་བ་ཕྱེད་ནི་ལུས་སོ། །
བརྒྱད་པའི་བཅོ་ལྔ་ལ། དབྱར་རྣམས་ཀྱི་ཟླ་བ་གཉིས་ནི་འདས་ཏེ།
ལྷག་མ་མ་ལུས་སོ། ། བརྒྱད་པའི་ཉེར་དགུའམ་གནམ་གང་ལ།
སྟོན་རྣམས་ཀྱི་ཟླ་བ་ཕྱེད་ནི་འདས་སོ། ། ཟླ་བ་ཕྱེད་དང་གཉིས་ནི་
ལུས་སོ། ། དགུ་བའི་བཅོ་ལྔ་ལ། སྟོན་རྣམས་ཀྱི་ཟླ་བ་གཅིག་ནི་
འདས་སོ། ། ཟླ་བ་གཅིག་ནི་ལུས་སོ། ། དགུ་བའི་ཉེར་དགུ་ལ།
སྟོན་རྣམས་ཀྱི་ཟླ་བ་ཕྱེད་དང་གཉིས་ནི་འདས་སོ། ། ཟླ་བ་ཕྱེད་ནི་
ལུས་སོ། ། བཅུ་བའི་བཅོ་ལྔ་ལ། སྟོན་རྣམས་ཀྱི་ཟླ་བ་གཉིས་ནི་
འདས་ཏེ། ལྷག་མ་མ་ལུས་སོ། །། ཞེས་བརྗོད་པར་བྱའོ། །
ཤོལ་ཟླའི་དུས་ཚིགས་བརྗོད་ཚུལ་ནི། ཧོར་ཟླ་གཉིས་པ་དང་གསུམ་
པ་གང་རུང་ལ་ཤོལ་བྱུང་ན། དཔྱིད་དུས་སུ་ཤོལ་བྱུང་བ་ཡིན་པས་
545

འདུལ་བའི་གཞི་གསུམ་ཉམས་སུ་ལེན་ཚུལ།
གཉིས་པའི་གནམ་གང་ཡོད་ན་གནམ་གང་དང་མེད་ན་ཉེར་དགུ་ལ།
སང་གི་སྐྱ་རེངས་ཤར་ན་དཔྱིད་རྣམས་ཀྱི་ཤོལ་དང་བཅས་པའི་ཟླ་བ་
ཕྱེད་ནི་འདས་སོ། ། ཟླ་བ་ཕྱེད་དང་གསུམ་ནི་ལུས་སོ། །
གཉིས་པ་གཉིས་ཡོད་ན་རྗེས་མའི་བཅོ་ལྔ་དང་། གསུམ་པ་གཉིས་
ཡོད་ན་སྔོན་མའི་བཅོ་ལྔ་ལ། དཔྱིད་རྣམས་ཀྱི་ཤོལ་དང་བཅས་པའི་
ཟླ་བ་གཅིག་ནི་འདས་སོ། ། ཟླ་བ་གཉིས་ནི་ལུས་སོ། ། དེ་
གཉིས་གང་རུང་གི་མར་ངོ་ལ། དཔྱིད་རྣམས་ཀྱི་ཤོལ་དང་བཅས་
པའི་ཟླ་བ་ཕྱེད་དང་གཉིས་ནི་འདས་སོ། ། ཟླ་བ་ཕྱེད་དང་གཉིས་
ནི་ལུས་སོ། ། གསུམ་པའི་བཅོ་ལྔའམ་གསུམ་པ་གཉིས་ཡོད་ན་
རྗེས་མའི་བཅོ་ལྔ་ལ། དཔྱིད་རྣམས་ཀྱི་ཤོལ་དང་བཅས་པའི་ཟླ་བ་
ཕྱེད་དང་གསུམ་ནི་འདས་སོ། ། ཟླ་བ་ཕྱེད་ནི་ལུས་སོ། ། བཞི་
བའི་བཅོ་ལྔ་ལ། སང་གི་སྐྱ་རེངས་ཤར་བ་ན། དཔྱིད་རྣམས་ཀྱི་
ཤོལ་དང་བཅས་པའི་ཟླ་བ་གསུམ་ནི་འདས་ཏེ། ལྷག་མ་མ་ལུས་
སོ། ། ཞེས་བརྗོད། དེ་བཞིན་དུ་བཞི་བ་དང་ལྔ་བ་གང་རུང་ལ་
ཤོལ་བྱུང་ན། སོ་གའི་དུས་སུ་ཤོལ་བྱུང་བ་ཡིན་ན། བཞི་བའི་བཅུ་
དྲུག་ནས་དྲུག་པའི་བཅོ་ལྔའི་བར་ཟླ་བ་གསུམ་ཡོད་པས། སོ་ག་ལ་
གསོ་སྦྱོང་དྲུག་ཡོད་དོ། ། བཞི་བའི་མར་ངོའི་གསོ་སྦྱོང་ལ། སོ་
ག་རྣམས་ཀྱི་ཤོལ་དང་བཅས་པའི་ཟླ་བ་ཕྱེད་ནི་འདས་སོ། ། ཟླ་བ་
ཕྱེད་དང་གསུམ་ནི་ལུས་སོ། ། གསོ་སྦྱོང་གཉིས་པ་ལ། དེ་དང་
བཅས་པའི་ཟླ་བ་གཅིག་ནི་འདས་སོ། ། ཟླ་བ་གཉིས་ནི་ལུས་སོ། །
གསོ་སྦྱོང་གསུམ་པ་ལ། དེ་དང་བཅས་པའི་ཟླ་བ་ཕྱེད་དང་གཉིས་
ནི་འདས་སོ། ། ཟླ་བ་ཕྱེད་དང་གཉིས་ནི་ལུས་སོ། ། གསོ་སྦྱོང་
བཞི་བ་ལ་དེ་དང་བཅས་པའི་ཟླ་བ་གཉིས་ནི་འདས་སོ། ། ཟླ་བ་
546

སོ་སོར་ཐར་བའི་མདོའི་གླེང་གཞི་གསལ་བྱེད།
གཅིག་ནི་ལུས་སོ། ། གསོ་སྦྱོང་ལྔ་བ་ལ་དེ་དང་བཅས་པའི་ཟླ་བ་
ཕྱེད་དང་གསུམ་ནི་འདས་སོ། ། ཟླ་བ་ཕྱེད་ནི་ལུས་སོ། ། དྲུག་
པའི་བཅོ་ལྔ་ལ། སོ་ག་རྣམས་ཀྱི་ཤོལ་དང་བཅས་པའི་ཟླ་གསུམ་ནི་
འདས་ཏེ་ལྷག་མ་མ་ལུས་སོ། ། དྲུག་པ་དང་བདུན་པ་གང་རུང་ལ་
ཤོལ་བྱུང་ན། དབྱར་དུས་སུ་ཤོལ་བྱུང་བ་ཡིན་པས། ཤོལ་དང་
བཅས་པའི་དབྱར་ཟླ་གསུམ་དང་གསོ་སྦྱོང་དྲུག་ཡོད་དོ། ། དྲུག་
པའི་གནམ་གང་ངམ་ཉེར་དགུ་ལ། དབྱར་རྣམས་ཀྱི་ཤོལ་དང་་་
བཅས་པའི་ཟླ་བ་ཕྱེད་ནི་འདས་སོ། ། ཟླ་བ་ཕྱེད་དང་གསུམ་ནི་
ལུས་སོ། ། གསོ་སྦྱོང་གཉིས་པ་ལ། དེ་དང་བཅས་པའི་ཟླ་བ་
གཅིག་ནི་འདས་སོ། ། ཟླ་བ་གཉིས་ནི་ལུས་སོ། ། གསོ་སྦྱོང་
གསུམ་པ་ལ། དེ་དང་བཅས་པའི་ཟླ་བ་ཕྱེད་དང་གཉིས་ནི་འདས་
སོ། ། ཟླ་བ་ཕྱེད་དང་གཉིས་ནི་ལུས་སོ། ། གསོ་སྦྱོང་བཞི་བ་ལ།
དེ་དང་བཅས་པའི་ཟླ་བ་གཉིས་ནི་འདས་སོ། ། ཟླ་བ་གཅིག་ནི་
ལུས་སོ། ། བདུན་པའི་ཉེར་དགུ་ལ། དེ་དང་བཅས་པའི་ཟླ་བ་
ཕྱེད་དང་གསུམ་ནི་འདས་སོ། ། ཟླ་བ་ཕྱེད་ནི་ལུས་སོ། །
བརྒྱད་པའི་བཅོ་ལྔ་ལ། དབྱར་རྣམས་ཀྱི་ཤོལ་དང་བཅས་པའི་ཟླ་བ་
གསུམ་ནི་འདས་ཏེ་ལྷག་མ་མ་ལུས་སོ། ། ཧོར་ཟླ་བརྒྱད་པ་དང་
དགུ་བ་གང་རུང་ལ་ཤོལ་བྱུང་ན་སྟོན་ལ་ཤོལ་བྱུང་བ་ཡིན་པས།
སྟོན་ཟླ་གསུམ་དང་གསོ་སྦྱོང་དྲུག་ཡོད་དོ། ། བརྒྱད་པའི་གནམ་
གང་ངམ་ཉེར་དགུ་ལ སྟོན་རྣམས་ཀྱི་ཤོལ་དང་བཅས་པའི་ཟླ་བ་
ཕྱེད་ནི་འདས་སོ། ། ཟླ་བ་ཕྱེད་དང་གསུམ་ནི་ལུས་སོ། ། གསོ་
སྦྱོང་གཉིས་པ་ལ། དེ་དང་བཅས་པའི་ཟླ་བ་གཅིག་ནི་འདས་སོ། །
ཟླ་བ་གཉིས་ནི་ལུས་སོ། ། གསོ་སྦྱོང་གསུམ་པ་ལ དེ་དང་་
547

འདུལ་བའི་གཞི་གསུམ་ཉམས་སུ་ལེན་ཚུལ།
བཅས་པའི་ཟླ་བ་ཕྱེད་དང་གཉིས་ནི་འདས་སོ། ། ཟླ་བ་ཕྱེད་དང་
གཉིས་ནི་ལུས་སོ། ། གསོ་སྦྱོང་བཞི་བ་ལ། དེ་དང་བཅས་པའི་
ཟླ་བ་གཉིས་ནི་འདས་སོ། །ཟླ་བ་གཅིག་ནི་ལུས་སོ། ། དགུ་པའི་
ཉེར་དགུ་ལ། དེ་དང་བཅས་པའི་ཟླ་བ་ཕྱེད་དང་གསུམ་ནི་འདས་
སོ། ། ཟླ་བ་ཕྱེད་ནི་ལུས་སོ། ། བཅུ་བའི་བཅོ་ལྔ་ལ། །ཚེ་དང་
ལྡན་པ་དག་སང་གི་སྐྱ་རེངས་ཤར་བ་ན། སྟོན་རྣམས་ཀྱི་ཟླ་བ་་
གསུམ་ནི་འདས་ཏེ། ལྷག་མ་མ་ལུས་སོ། ། ཞེས་བརྗོད་པར་བྱ་
སྟེ། གཞི་གསུམ་ཆོ་ག་ལས། ཤོལ་སྡེ་དུས་བརྗོད་ཚུལ་ནི།
དགུན་གྱི་དུས་སུ་ཟླ་ལྷག་བྱུང་ན་སྟོན་ཟླ་ཐ་ཆུང་གི་མར་ངོ་ལ། ཚེ་
དང་ལྡན་པ་དག་སང་གི་སྐྱ་རེངས་ཤར་བ་ན། དགུན་རྣམས་ཀྱི་
ཤོལ་དང་བཅས་པའི་ཟླ་བ་ཕྱེད་ནི་འདས་སོ། ། ཟླ་བ་ཕྱེད་དང་
གསུམ་ནི་ལུས་སོ། ། ཞེས་པ་ལྟ་བུ་བརྗོད་པས་རུང་བ་འདྲ་ཞིང་།
དེས་གཞན་རྣམས་ལའང་རིགས་པ་བསྒྲེས་ལ་ཤེས་པར་བྱའོ། །
ཞེས་གསུངས་པའི་ཕྱིར། དགེ་འདུན་གྱི་དབྱར་ཁས་ལེན་ཇི་ལྟར་བྱ་
བ་ནི། འདུལ་བའི་མདོ་ལས། དབྱར་གནས་པར་ཁས་བླང་བར་
བྱའོ། ། ཟླ་བ་གསུམ་དུའོ། ། ཚེས་བཅུ་དྲུག་ལའོ། །
དབྱར་ཟླ་འབྲིང་བའི་ཉའི་ཕྱི་དེ་ཉིན་པར་རྒྱུའོ། ། དབྱར་ཟླ་ཐ་
ཆུང་ཉའིའོ། ། ཞག་བཅུའམ་ཟླ་བ་ཕྱེད་ཀྱིས་འབྱུང་བར་འགྱུར་བ་
ཉིད་ནི་གཙུག་ལག་ཁང་ཕྱི་དོར་བྱའོ། ། ཞེས་དང་། དེ་སྟོབ་པ་
བསྐོ་བར་བྱའོ། ། མི་ནུས་ན་དུ་མའོ། དེས་དྲི་དག་གིས་བསྐུས་
པའི་ཚུལ་ཤིང་གཟེབ་ཀྱི་སྒྲོག་མར་རས་དཀར་པོ་བཏང་བས་དཀྲིས་པ་
དག་རྒན་རིམ་དུ་བཞག་ཅེས་དང་། ཚུལ་ཤིང་བྲིམ་མོ། ། དང་
བོར་སྟོན་པའི་བླང་ངོ་། ། གཞན་དག་གིས་ནི་སྟན་ལས་ཕྱེད་་་་
548

སོ་སོར་ཐར་བའི་མདོའི་གླེང་གཞི་གསལ་བྱེད།
འཕགས་པས་སོ། ། ཞེས་དང༌། མཇུག་དུ་གཉུག་མར་གནས་པ་
རྣམས་ཀྱི་དེ་ཡང་ངོ་། ། དལ་བུས་བཞག་པར་བྱའོ། ། ཞེས་
གསུངས་པ་ལྟར། དགེ་འདུན་གྱི་དབྱར་ཞལ་བཞེས་གནང་བ་ལ་ཉེ་
བའི་ཚེ་གཙུག་ལག་ཁང་ཕྱི་དོར་དང་ཉེ་འཁོར་སོགས་ཕྱགས་དར་བྱ།
གནས་མལ་སྟོབ་པ་བསྐོ་བ་ལ་མངོན་དུ་ཕྱོགས་པ་དག་གིས་ཁྲིམས་སུ་
བྱ་བ་བརྗོད་པ་དང་། གནས་མལ་གཏོད་ཚུལ་དང་། དབྱར་ཁས་
ལེན་པ་དང་བྱིན་གྱིས་རླབས་པའི་ཆོ་ག་སོགས་བློ་ནས་བྱུང་བར་བྱས་
ཏེ། དགེ་འདུན་གྱི་དབུས་སུ་བྱ་བ་བྱེད་པའི་ཚེ་ཐགས་ཐོག་མེད་པ་
ཞིག་དགོས་སོ། ། ལྕང་མ་སོགས་ཕྱི་ཤུན་བླངས་པའི་ཚུལ་ཤིང་
སྲིད་དུ་ཁྲི་གང་བ་སྟེ་སོར་ཉི་ཤུ་རྩ་བཞི་ཡོད་པ། སྦོམས་སུ་སོར་མོ་
ཙམ་ཡས་མས་དགེ་འདུན་གྱི་གྲངས་ལས་ལྷག་པ་ཚགས་བྱས་ལ་གུར་
ཀུམ་སོགས་དྲི་བཟང་གིས་བྱུགས་པ་གཞོང་བར་རས་དཀར་པོ་བཏིང་
བའི་སྟེང་དུ་བཞག་པ་ཡར་གྱི་གྲལ་མཐའི་རྒན་པའི་གོང་དུ་བཞག
སྒོ་ལྕགས་ལྡེ་མིག་སྤྲད་པའང་ཚགས་བྱའོ། ། དབྱཪ་སྔ་མ་ཁས་
ལེན་ན། ཧོར་ཟླ་དྲུག་པའི་ཚེས་བཅོ་ལྔའི་ཉིན་སྔར་ལྟར་གསོ་སྦྱོང་
བྱས་པའི་མཇུག་ཏུ། སྔར་གསན་པའམ། ཕྱིས་ཀྱང་གསན་པར་
འགྱུར་རོ། ། ཞེས་བརྗོད་པའི་རྗེས་སུ། དགེ་སློང་ཐམས་ཅད་
གྲལ་ལ་འཁོད། གནས་བརྟན་གྱིས་གནས་མལ་སྟོབ་པར་འོས་པའི་
དགེ་སློང་གཅིག་གམ། གཉིས་སམ། གསུམ་མན་ཆད་བསྐོ་བྱའི་
དགེ་སློངད ག་གི་མཚན་ནས་བརྗོད་དེ། དགེ་སློང་མིང་འདི་ཞེས་བྱ་
བ་ཁྱོད། དགེ་འདུན་ལ་གནས་མལ་སྟོབ་པར་སྤྲོའམ། ཞེས་དྲིས་
པ་ལ། དེ་དག་གིས་སྤྲོ་ལགས་ཞེས་ལན་གདབ། དེ་ནས་གནས་
བརྟན་གྱིས། དགེ་འདུན་རྣམས་སྤྱོད་ལམ་བསྟུན་ནས་གནས་མལ་
549

འདུལ་བའི་གཞི་གསུམ་ཉམས་སུ་ལེན་ཚུལ།
སྟོབ་པ་བསྐོ་བའི་གསོལ་བ་དང་གཉིས་ཀྱི་ལས་ལས། ཐོག་མར་
གསོལ་བའི་ལས་ལ་ཐུགས་གཏད་པར་ཞུ། དགེ་འདུན་བཙུན་པ་
རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་འདི།
དགེ་འདུན་ལ་དབྱར་གྱི་གནས་མལ་སྟོབ་པར་སྤྲོ་ན། གལ་ཏེ་དགེ་
འདུན་གྱི་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་
མཛོད་ཅིག་དང་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་
གནས་མལ་སྟོབ་པར་བསྐོས་ཏེ། གནས་མལ་སྟོབ་པ་མིང་འདི་ཞེས་
བགྱི་བ་དགེ་འདུན་ལ་དབྱར་གྱི་གནས་མལ་སྟོབ་བོ། ། འདི་ནི་
གསོལ་བའོ། ། བརྗོད་པ་མཇུག་སྡུད་དང་བཅས་པ་ལ་ཐུགས་་་
གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ།
དགེ་སློང་མིང་འདི་ཞེས་བགྱི་བ་འདི། དགེ་འདུན་ལ་དབྱར་གྱི་
གནས་མལ་སྟོབ་པར་སྤྲོ་སྟེ། དེའི་སླད་དུ་དགེ་འདུན་གྱིས་མིང་འདི་
ཞེས་བགྱི་བ་གནས་མལ་སྟོབ་པར་བསྐོ་ན། ཚེ་དང་ལྡན་པ་གང་
དག་མིང་འདི་ཞེས་བགྱི་བ་གནས་མལ་སྟོབ་པར་བསྐོ་བར་བཟོད་པ་
དེ་དག་ནི་ཅང་མ་གསུངས་ཤིག གང་དག་མི་བཟོད་པ་དེ་དག་ནི་
གསུངས་ཤིག དགེ་འདུན་གྱིས་བཟོད་ཅིང་གནང་ནས། དགེ་
འདུན་གྱིས་དགེ་སློང་མིང་འདི་ཞེས་བགྱི་བ་གནས་མལ་སྟོབ་པར་
བསྐོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་
འཛིན་ཏོ། ། ཞེས་བརྗོད། དེ་ཡང་བསྐོ་ཡུལ་གཅིག་ཡིན་ཚེ།
དཔེར་ན། དགེ་སློང་བཀྲ་ཤིས་རྒྱ་མཚོ་ཞེས་བྱ་བ་ཁྱོད་ཅེས་དང་།
གཉིས་ཡོད་ན། དགེ་སློང་བཀྲ་ཤིས་རྒྱ་མཚོ་ཚུལ་ཁྲིམས་ཕུན་ཚོགས་
ཞེས་བྱ་བ་དག་ཅེས་དང་། གསུམ་ཡོད་ན། དགེ་སློང་བཀྲ་ཤིས་རྒྱ་
མཚོ་ཚུལ་ཁྲིམས་ཕུན་ཚོགས། བསྐལ་བཟང་དགེ་ལེགས་ཞེས་བགྱི་
550 —

སོ་སོར་ཐར་བའི་མདོའི་གླེང་གཞི་གསལ་བྱེད།
བ་རྣམས་ཞེས་པ་ལྟ་བུས་དཔེར་མཚོན་ནས་གང་དུ་བརྗོད་དགོས་པའི་
སྐབས་ཐམས་ཅད་དུ་ཤེས་པར་བྱའོ། ། དེ་ལྟར་གསོལ་གཉིས་ཀྱིས་
གནས་མལ་སྟོབ་པ་བསྐོས་པའི་རྗེས་སུ་གཙུག་ལག་ཁང་གི་སྒོ་ཕྱེ།
དགེ་ཚུལ་རྣམས་ནང་དུ་ཕེབས་ནས་སྲིབ་གྲལ་སོགས་སུ་རང་རང་གི་
གདིང་བ་བཏིང་བའི་སྟེང་དུ་བཞུགས་པའི་ཚེ་སྒོ་བཅད། དེ་ནས་
གནས་མལ་སྟོབ་པ་རྒན་ཤོས་ཀྱིས། གདོང་གྲའི་དཀྱིལ་སྨད་ཙམ་གྱི་
གྲལ་བར་གདིང་བ་བཏིང་བའི་སྟེང་དུ་ཐང་ཤད་གསུམ་བྱས་ནས་
འགྲེང་སྟེ ཐལ་མོ་བསྣོལ་ཏེ་སྦྱར་ནས། དགེ་འདུན་བཙུན་པ་
རྣམས་གསན་དུ་གསོལ། བཀྲ་ཤིས་ཀྱི་གཙུག་ལག་ཁང་འདི་ན་་་
ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་འདི་དང་། མཁོ་ཞིང་
སྤྱད་པར་བྱ་བའི་དངོས་པོ་མྱུར་ཏུ་བསྐྱལ་བར་བྱ་བ་འདི་དང་།
དགེ་བའི་རྩ་བ་ལ་བརྩོན་པར་བྱ་བ་འདི་དང་། ཉེ་འཁོར་གཙང་
བར་བྱ་བ་འདི་དང་། ཞིང་རྐེད་པར་བཅད་པར་མི་བྱ་བ་འདི་དང་།
སེར་བ་བྱུང་ན་བཟློག་པར་བྱ་བ་ལ་སོགས་པ་འདི་ཡོད་དེ། ཁྱེད་
ཅག་ལས་གང་ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་ལ་སོགས་
པ་ནས། སེར་བ་བྱུང་ན་བཟློག་པར་བྱ་བ་ལ་སོགས་པ་འདིས།
གནས་འདིར་གནས་པར་སྤྲོ་བ་དེས་ནི་ཚུལ་ཤིང་ལོངས་ཤིག ཁྱེད་
ཅག་ལས་སུས་ཀྱང་དབྱར་དགེ་འདུན་གྱི་ནང་དུ་འཁྲུག་ལོང་བསྐྱེད་
པར་མི་བྱའོ། ། ཁྱེད་ཅག་ལས་གང་གིས་འགའ་ཞིག་ལ་ཅུང་ཟད་
ཤེས་པ་དེས་ད་སྨོས་ཤིག ཁྱེད་ཅག་ལས་གང་དབྱར་གྱི་ནང་དུ་དགེ་
འདུན་ལ་འཁྲུག་ལོང་སྐྱེད་པར་འགྱུར་བ་དེ་ལ་དགེ་འདུན་གྱིས་ཕྱིས་
ཉེ་བར་བརྟག་པར་དགོངས་སོ། ། ཞེས་ཁྲིམས་སུ་བྱ་བཾ་བརྗོད་
དོ། ། དེ་ནས་དགེ་ཚུལ་རྣམས་ཀྱིས་ལས་ཐོས་མི་རུང་བས་ལག་
----- 551

འདུལ་བའི་གཞི་གསུམ་ཉམས་སུ་ལེན་ཚུལ།
བརྡ་བྱས་པའི་ཚེ་གདིང་བ་བཞག་སྟེ་སྒོར་ཕེབས། སྒོ་བཅད་དེ་
གནས་མལ་སྟོབ་པ་གྲལ་ལ་འཁོད་པ་ན། གནས་བརྟན་གྱིས།
ཚུལ་ཤིང་བླང་བ་དང་ཁས་བླང་བའི་ཕྱིར། དགེ་འདུན་ཐུགས་་
བསྟུན་པ་གསོལ་བའི་ལས་ལ་ཐུགས་གཏད་པར་ཞུ། དགེ་འདུན་
བཙུན་པ་རྣམས་གསན་དུ་གསོལ། དེང་དགེ་འདུན་གྱི་དབྱར་ཉེ་
བར་བསྒྲུབ་པ་དབྱར་ཟླ་འབྲིང་བོའི་ཚེས་བཅོ་ལྔ་ལགས་ན། གལ་ཏེ་
དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་
མཛོད་ཅིག་དང་། ·དགེ་འདུན་གྱིས་དེང་ཚུལ་ཤིང་བཞེས་ཏེ།
སང་ནང་བར་གནས་པར་ཁས་བླང་ངོ་། ། འདི་ནི་གསོལ་བའོ། །
ཞེས་བརྗོད། དེ་ནས་གནས་མལ་སྟོབ་པ་པོས་ཚུལ་ཤིང་གི་གཞུང་
བའི་མཐའ་གཉིས་སུ་བཟུང་ནས་རྒན་ཤོས་ཀྱིས་གནས་བརྟན་གྱི་་་
མདུན་དུ་ཁྱེར། གནས་བརྟན་གྱིས་སྐུ་སྟོད་ཡར་མི་འཇོག་པར་སྟོན་
པ་ཐུགས་རྗེ་ཅན་གྱི་སྐུ་སྐལ་ཚུལ་ཤིང་གཅིག་ལེན། དེ་ནས་གནས་
བརྟན་ནས་བཟུང་རྒན་རིམ་གྱིས་དགེ་སློང་ཐམས་ཅད་ལ་ཚུལ་ཤིང་
བྲིམ། མཇུག་ཏུ་གནས་མལ་སྟོབ་པ་རྒན་ཤོས་གྲལ་དུ་འཁོད་པ་ན།
གཞོན་པས་དེ་ལ་བྲིམ། དེ་ནས་གཞོན་པ་གྲལ་དུ་འཁོད་པ་ན་རྒན་
པོས་དེ་ལ་ཚུལ་ཤིང་བྲིམ། གནས་མལ་སྟོབ་པ་གཅིག་ལས་མེད་ན།
དེ་ལ་གྲལ་ན་གནས་པ་གང་ཡང་རུང་བ་ཞིག་གིས་འབྲིམ་མོ། །
གནས་མལ་སྟོབ་པ་མང་ན་གཞོན་པས་རྒན་པ་རྣམས་དང་། རྒན་
པ་ལས་གཞོན་ཤོས་ཀྱིས་དེ་ལ་འབྲིམ། ཚུལ་ཤིང་ལེན་པའི་ཚེ་ཐམས་
ཅད་ཀྱི་སྐུ་སྟོད་ཡར་བཀྱག་ནས་སྲིན་ལག་གཉིས་ཀྱིས་ཚུལ་ཤིང་གི་
མཐའ་གཉིས་སུ་བཟུང་ནས་རང་རང་གི་སྐལ་བ་ལེན། དེ་ནས་
གནས་མལ་སྟོབ་པ་གྲལ་མཇུག་ནས་གནས་བརྟན་གྱི་བར་ཚུལ་ཤིང་
552

སོ་སོར་ཐར་བའི་མདོའི་གླེང་གཞི་གསལ་བྱེད།
རིམ་གྱིས་བསྡུས། དེ་ནས་གནས་མལ་སྟོབ་པ་རྒན་ཤོས་གྲལ་དུ་
འཁོད་པ་ན། དེའི་ཚུལ་ཤིང་གཞོན་པས་བསྡུས། གཞོན་པ་གྲལ་
དུ་འཁོད་པ་ན་རྒན་པོས་བསྡུས་ཏེ་གྲངས་ངེས་པར་བྱ། དེ་ཚེ་ཡང་
དགེ་སློང་རྣམས་ཀྱི་ལུས་ཀྱི་ཕྱེད་འཕགས་ཏེ་དལ་བུར་འཇོག དེ་
ནས་དགེ་ཚུལ་རྣམས་ནང་དུ་བོས་ནས་རང་རང་གི་གདིང་བའི་སྟེང་
དུ་གྲལ་ལ་འཁོད་པ་ན་དགེ་ཚུལ་རྣམས་ཀྱི་གྲལ་འགོ་ནས་རིམ་གྱིས་
ཐམས་ཅད་ཚུལ་ཤིང་བྲིམས་པའི་མཇུག་ཏུ་གནས་བརྟན་གྱི་མདུན་དུ་
ཁྱེར་ནས། དེས་གཉུག་མར་གནས་པའི་གཞི་བདག་གི་སྐལ་བའི་
ཚུལ་ཤིང་གཅིག་ལེན། དེ་ནས་གཞི་བདག་གི་ཚུལ་ཤིང་དང་དགེ་
འདུན་གྱི་གྲལ་མཇུག་ནས་རིམ་གྱིས་དགེ་ཚུལ་རྣམས་ཀྱི་ཚུལ་ཤིང་
བསྡུས་ཏེ་གྲངས་ངེས་པར་བྱ། སྟོན་པ་དང་གཞི་བདག་གི་ཚུལ་ཤིང་
གཉིས་གྲངས་སུ་མི་བརྩི། དེ་ནས་གནས་མལ་སྟོབ་པ་རྒན་ཤོས་དེས་
གྲལ་བར་གདིང་བའི་སྟེང་ཐང་ཤད་གསུམ་དང་སྤྱོད་ལམ་སྔར་ལྟར་
བྱས་ཏེ། དགེ་འདུན་བཙུན་པ་རྣམས་གསན་དུ་གསོལ། འདི་
ལྟར་བཀྲ་ཤིས་ཀྱི་གཙུག་ལག་ཁང་འདི་ན་དབྱར་གནས་པར་ཞལ་གྱིས་
བཞེས་པའི་དགེ་སློང་། བཅུ་ཕྲག་གསུམ་དང་རྡོག་པོ་བདུན་གྱིས།
ཚུལ་ཤིང་བཞེས་སོ། ། དགེ་ཚུལ་ཡང་། བཅུ་ཕྲག་གཅིག་དང་
རྡོག་པོ་བརྒྱད་ཀྱིས། ཚུལ་ཤིང་བཞེས་སོ། ། ཞེས་པ་ལྟ་བུ་དང་།
དབྱར་གནས་པ་མང་ན། བརྒྱ་ཕྲག་གསུམ་དང་། བཅུ་ཕྲག་ལྔ་
དང་། རྡོག་པོ་བདུན་གྱིས་ཚུལ་ཤིང་བཞེས་སོ། ། ཞེས་པ་ལྟ་
བུས་དཔེར་མཚོན་ནས་ཚུལ་ཤིང་བཞེས་པའི་དགེ་ཚུལ་སློང་ཅི་ཙམ་
ཡོད་པའི་གྲངས་ནས་བརྗོད་ལ། དེ་ལྟར་བརྗོད་པའི་མཇུག་ཏུ་དགེ་
ཚུལ་སློང་ཐམས་ཅད་ཀྱིས་མགྲིན་གཅིག་ཏུ། ལེགས་པར་བཞེས་
553

འདུལ་བའི་གཞི་གསུམ་ཉམས་སུ་ལེན་ཚུལ།
སོ། ། ཤིན་ཏུ་བཞེས་སོ། ། ཞེས་བརྗོད། དེ་ནས་གནས་མལ་
སྟོབ་པས་སྒོ་ལྕགས་ལྡེ་མིག་སྤྲད་པ་གནས་བརྟན་གྱི་མདུན་དུ་ཁྱེར་
ནས། གཉིས་ཀའི་ཕྱག་གཡས་པ་སྟེང་དང་གཡོན་འོག་མར་བྱས་
པས་སྒོ་ལྕགས་བཟུང་ནས། གནས་བརྟན། བཀྲ་ཤིས་ཀྱི་གཙུག་
ལག་ཁང་འདི་ནི་དབྱར་ཚུལ་དང་མཐུན་པར་ལོངས་སྤྱོད་པའི་ཕྱིར་
བཞེས་ཤིག གནས་བརྟན་གྱིས། དེ་དེ་བཞིན་དུ་བགྱིའོ། །
དེ་ལྟར་གྲལ་འགོ་ནས་བཟུང་རིམ་གྱིས་དགེ་སློང་ཐམས་ཅད་ལ་གནས་
ཁང་གཏད། འགའ་ཞིག་གིས་ལན་འདེབས་མི་ཤེས་ན། གནས་
མལ་སྟོབ་པས་དེ་དེ་བཞིན་དུ་བགྱིའོ། ། ཞེས་རྗེས་ཟློས་བྱས་ནས་
བརྗོད་དུ་བཅུག མཇུག་ཏུ་གནས་མལ་སྟོབ་པ་ཕན་ཚུན་ཡང་སྤྱོད་
ལམ་སྔཪ་ལྟར་བྱས་པས་གཅིག་གིས་གཅིག་ལ་གནས་ཁང་གཏད།
དེ་ནས་གནས་མལ་སྟོབ་པས། དགེ་ཚུལ་གྱི་གྲལ་འགོ་ནས་རིམ་གྱིས་
གཉིས་ཀའི་ཕྱག་གིས་སྔར་ལྟར་སྒོ་ལྕགས་བཟུང་ནས། ཚེ་དང་ལྡན་
པ། བཀྲ་ཤིས་ཀྱི་གཙུག་ལག་ཁང་འདི་ནི་དབྱར་ཚུལ་དང་མཐུན་
པར་ལོངས་སྤྱོད་པའི་ཕྱིར་བཞེས་ཤིག ཞེས་གནས་ཁང་གཏད་ལ།
དེ་དེ་བཞིན་དུ་བགྱིའོ། ། ཞེས་བརྗོད་དུ་བཅུག དེ་ནས་གནས་
མལ་སྟོབ་པས་གནས་བརྟན་གྱི་གདིང་བའི་གྲུ་གཅིག་ནས་སྔར་ལྟར་
བཟུངནས། གནས་བརྟན་གདན་ཆ་འདི་ལ་དབྱར་ཚུལ་དང་
མཐུན་པར་ལོངས་སྤྱོད་ཅིག ཅེས་མལ་ཆ་གཏད་ལ། གནས་་
བརྟན་གྱིས་དེ་དེ་བཞིན་དུ་བགྱིའོ། ། ཞེས་བརྗོད། དེ་དེ་བཞིན་
དུ་གྲལ་འགོ་ནས་བཟུང་དགེ་སློང་ཐམས་ཅད་ལ་མལ་ཆ་གཏད།
མཇུག་ཏུ་གནས་མལ་སྟོབ་པ་ཕན་ཚུན་ཡང་གྲལ་ལ་འཁོད་དེ་མལ་ཆ་
གཏད། · དེ་ནས་དགེ་ཚུལ་གྱི་གྲལ་འགོ་ནས་རིམ་པ་བཞིན། ཚེ་
554

སོ་སོར་ཐར་བའི་མདོའི་གླེང་གཞི་གསལ་བྱེད།
དང་ལྡན་པ། གདན་ཆ་འདི་ལ་དབྱར་ཚུལ་དང་མཐུན་པར་ལོངས་
སྤྱོད་ཅིག ཅེས་པ་དང་། ཡུལ་དགེ་ཚུལ་རྣམས་ཀྱིས། དེ་དེ་
བཞིན་དུ་བགྱིའོ། ། ཞེས་བརྗོད་པ་སོགས་དགེ་སློང་གི་སྐབས་དང་
འདྲའོ། ། དེ་ནས་གནགནས་མལ་སྟོབ་པ་རྒན་ཤོས་ཀྱིས་གྲལ་པར་
གདིང་བའི་སྟེང་ནས་ཐང་ཤད་གསུམ་དང་སྤྱོད་ལམ་སྔར་ལྟར་བྱས་ཏེ།
དགེ་འདུན་བཙུན་པ་རྣམས་གསན་དུ་གསོལ། ཁྱེད་ཅག་ལས་གང་
གིས་ཀྱང་དགེ་འདུན་གྱི་གནས་མལ་ལ་གདིང་བ་མེད་པར་ལོངས་སྤྱོད་
པར་མི་བྱ། གདིང་རུང་བ་མ་ཡིན་པས་ལོངས་སྤྱོད་པར་མི་བྱ།
གདིང་བ་དྲི་མ་ཅན་གྱིས་ལོངས་སྤྱོད་པར་མི་བྱའོ། ། ཞེས་དང་།
ཡང་ཐོང་ཤད་གསུམ་བྱས་ཏེ། དགེ་འདུན་བཙུན་པ་རྣམས་གསན་
དུ་གསོལ། སང་སྦྱིན་བདག སྦྱིན་པ་རྒྱ་མཚོ་ཞེས་བགྱི་བ་དང་།
ཞལ་ཏ་བ། སྨོན་ལམ་བཟང་བོ་ཞེས་བགྱི་བ་དང་། སྤྱོད་ཡུལ་གྱི་
གྲོང་འོ་སོ་ཞེས་བགྱི་བ་དང༌། བྲོ་གཡོག་པ་གྲོགས་ཚངས་པ་་་་་་་་
མཚུངས་པར་སྤྱོད་པ་ཞེས་བགྱི་བས་དབྱར་གནས་པར་ཞལ་གྱིས་་
བཞེས་པར་འགྱུར་རོ། ། ཞེས་པ་ལྟ་བུས་དཔེར་མཚོན་ནས་བརྗོད།
གནས་མལ་སྟོབ་པ་གྲལ་དུ་འཁོད་པ་ན། གནས་བརྟན་གྱིས། སོ་
སོར་ཐར་བ་བཏོན་པ་ཡིས། །སོགས་བསྔོ་སྨོན་ཅི་རིགས་གསུངས་
པའི་མཐར་ཕྱག་གསུམ་འཚལ་ནས་གྲོལ། དེ་ཡང་སྦྱིན་བདག་ཁྱིམ་
པ་སོགས་གཞན་མེད་ན། དགོན་པའི་སྤྱི་གཉེར་གྱི་མིང་ནས་དང་།
ཞལ་ཏ་བ་རུང་ཁང་གི་ཇ་མའི་མིང་ནས་བརྗོད། སྦྱིན་བདག་སོགས་
མེད་ན་མ་བརྗོད་ཀྱང་ཆོག་སྟེ། སྦྱིན་བདག་དང་ཞལ་ཏ་བ་དང་
སྤྱོད་ཡུལ་གྱི་གྲོང་དང་ནད་གཡོག་དག་ཡོད་པ་ཉིད་ཡིན་ན་བརྗོད་
པར་བྱའོ། ། ཞེས་གསུངས་པས་སོ། ། དངོས་གཞི་ནི་དྲུག་པའི་
555

འདུལ་བའི་གཞི་གསུམ་ཉམས་སུ་ལེན་ཚུལ།
བཅུ་དྲུག་ནང་བར་སྐྱ་རེངས་དང་བོ་ཤར་བ་ན་གཎྚི་བརྡུངས་པའི་
མཇུག་ཏུ་མཁར་རྔ་རྡུང་བའམ་དུང་ཆེན་འབུད། གཙུག་ལག་ཁང་
དུ་གནས་བརྟན་དང་། གནས་མལ་སྟོབ་པ་དག་གིས་ཕན་ཚུན་གྱི་
དྲུང་ནས་དབྱར་ཁས་ལེན་བྱེད། གནས་བརྟན་དང་གནས་མལ་
སྟོབ་པ་དག་གི་མདུན་དུ། དགེ་ཚུལ་སློང་གསུམ་མན་ཆད་ཀྱིས་ཕྱག་
གསུམ་བྱས་ཏེ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་
གནས་བརྟན་འདུལ་བ་འཛིན་པ་ཆེན་པོ་དབྱར་ཁས་ལེན་གྱི་ཆོ་ག་ལ་
ཐུགས་གཏད་པར་ཞུ། ཞེས་བརྗོད། གནས་བརྟན་དེས། ཆོས་
བཞིན་འདུལ་བ་བཞིན་མཛད་པར་ཞུ ཅེས་བརྗོད། དེ་ནས་
ཙོག་པུར་འདུག་ལ་ཐལ་མོ་སྦྱར་ཏེ། གནས་བརྟན་དགོངས་སུ་་་
གསོལ བདག་མིང་འདི་ཞེས་བགྱི་བ་མཚམས་ཀྱི་ནང་དང་བཅས་
པའི་གནས་འདིར་འདི་ལྟ་སྟེ། གནས་རལ་བ་དང་གྲུམ་པ་བཅོས་
པའི་སླད་དུ། སྦྱིན་བདག་མིང་འདི་ཞེས་བགྱི་བ་དང་། ཞལ་ཏ་བ་
མིང་འདི་ཞེས་བགྱི་བ་དང་། སྤྱོད་ཡུལ་གྱི་གྲོང་འདི་ཞེས་བགྱི་བ་
དང་། བྲོ་གཡོག་པ་གྲོགས་ཚངས་པ་མཚུངས་པར་སྤྱོད་པ་ཞེས་བགྱི་
བས་དབྱར་སྔ་མ་ཟླ་བ་གསུམ་གནས་པར་ཁས་བླང་ངོ་། ། བདག་
དབྱར་འདི་ན་མཆིས་ཤིང་། བདག་གི་དབྱར་གྱི་གནས་ནི་འདི་་
ལགས་སོ། ། ཞེས་ལན་གསུམ་བརྗོད། དེས་ཐབས་ཡིན་ནོ། །
རང་གིས་ལགས་སོ་བརྗོད་ལ་ཕྱག་གསུམ་འཚལ་ཏེ། བསྟན་པ་རིན་
པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་
ཆེན་པོ་དབྱར་ཁས་ལེན་གྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་
ལགས། ཞེས་བརྗོད། དེས་ཆོས་བཞིན་འདུལ་བ་བཞིན་འཛིན་
པ་ངོ་མཚར་ཆེ། ཞེས་བརྗོད། ཁྲིམས་ཀྱི་ཚུལ་ཁྲིམས་སོགས་སྨོན་
- 556

སོ་སོར་ཐར་བའི་མདོའི་གླེང་གཞི་གསལ་བྱེད།
ལམ་གཉིས་ཀས་གསུངས། དབྱར་ཁས་ལེན་པའི་ཚེ་ཟླ་བ་གསུམ་ལ་
ཁས་ལེན་འདོད་ཀྱི་བསམ་པ་དགོས་སོ། ། འདུལ་བའི་མདོ་ལས།
བྱིན་གྱིས་མ་བརླབས་པར་མཚམས་ཀྱི་ཕྱི་རོལ་དུ་སྐྱ་རེངས་འཆར་བར་
མི་བྱའོ། ། ཆོས་དང་ལྡན་པའི་དོན་དུ་ཞག་བདུན་བྱིན་གྱིས་་་་་
བརླབ་པར་བྱའོ། ། ཞེས་དང་། མཐའི་ཞག་དྲུག་ལ་བྱིན་གྱིས་
བརླབས་པ་མི་ཆགས་སོ། ། ཞེས་གསུངས་པ་ལྟར། བདུན་པའི་
ཉི་ཤུ་དགུ་ལ་གློ་བུར་དགག་དབྱེ་བྱེད་ན། བདུན་པའི་ཉི་ཤུ་ཡན་
ཆད་དུ་ཞག་གཅིག་ནས་བདུན་གྱི་བར་བྱིན་གྱིས་བརླབས་ཏེ།
དགོན་པ་ནས་རྒྱང་གྲགས་གཅིག་ཕན་ཆད་དུ་ཕེབས་དགོས་ན།
དབྱར་གནས་པའི་དགེ་སློང་ཞིག་གི་མདུན་དུ་སོང་སྟེ། རྒན་ན་ཕྱག་
དང་གཞོན་ན་ཐང་ཤད་གསུམ་བྱས་ནས། བསྟན་པ་རིན་པོ་ཆེའི་
གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་ཆེན་པོ་
དབྱར་བྱིན་རླབས་ཀྱི་ཆོ་ག་ལ་ཐུགས་གཏད་པར་ཞུ། དེས་ཆོས་
བཞིན་སོགས་བརྗོད། བཙུན་པ་དགོངས་སུ་གསོལ། བདག་མིང་
འདི་ཞེས་བགྱི་བ་མཚམས་ཀྱི་ནང་དང་བཅས་པའི་གནས་འདིར་་
དབྱར་སྔ་མ་ཟླ་བ་གསུམ་གནས་པར་ཁས་བླངས་པ་ལས། བདག་
མིང་འདི་ཞེས་བགྱི་བ་བྱ་བ་ཞིག་གི་སླད་དུ། དགུང་བདུན་མཚམས་
ཀྱི་ཕྱི་རོལ་དུ་མཆིས་པ་དང་། དེ་ཚུན་ཆད་ཀྱིས་སླར་མཆི་བར་བྱིན་
གྱིས་བརླབ་བོ། ། བདག་དབྱར་འདི་ན་མཆིས་ཤིང་བདག་གི་་་
དབྱར་གྱི་གནས་ནི་འདི་ལགས་སོ། ། ཞེས་ལན་གསུམ་བརྗོད།
ཐབས་ལེགས་བྱ། དེ་ནས་ཕྱག་དང་ཐང་ཤད་གང་རུང་བྱས་ཏེ།
བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་གནས་བརྟན་
འདུལ་བ་འཛིན་པ་ཆེན་པོ་དབྱར་བྱིན་རླབས་ཀྱི་ཆོ་ག་ལ་ཐུགས་་་་
557

འདུལ་བའི་གཞི་གསུམ་ཉམས་སུ་ལེན་ཚུལ།
གཏད་པ་བཀའ་དྲིན་ཆེ་ལགས། ཆོས་བཞིན་སོགས་དང་།
ཁྲིམས་ཀྱི་ཚུལ་ཁྲིམས་སོགས་གསུངས། ཞག་གསུམ་སོགས་བྱིན་་་
བརླབ་བྱེད་ན། ཞག་བདུན་ཞེས་པ་སྒྱུར་དགོས། ཡང་མདོ་རྩ་བ་
ལས། དགེ་འདུན་ལ་འདུན་པ་ལ་སོགས་པ་ཕུལ་བ་ཉིད་ནི་ཕུལ་བ་
ཉིད་ཡིན་ནོ། ། ཞེས་དང་། ན་བ་དང་། དབང་མེད་པ་དང་།
སྲོག་དང་། ཚངས་པར་སྤྱོད་པའི་བར་ཆད་ཀྱིས་འཇིགས་པ་ལས་
གཞན་པས་འབུལ་བ་ལ་ནི་ཉེས་བྱས་སོ། ། ཞེས་དང་། དེས་
འཇིགས་པས་མཚམས་ཀྱི་ཕྱི་རོལ་ནས་ཁྱེར་ཏེ་འོངས་པ་ལ་ནི་ཉེས་པ་
མེད་དོ། ། ཞེས་གསུངས་པ་ལྟར། དབྱར་ཁས་བླངས་པའི་དགེ་
སློང་ན་བ་སོགས་ཀྱི་དབང་གིས། གསོ་སྦྱོང་བྱེད་པར་འོང་མི་ནུས
ན། འདུན་པ་དང་། ཡོངས་དག་འབུལ་དགོས་པས། དེའི་་
ཚུལ་ནི། གསོ་སྦྱོང་གི་ཉིན་དེར་འདུན་པ་ལེན་པ་པོ་དགེ་སློང་ནད་
པ་སོགས་ཀྱི་དྲུང་དུ་སོང་སྟེ། ནད་པས་འབུལ་ནུས་ན། ཕྱག་དང་
ཐང་ཤད་གང་རུང་བྱས་ཏེ། བསྟན་པ་རིན་པོ་ཆེའི་གསལ་བྱེད་དམ་
པར་གྱུར་པ་གནས་བརྟན་འདུལ་བ་འཛིན་པ་ཆེན་པོ། འདུན་པ་
དང་ཡོངས་དག་འབུལ་བའི་ཆོ་ག་ལ་ཐུགས་གཏད་པར་ཞུ། ལེན་པ་
པོས། ཆོས་བཞིན་འདུལ་བ་བཞིན་མཛད་པར་ཞུ། ཞེས་བརྗོད།
དེ་ནས་ཙོག་པུར་འདུག་སྟེ། གནས་བརྟན་དགོངས་སུ་གསོལ།
དེང་དགེ་འདུན་གྱི་གསོ་སྦྱོང་བཅོ་ལྔ་བ་ལགས་ལ། བདག་དགེ་སློང་
བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་བགྱི་བའི་
ཡང་གསོ་སྦྱོང་བཅོ་ལྔ་བ་ལགས་ཏེ། བདག་དགེ་སློང་བྲོ་འཚལ་བ་
སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་བགྱི་བའི་བར་ཆད་ཀྱི་
་་་་་ཆོས་རྣམས་ཡོངས་སུ་དག་གོ། ཞེས་བདག་མཆིའོ། ། དགེ་
558 ་་་

སོ་སོར་ཐར་བའི་མདོའི་གླེང་གཞི་གསལ་བྱེད།
འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། ། བདག་
གི་གསོ་སྦྱོང་ཡང་ཡོངས་སུ་དག་གོ། འདུན་པ་དང་ཡོངས་སུ་དག་
པ་ཡང་བརྗོད་དོ། ། བརྗོད་པ་ཡང་རིག་པར་བགྱིད་དོ། །
ཞེས་ལན་གསུམ་བརྗོད་དོ། ། དགེ་སློང་ནད་པས་དེ་ལྟར་ཕུལ་མི་
ནུས་ན། ལུས་ངག་ཡིད་གང་རུང་གིས་འདུན་པ་ཕུལ་བའི་བརྡ་བྱས་
པ་ཙམ་གྱིས་ཀྱང་རུང་བར་གསུངས་སོ། ། དེ་ནས་གསོ་སྦྱོང་གི་ཚེ་
གནས་བརྟན་གྱིས། ཚེ་དང་ལྡན་པ་དག་མ་ལྷགས་པ་རྣམས་ལ་
འདུན་པ་དང་ཡོངས་སུ་དག་པ་དྲིས་ཤིག དྲིས་ནས་ཀྱང་བརྗོད་
པར་བྱའོ། ། ཞེས་གསུངས་པའི་རྗེས་སུ། འདུན་པ་ལེན་པ་བོ་
དེས་གྲལ་བར་གདིང་བའི་སྟེང་ནས་ཐང་ཤད་གསུམ་བྱས་ལ། དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་
སྦྱོང་བཅོ་ལྔ་བ་ལགས་ལ། བཀྲ་ཤིས་ཀྱི་གཙུག་ལག་ཁང་ཞིག་ན་
དགེ་སློང་བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་
བགྱི་བའི་ཡང་གསོ་སྦྱོང་བཅོ་ལྔ་བ་ལགས་ཏེ། དགེ་སློང་བྲོ་འཚལ་
བ་སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་བགྱི་བའི་བར་ཆད་ཀྱི་
ཆོས་རྣམས་ཡོངས་སུ་དག་གོ། ཞེས་དེ་ཁོ་ན་ཉིད་མཆིའོ། ། དགེ་
འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། ། དེའི་
གསོ་སྦྱོང་ཡང་ཡོངས་སུ་དག་གོ། འདུན་པ་དང་ཡོངས་སུ་དག་པ་
ཡང་བརྗོད་དོ། ། བརྗོད་པ་ཡང་རིག་པར་བགྱིད་དོ། ། ཞེས་
ལན་གཅིག་བརྗོད་དོ། །
གསུམ་པ་དགག་དབྱེ་ཇི་ལྟར་བྱ་བ་ནི། འདུལ་བའི་མདོ་ལས།
གལ་ཏེ་གསོ་སྦྱོང་གཉིས་སམ་གསུམ་ཐལ་བར་གྱུར་ན་དགག་དབྱེ་
བྱའོ། ། ཞེས་དང་། གཙུག་ལག་ཁང་བརྒྱན་པར་བྱའོ། །
559

འདུལ་བའི་གཞི་གསུམ་ཉམས་སུ་ལེན་ཚུལ།
དེའི་ཚེ་འདུས་པ་ཐམས་ཅད་ཀྱིས་ཕན་ཚུན་ཀུན་དགའ་བར་མ་བྱས་
པར་མི་བྱའོ། ། ཞེས་དང༌། དགེ་སློང་དགག་དབྱེ་བྱེད་པ་བསྐོ་
བར་བྱའོ། ། མི་ནུས་ན་དུ་མའོ། ཞེས་དང༌། དེས་རྩྭ་དུར་བ་
བྲིམ་པར་བྱའོ། ། ཞེས་དང༌། དབྱར་གནས་པའི་དགེ་འདུན་ལ།
མཐོང་བ་དང་། ཐོས་པ་དང་། དོགས་པ་དག་གིས་དགག་དབྱེ་
བྱའོ། ། ཞེས་དང་། རང་གི་རྫས་གང་རུང་བ་ཐ་ན་ཁབ་ཙམ་
གྱིས་ཀྱང་དགེ་འདུན་ལ་རྫས་ཀྱི་དགག་དབྱེ་བརྩམ་པར་བྱ་སྟེ། ཞེས་
གསུངས་པ་ལྟར། ཧོར་ཟླ་བདུན་པའི་ཉི་ཤུ་དགུ་ལ་གློ་བུར་དགག་
དབྱེ་བཅུ་བཞི་བ་བྱེད་ན། གཙུག་ལག་ཁང་དུ་དགེ་ཚུལ་སློང་ཐམས་
ཅད་འདུས་པ་ན་ཐམས་ཅད་ཀྱིས་གདིང་བའི་སྟེང་ནས་ཕྱོགས་བཞིར་
གཡས་སྐོར་གྱིས་ཕྱག་གསུམ་གསུམ་འཚལ་ཏེ། འགྲེང་ནས་འདུད་
པ་དང་བཅས་ལ། དབུ་མཛད་ཀྱིས་དབུ་བསྐུལ་ཏེ། དབྱར་གྱི་
ནང་དུ་དགེ་འདུན་གྱི་ཐུགས་དང་འགལ་བ་ཐམས་ཅད་བཟོད་པ་
མཛད་པར་ཞུ། ཞེས་ཐམས་ཅད་ཀྱིས་དགེ་འདུན་ལ་བཟོད་གསོལ་
འབུལ། དེ་ནས་དགེ་ཚུལ་རྣམས་སྒོར་ཕེབས། དགེ་སློང་རྣམས་
ཀྱིས་ཕྱིར་བཅོས་གསོ་སྦྱོང་གི་སྐབས་ལྟར་གསུངས་ནས་ལྟུང་བ་བྱིན་
རླབས་བྱེད་ཚུལ་ནི། དགེ་འདུན་བཙུན་པ་རྣམས་གསན་དུ་གསོལ།
དེང་དགེ་འདུན་གྱི་དགག་དབྱེ་བཅུ་བཞི་བ་ལགས་ལ། བདག་དགེ་
སློང་མིང་འདི་ཞེས་བགྱི་བའི་ཡང་དགག་དབྱེ་བཅུ་བཞི་བ་ལགས་ཏེ།
བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་ཕཕམ་པའི་སྡེ་དང་།
ལྷག་མའི་སྡེ་དང༌། ལྟུང་བྱེད་ཀྱི་སྡེ་དང་། སོར་བཤགས་ཀྱི་སྡེ་
དང་། ཉེས་བྱས་ཀྱི་སྡེ་ལ་སོགས་པ་གཞི་བཅུ་བདུན་དང་། ལུང་
རྣམ་འབྱེད་དང་། ལུང་ཕྲན་ཚེགས་དང་། གཞུང་དམ་པ་རྣམས་
560

སོ་སོར་ཐར་བའི་མདོའི་གླེང་གཞི་གསལ་བྱེད།
ཀྱིས་སྐབས་ནས་འབྱུང་བའི་ཉེས་ལྟུང་དཔག་ཏུ་མེད་པ་བྱུང་བ་རྣམས་
དགེ་འདུན་གྱི་མདུན་དུ་བྱིན་གྱིས་བརླབས་ཏེ། དེང་དགག་དབྱེ
བགྱིའོ། སླད་ཀྱིས་དགེ་སློང་གི་མདུན་དུ་ལྟུང་བ་དེ་དག་ཆོས་བཞིན་
དུ་སླར་བགྱིའོ། ། ཞེས་ལན་གསུམ། དེ་ནས་སྒོ་ཕྱེ་སྟེ། དགེ་
ཚུལ་རྣམས་ཀྱིས་ཕྱིར་བཅོས་གསུངས་པ་ནས་སྤྱི་བཤགས་ཀྱི་མཇུག་གི་
མཐོང་སྡོམ་དྲི་བའི་བར་གསོ་སྦྱོང་གི་སྐབས་དང་འདྲ་ལ འོན་ཀྱང་
དགག་དབྱེ་ལ་སོ་ཐར་གྱི་མདོ་གསུང་མི་དགོས་པས། སྙན་གསན་
གསུམ་པའི་སྐབས་སུ་དུས་བཟང་བོ་ལ་ཆོས་བསྒྲགས་པའི་མདོ་ལ་
སོགས་པ་བཀས་གནང་བར་ཞུ། ཞེས་བརྗོད། དགག་དབྱེ་ནི་
གསོ་སྦྱོང་མིན་པས། གནས་བརྟན་གྱིས་དགག་དབྱེའི་སྦྱོར་བའི་ཆོ་
ག་ལ་ཆོས་བཤད་པ་དང་ཞེས་གསུངས་དགོས། སྤྱི་བཤགས་ཀྱི་་་
མཇུག་ཏུ་དགེ་ཚུལ་གྱི་གསོ་སྦྱོང་མེད་པས། དགེ་ཚུལ་རྣམས་སྒོར་
ཕེབས། སྐབས་འདིར་དབྱར་གནས་པའི་དགེ་སློང་ནད་པ་སོགས་
ཀྱིས་འདུན་པ་དང་དགག་དབྱེ་འབུལ་དགོས་པས། དགེ་འདུན་
དགག་དབྱེ་ལ་མ་ཚོགས་པའི་སྔོན་དུ་དགེ་སློང་ནད་པ་དེས། འདུན་
པ་ལེན་པའི་དགེ་སློང་དེ་ལ་ཕྱག་གམ་ཐང་ཤད་གསུམ་བྱས་ཏེ།
ཙོག་པུར་འདུག་ལ། གནས་བརྟན་དགོངས་སུ་གསོལ། དེང་་
དགེ་འདུན་གྱི་དགག་དབྱེ་བཅུ་བཞི་བ་ལགས་ལ། བདག་དགེ་སློང་
བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་བགྱི་བའི་
ཡང་དགག་དབྱེ་བཅུ་བཞི་བ་ལགས་ཏེ། བདག་དགེ་སློང་བྲོ་འཚལ་
བ་སྡུག་བསྔལ་བ་བྲོ་ཚབས་ཆེ་བ་མིང་འདི་ཞེས་བགྱི་བ་དགེ་འདུན་
ཆོས་བཞིན་དུ་མཛད་པ་ལ་འདུན་པ་འབུལ་ལོ། ། མཐོང་བ་དང་
ཐོས་པ་དང་དོགས་པའི་གནས་གསུམ་གྱིས་དགེ་འདུན་ལ་དགག་དབྱེ་
561

འདུལ་བའི་གཞི་གསུམ་ཉམས་སུ་ལེན་ཚུལ།
བགྱིད་དོ། ། འདུན་པ་དགག་དབྱེ་ཡང་བརྗོད་དོ། ། བརྗོད་པ་
ཡང་རིག་པར་བགྱིད་དོ། ། ཞེས་ལན་གསུམ་བརྗོད། དེ་ལྟར་
བརྗོད་མི་ཤེས་ན་རྗེས་ཟློས་བྱེད་དུ་བཅུག ཐབས་ལེགས་བྱ།
དུས་ལ་བབ་པ་ན་འདུན་པ་ལེན་པ་པོ་དེས། གྲལ་བར་གདིང་བའི་
སྟེང་ནས་ཐང་ཤད་གསུམ་དང་སྤྱོད་ལམ་སྔར་ལྟར་བྱས་ཏེ། དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་་་་
དགག་དབྱེ་བཅུ་བཞི་བ་ལགས་ལ། བཀྲ་ཤིས་ཀྱི་གཙུག་ལག་ཁང་
ཞིག་ན་དགེ་སློང་བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་མིང་འདི་
ཞེས་བགྱི་བའི་ཡང་དགག་དབྱེ་བཅུ་བཞི་བ་ལགས་ཏེ། བཀྲ་ཤིས་ཀྱི་
གཙུག་ལག་ཁང་ཞིག་ན་དགེ་སློང་བྲོ་འཚལ་བ་སྡུག་བསྔལ་བྲོ་ཚབས་
ཆེ་བ་མིང་འདི་ཞེས་བགྱི་བ་དེས། དགེ་འདུན་ཆོས་བཞིན་དུ་མཛད་
པ་ལ་འདུན་པ་འབུལ་ལོ། ། མཐོང་བ་དང་ཐོས་པ་དང་དོགས་
པའི་གནས་གསུམ་གྱིས་དགེ་འདུན་ལ་དགག་དབྱེ་བགྱིད་དོ། །
འདུན་པ་དང་དགག་དབྱེ་དང་དགག་དབྱེ་ཡང་མཛད་དོ། །
བརྗོད་པ་ཡང་རིག་པར་བགྱིད་དོ། ། ཞེས་ལན་གཅིག་བརྗོད།
དེ་ནས་གནས་བརྟན་གྱིས། ལས་ཐམས་ཅད་ཀྱི་སྔོན་དུ་འགྲོ་བ་
གཉིས་ལས། ཐོག་མར་ཡུལ་དུས་ཀྱི་སྟོབས་ཀྱིས་བཤགས་པར་མ་
ནུས་པའི་ལྟུང་བ་ཐུན་མོང་བ་གསོལ་བའི་ལས་ཀྱིས་བྱིན་གྱིས་བརླབ་
པར་བགྱི་བས། དགེ་འདུན་རྣམས་སྤྱོད་ལམ་བསྟུན་ནས།
གསོལ་བའི་ལས་ལ་ཐུགས་གཏད་པར་ཞུ། དགེ་འདུན་བཙུན་པ་
རྣམས་གསན་དུ་གསོལ། དེང་དགེ་འདུན་གྱི་དགག་དབྱེ་བཅུ་བཞི་
བ་ལགས་ལ། བདག་ཅག་དགེ་འདུན་ཐམས་ཅད་ནི་ལྟུང་བ་དང་
བཅས་པར་གྱུར་ན། གང་གི་མདུན་དུ་བདག་ཅག་ལྟུང་བ་དེ་ཆོས་
562

སོ་སོར་ཐར་བའི་མདོའི་གླེང་གཞི་གསལ་བྱེད།
བཞིན་དུ་སླར་བགྱི་བ། བདག་ཅག་ལས་དགེ་སློང་གནས་གཞན་དུ་
མཆིས་ལ། དགེ་སློང་གི་མདུན་དུ་ལྟུང་བ་དེ་ཆོས་བཞིན་དུ་སླར་
བགྱིད་པར་སྤྲོ་བ་སུ་ཡང་མ་མཆིས་ན། གལ་ཏེ་དགེ་འདུན་གྱི་དུས་
ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་།
དགེ་འདུན་གྱིས་དེང་ལྟུང་བ་དེ་བྱིན་གྱིས་བརླབས་ཏེ་དགག་དབྱེ་
མཛད་ལ། སླད་ཀྱིས་དགེ་སློང་གི་མདུན་དུ་ལྟུང་བ་དེ་དག་ཆོས་
བཞིན་དུ་སླར་མཛད་དོ། ། འདི་ནི་གསོལ་བའོ། ། གནས་ལ་
བློ་མཐུན་གསོལ་གཉིས་ཀྱི་ལས་བགྱི་བས་ཐོག་མར་གསོལ་བའི་ལས་ལ་
ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་་་་་
གསོལ། གནས་ཐམས་ཅད་ལགས་པ་ནང་མཚམས་དང་ཕྱི་རོལ་ཉེ་
འཁོར་འདོམ་གང་དང་བཅས་པ་འདི་དགེ་འདུན་གྱི་དགག་དབྱེའི་
གནས་སུ་བཞེད་ན། གལ་ཏེ་དགེ་འདུན་གྱི་དུས་ལ་བབ་ཅིང་བཟོད་
ན། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་
གྱིས་གནས་ཐམས་ཅད་ལགས་པ་ནང་མཚམས་དང་། ཕྱི་རོལ་ཉེ་
འཁོར་འདོམ་གང་དང་བཅས་པ་འདི་དགེ་འདུན་གྱི་དགག་དབྱེའི་
གནས་སུ་བློ་མཐུན་པར་བགྱིའོ། འདི་ནི་གསོལ་བའོ། ། བརྗོད་
པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ། དགེ་འདུན་
བཙུན་པ་རྣམས་གསན་དུ་གསོལ། གནས་ཐམས་ཅད་ལགས་པ་
ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་
དགེ་འདུན་གྱི་དགག་དབྱེའི་གནས་སུ་བཞེད་དེ། དེའི་སླད་དུ་དགེ་
འདུན་གྱིས། གནས་ཐམས་ཅད་ལགས་པ་ནང་མཚམས་དང་ཕྱི་
རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་དགག་
དབྱེའི་གནས་སུ་བློ་མཐུན་པར་བགྱིད་ན། ཚེ་དང་ལྡན་པ་གང་དག་
563

འདུལ་བའི་གཞི་གསུམ་ཉམས་སུ་ལེན་ཚུལ།
གནས་ཐམས་ཅད་ལགས་པ་ནང་མཚམས་དང་ཕྱི་རོལ་ཉེ་འཁོར་་་
འདོམ་གང་དང་བཅས་པ་འདི། དགེ་འདུན་གྱི་དགག་དབྱེའི་
གནས་སུ་བློ་མཐུན་པར་བགྱི་བར་བཟོད་པ་དེ་དག་ནི་ཅང་མ་མ་་་་་་
གསུངས་ཤིག གང་དག་མི་བཟོད་པ་དེ་དག་ནི་གསུངས་ཤིག
དགེ་འདུན་གྱིས་བཟོད་ཅིང་གནང་ནས། དགེ་འདུན་གྱི་གནས་
ཐམས་ཅད་ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་
དང་བཅས་པ་འདི་དགེ་འདུན་གྱི་དགག་དབྱེའི་གནས་སུ་བློ་མཐུན་
པར་བགྱིས་ལགས་ཏེ། འདི་ལྟར་ཅང་མི་སྨྲ་བས་དེ་དེ་བཞིན་དུ་
འཛིན་ཏོ།། ཞེས་བརྗོད། དེ་ནས་གནས་བརྟན་གྱིས། དགེ་
སློང་མིང་འདི་ཞེས་བྱ་བ་ཁྱོད་དབྱར་གནས་པའི་དགེ་འདུན་ལ་དགག་
དབྱེ་བྱེད་པར་སྤྲོའམ། དེས་སྤྲོ་ལགས། ཞེས་བརྗོད། དགེ་་་
འདུན་རྣམས་སྤྱོད་ལམ་བསྟུན་ནས་དགག་དབྱེ་བྱེད་པ་བསྐོ་བའི་ལས་
ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་
གསོལ། དགེ་སློང་མིང་འདི་ཞེས་བགྱི་བ་འདི་དབྱར་གནས་པའི་
དགེ་འདུན་ལ་དགག་དབྱེའི་བགྱིད་པར་སྤྲོ་ན། གལ་ཏེ་དགེ་འདུན་
དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་
ཅིག་དང་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི་
དགག་དབྱེ་བྱེད་པར་བསྐོས་ཏེ། དགེ་སློང་དགག་དབྱེ་བགྱིད་པ་
མིང་འདི་ཞེས་བགྱི་བ་འདི་དབྱར་གནས་པའི་དགེ་འདུན་ལ་དགག་
དབྱེ་བགྱིད་པར་འགྱུར་རོ། ། འདི་ནི་གསོལ་བའོ། ། བརྗོད་པ་
མཇུག་སྡུད་དང་བཅས་པ་ལ་ཐུགས་གཏད་པར་ཞུ དགེ་འདུན་
བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་
འདི་དབྱར་གནས་པའི་དགེ་འདུན་ལ་དགག་དབྱེ་བྱེད་པར་སྤྲོ་སྟེ།
564

སོ་སོར་ཐར་བའི་མདོའི་གླེང་གཞི་གསལ་བྱེད།
དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི་
དགག་དབྱེ་བྱེད་པར་བསྐོ་ན། ཚེ་དང་ལྡན་པ་གང་དག དགེ་
སློང་མིང་འདི་ཞེས་བགྱི་བ་དགག་དབྱེ་བྱེད་པར་བསྐོ་བར་བཟོད་པ་
དེ་དག་ནི་ཅང་མ་གསུངས་ཤིག གང་དག་མི་བཟོད་པ་དེ་དག་ནི་
གསུངས་ཤིག དགེ་འདུན་གྱིས་བཟོད་ཅིང་གནང་ནས། དགེ་
འདུན་གྱིས་དགེ་སློང་མིང་འདི་ཞེས་བགྱི་བ་དགག་དབྱེ་བྱེད་པར་
བསྐོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་
འཛིན་ཏོ། ། དགག་དབྱེ་བྱ་བའི་ཕྱིར་གསོལ་བའི་ལས་ལ་ཐུགས་
གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ།
དེང་དགེ་འདུན་གྱི་དགག་དབྱེ་བཅུ་བཞི་བ་ལགས་ཏེ། གལ་ཏེ་དགེ་
འདུན་གྱི་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་
མཛོད་ཅིག་དང་། དེང་དགེ་འདུན་གྱིས་དགག་དབྱེ་མཛད་དོ། །
འདི་ནི་གསོལ་བའོ། ། ཞེས་བརྗོད། དེ་ནས་དགག་དབྱེ་བྱེད་
པར་བསྐོས་པའི་དགེ་སློང་གིས་རྩྭ་དུར་བ་གནས་བརྟན་ནས་བཟུང་
རྒན་རིམ་བཞིན་དུ་བྲིམ། མཇུག་ཏུ་དགག་དབྱེ་བྱེད་པ་གྲལ་ལ་
འཁོད་པ་ན། དགེ་སློང་གཞན་ཞིག་གིས་དེ་ལ་བྲིམ། བསྐོས་པ་
གཉིས་ཡན་ཆད་ཡོད་ན་ཕན་ཚུན་གྲལ་ལ་འཁོད་པ་ན་གཅིག་གིས་
གཅིག་ལ་འབྲིམ། བྲིམ་པའི་རྩྭ་དེ་དག་རང་རང་གིས་ཆངས་པ་
གཉིས་བྱས་ལ་བསྣོལ་ཏེ་བཅིངས། དེ་ནས་དགག་དབྱེ་བྱེད་པ་དག་
སོ་སོར་གྲལ་བར་གདིང་བའི་སྟེང་དུ་བཞུགས་པའི་མདུན་དུ།
གནས་བརྟན་སོགས་རྒན་རིམ་བཞིན་གསུམ་མན་ཆད་ཀྱིས་རང་རང་
གི་རྩྭ་ཁྱེར་ཏེ་ཕྱག་གསུམ་བྱས་ལ། བསྟན་པ་རིན་པོ་ཆེའི་གསལ་
བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་ཆེན་པོ་དགག་
565

འདུལ་བའི་གཞི་གསུམ་ཉམས་སུ་ལེན་ཚུལ།
དབྱེའི་ཆོ་ག་ལ་ཐུགས་གཏད་པར་ཞུ། དེས་ཆོས་བཞིན་འདུལ་བ་
བཞིན་མཛད་པར་ཞུ། ཞེས་བརྗོད་པ་ན། རྩྭ་རྒྱ་གྲམ་དུ་བཅིངས་
པའི་རྩེ་མོ་གཅིག་དང་རྩ་བ་གཅིག་ཡུལ་ལ་བསྟན། གཅིག་རང་ལ་
བསྟན། གཉིས་ཀས་རང་རང་གི་ཕྱོགས་ཀྱི་རྩ་བ་རྡོག་པས་མནན།
རྩེ་མོར་རང་རང་གི་ལག་པས་བཟུང་ནས་ཙོག་པུར་འདུག་ལ།
གནས་བརྟན་དགོངས་སུ་གསོལ། དེང་དགེ་འདུན་གྱི་དགག་དབྱེ་
བཅུ་བཞི་བ་ལགས་ཏེ། བདག་དགེ་སློང་མིང་འདི་ཞེས་བགྱི་བའི་
ཡང་དགག་དབྱེ་བཅུ་བཞི་བ་ལགས་ན། བདག་དགེ་སློང་མིང་འདི་
ཞེས་བགྱི་བ་བདག་ལ་མཐོང་བ་དང་ཐོས་པ་དང་དོགས་པའི་གནས་
གསུམ་གྱིས་དབྱར་གནས་པའི་དགེ་འདུན་ལ་དགག་དབྱེ་བགྱིད་ཀྱིས།
ཚེ་དང་ལྡན་པ་རྣམས་ཀྱིས་བདག་ལ་གདམས་སུ་གསོལ། ཚེ་དང་
ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ། ཚེ་དང་ལྡན་
པ་རྣམས་ཀྱིས་བདག་ལ་རྗེས་སུ་བཟུང་དུ་གསོལ། ཐུགས་བརྩེ་བ་
ཅན་ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་དུ། བདག་ལ་
ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་
བཞིན་འདུལ་བ་བཞིན་སླར་བགྱིའོ། ། ཞེས་ལན་གསུམ་བརྗོད
ཐབས་ལེགས་བྱ། དེ་ནས་ཕྱག་གསུམ་འཚལ་ཏེ། བསྟན་པ་རིན་
པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་
ཆེན་པོ་དགག་དབྱེའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།
དེས་ཆོས་བཞིན་སོགས་དང་གཉིས་ཀས་ཁྲིམས་ཀྱི་ཚུལ་ཁྲིམས་སོགས་
གསུང་། དེ་ལྟར་དགེ་སློང་ཐམས་ཅད་ཀྱིས་དགག་དབྱེ་བྱས་པའི་
མཇུག་ཏུ་དགག་དབྱེ་བྱེད་པ་གཉིས་ཡན་ཆད་ཡོད་ན་ཕན་ཚུན་གྱི་
མདུན་དུ་སྔར་ལྟར་དགག་དབྱེ་བྱ་ཞིང་། མེད་ན་གནས་བརྟན་་
566

སོ་སོར་ཐར་བའི་མདོའི་གླེང་གཞི་གསལ་བྱེད།
སོགས་གང་རུང་ཞིག་གི་མདུན་དུ་སྔར་ལྟར་དགག་དབྱེ་བྱ། ། དེ་
ནས་གྲལ་མཇུག་ནས་རིམ་གྱིས་རྩྭ་རྣམས་བསྡུས་ཤིང་། དགག་དབྱེ་
བྱེད་པ་དག་གི་རྩྭ་ཡང་སྔར་ལྟར་བསྡུས་ཏེ་གྲངས་ངེས་པར་བྱས་ལ།
དགག་དབྱེ་བྱེད་པ་རྒན་ཤོས་ཀྱིས་གྲལ་བར་གདིང་བའི་སྟེང་ནས་ཐང་
ཤད་གསུམ་བྱས་ཏེ། དགེ་འདུན་བཙུན་པ་རྣམས་གསན་དུ་གསོལ།
འདི་ལྟར་བཀྲ་ཤིས་ཀྱི་གཙུག་ལག་ཁང་འདི་ན་དགེ་སློང་བརྒྱ་ཕྲག་
འདི་དང་། བཅུ་ཕྲག་འདི་དང་། རྡོག་པོ་འདིས་དགག་དབྱེ་་
མཛད་ལགས་སོ། ། ཞེས་བརྗོད་པ་ན། གྲལ་ལ་བཞུགས་པའི་
དགེ་སློང་རྣམས་ཀྱིས། ལེགས་པར་དགག་དབྱེ་མཛད་དོ། །
ཤིན་ཏུ་དགག་དབྱེ་མཛད་དོ། ། ཞེས་བརྗོད། དེ་ནས་དགག་
དབྱེ་བྱེད་པ་དག་གིས། གྲལ་འགོ་ནས་རིམ་པ་བཞིན་དགེ་སློང་རེ་
རེའི་མདུན་དུ་འགྲེང་སྟེ་དོང་ཙེ་ལྟ་བུའི་རྫས་ཅུང་ཟད་གཉིས་ཀའི་
ལག་པས་སྔར་ལྟར་བཟུང་ནས། གནས་བརྟན། རྫས་འདི་ལྟ་
བུས་དབྱར་གནས་པའི་དགེ་འདུན་ལ་དགག་དབྱེ་བགྱིར་རུང་ངམ།
ཞེས་བརྗོད་པ་ན་ཡུལ་དེས། ལེགས་པར་རུང་ངོ་། ། ཤིན་ཏུ་
རུང་ངོ་། ། ཞེས་བརྗོད། དེ་ནས་དགག་དབྱེ་བྱེད་པ་དག་གིས་
ཀྱང་ཕན་ཚུན་སྔར་ལྟར་རྫས་ཀྱི་དགག་དབྱེ་བྱ། དེ་ནས་གྲལ་མཇུག་
ནས་རིམ་གྱིས་རྫས་རྣམས་བསྡུས་ཏེ་ཕྱོགས་གཅིག་ཏུ་བཞག དེའི་
འོག་ཏུ་དགེ་ཚུལ་རྣམས་ལ་དགག་དབྱེ་བྱའོ། ། ཞེས་གསུངས་པས།
དགེ་ཚུལ་རྣམས་ནང་དུ་བོས་ཏེ་རང་རང་གི་གདིང་བའི་སྟེང་དུ་་་་
འཁོད་པ་ན། དགག་དབྱེ་བྱེད་པ་དག་གིས། དགེ་ཚུལ་གྱི་གྲལ་
འགོ་ནས་རིམ་པ་བཞིན་རྩྭ་དུར་བ་དང་བྲིམ་པ་དང་། དགེ་ཚུལ་
གསུམ་མན་ཆད་ཀྱིས་ལྟུང་བའི་དགག་དབྱེ་བྱེད་པ་དང་། གྲལ་་
567

འདུལ་བའི་གཞི་གསུམ་ཉམས་སུ་ལེན་ཚུལ།
མཇུག་ནས་རིམ་གྱིས་རྩྭའི་ཆུན་པོ་རྣམས་བསྡུས་ཏེ་གྲངས་ངེས་པར་
བྱེད་པ་སོགས། དགེ་སློང་གི་སྐབས་དང་འདྲ། དེ་ནས་དགག་
དབྱེ་བྱེད་པ་རྒན་པ་དེས། གྲལ་བར་གདིང་བའི་སྟེང་ཐང་ཤད་
གསུམ་བྱས་ཏེ། དགེ་འདུན་བཙུན་པ་རྣམས་གསན་དུ་གསོལ།
བཀྲ་ཤིས་ཀྱི་གཙུག་ལག་ཁང་འདི་ན་དགེ་ཚུལ་བརྒྱ་ཕྲག་འདི་དང་།
བཅུ་ཕྲག་འདི་དང་། རྡོག་པོ་འདིས་དགག་དབྱེ་མཛད་ལགས་་་་
སོ། ། ཞེས་གྲངས་བརྗོད་པ་ན་གྲལ་ལ་བཞུགས་པའི་དགེ་ཚུལ་
སློང་ཐམས་ཅད་ཀྱིས། ལེགས་པར་དགག་དབྱེ་མཛད་དོ། །
ཤིན་ཏུ་དགག་དབྱེ་མཛད་དོ། ། ཞེས་བརྗོད། དེ་ནས་དགེ་ཚུལ་
གྱི་གྲལ་འགོ་ནས་རིམ་པ་བཞིན་རྫས་ཅུང་ཟད་ཅིག་གཉིས་ཀའི་ལག་
པས་སྔར་ལྟར་བཟུང་སྟེ། ཚེ་དང་ལྡན་པ། རྫས་འདི་ལྟ་བུས་
དབྱར་གནས་པའི་དགེ་འདུན་ལ་དགག་དབྱེ་བགྱིར་རུང་ངམ།
ཞེས་པ་ལ། དགེ་ཚུལ་དེས། ལེགས་པར་རུང་ངོ་། ། ཤིན་ཏུ་
རུང་ངོ་། ། ཞེས་ལན་གདབ་པ་སོགས་གྲལ་མཐའི་བར་འདྲ། དེ་
ནས་གྲལ་མཇུག་ནས་རིམ་གྱིས་དགེ་ཚུལ་གྱི་རྙེད་པ་རྣམས་བསྡུས་ཏེ།
དགེ་ཚུལ་སློང་གི་རྙེད་པ་རྣམས་གཅིག་ཏུ་བསྲེལ། གྲལ་འགོ་ནས་
རིམ་པ་བཞིན། དགེ་ཚུལ་རྣམས་དང་ལྷན་དུ་གྲལ་མཐའི་བར་འགོ
མཇུག་ཏུ་དགག་དབྱེ་བྱེད་པ་དག་གིས་རང་རང་གི་སྐལ་བ་བླངས་ཏེ་
གྲལ་ལ་འཁོད་པ་ན། གནས་བརྟན་གྱིས་དབུ་བསྐུལ་ཏེ། བརྩམ་
པར་བྱ་ཞིང་དབྱུང་བར་བྱ། ཞེས་སོགས་བསྔོ་སྨོན་གསུངས་རྟེན་ལ་
ཕྱག་གསུམ་འཚལ་ནས་གྲོལ། དགག་དབྱེ་མཛད་པའི་ཕྱི་ཉིན་་་་་་
གནས་ལ་ཆགས་པ་སྤང་བའི་ཕྱིར། ཚུལ་བཞིན་ཡིད་ལ་བྱེད་པས་མ་
མཐའ་རྒྱང་གྲགས་གཅིག་ཚུན་ཆད་དུ་ལྗོངས་རྒྱུར་འགྲོ་བར་བྱའོ། །
568

སོ་སོར་ཐར་བའི་མདོའི་གླེང་གཞི་གསལ་བྱེད།
ཞེས་གསུངས་སོ། ། ཧོར་ཟླ་དྲུག་པ་གཉིས་བྱུང་ན་དྲུག་པ་རྗེས་
མའི་ནང་དུ་གློ་བུར་དགག་དབྱེ་བྱེད་པ་མཐོང་ལ། དེ་ཡང་ཀུན་
མཁྱེན་མཚོ་སྣ་བའི་མདོ་རྩའི་མཆན་ལས། ཟླ་བ་ལ་ཤོལ་དོར་བ་ནི་
རྒྱལ་བོ་རྗེས་སུ་འབྲང་། ཞེས་གསུངས་པས། . ཤོལ་དོར་བའི་ཚེ་ན་
སྟོན་ཟླ་འབྲིང་བོ་གཉིས་སུ་རྒྱལ་བོས་བྱས་པ་ན། ཟླ་བ་དེ་གཉིས་
གང་ལ་སྲ་བརྐྱང་གདིང་ཞེ་ན། དབྱར་གནས་ཟླ་བ་གསུམ་གྱི་ཐ་
མའི་དུས་ཀྱི་དགག་དབྱེ་ཇི་ལྟ་བ་བཞིན་དུ་ཕྱིས་དེའི་ཉིན་པར་སྲ་་
བརྐྱང་གདིང་བར་བྱ་ཡི།། ཤོལ་ཟླའི་རྗེས་སུ་འབྲང་བས་ནི་མི་་་་་
བྱའོ། ། ཞེས་གསུངས་པའི་གནད་ཀྱིས་སོ། ། དེ་ལྟར་ན་དྲུག་
པ་ཕྱི་མ་ལ་གནམ་གང་ཡོད་ན། གནམ་གང་དང་མེད་ན་ཉི་ཤུ་དགུ་
ལ་དགག་དབྱེ་བཅོ་ལྔ་བ་བྱ་དགོས་ཏེ། ཤོལ་ཟླ་ནི་ཐུབ་པའི་རྗེས་སུ་
བྱུང་ན་ཐུབ་པ་དང་། མི་ཐུབ་པའི་རྗེས་སུ་བྱུང་ན་མི་ཐུབ་པ་བྱེད་དེ་
ཞེས་གསུངས་པ་གང་ཞིག དྲུག་པ་སྔོན་མའི་མར་ངོའི་གསོ་སྦྱོང་ནི་
བཅོ་ལྔ་བ་ཡིན་པའི་ཕྱིར་དང་། དགག་དབྱེ་གསོ་སྦྱོང་མིན་ཡང་
དེའི་དོད་ཐུབ། ཅེས་བཤད་པའི་ཕྱིར་རོ། དེས་ན་དྲུག་པ་ཕྱི་མ་ལ་
དགག་དབྱེ་བྱེད་ན། གོང་གི་ཆོ་གའི་སྐབས་ཀྱི་དགག་དབྱེ་བཅུ་བཞི་
བ་ཞེས་པ་ཐམས་ཅད་ལ། དགག་དབྱེ་བཅོ་ལྔ་བ་ཞེས་འདོན་དགོས་
ལ། གནས་ལ་བློ་མཐུན་གྱི་སྐབས་སུའང་གནས་དང་བོ་གཉིས་པ་
གང་རུང་ཡིན་ན་གནས་དེ་དང་མཐུན་པར་འདོན་པར་བྱའོ། །
དགག་དབྱེ་ཞེས་པ་ནི། དབྱར་ཞལ་བཞེས་གནང་བའི་སྐབས་སུ་
ལྟུང་བ་གླེང་དྲན་དང་ནན་ཏུར་བྱེད་པ་དང་རྙེད་པ་བགོ་བ་དང་་
མཚམས་ཀྱི་ཕྱི་རོལ་དུ་འགྲོ་བ་སྟེ་བཞི་བོ་དེ་རྣམས་བཀག་པ་འབྱེད་
པར་བྱེད་པས་ན་དགག་དབྱེ་ཞེས་བྱ་བར་གསུངས་ལ། དགོས་པ་ནི།
569

འདུལ་བའི་གཞི་གསུམ་ཉམས་སུ་ལེན་ཚུལ།
ཚུལ་ཁྲིམས་དང་ཆོས་དག་པར་འགྱུར་བ་དང་། ཕན་ཡོན་ནི།
ཊཱིཀྐ་ལས། དགག་དབྱེ་བྱས་པའི་དགེ་སློང་གི་དགེ་འདུན་ནི།
དགེ་ལེགས་ཀྱི་བསམ་པ་ཅན་ཡིན་པའི་ཕྱིར་དང་བྱམས་པའི་སེམས་
དང་ལྡན་པ་ཡིན་པའི་ཕྱིར་བསོད་ནམས་ཀྱི་ཞིང་ཆེས་ཁྱད་པར་དུ་
འཕགས་པ་ཡིན་པས། དེ་ལ་སྦྱིན་པ་བྱིན་ན་འབྲས་བུ་ཆེས་མང་
བར་འགྱུར་རོ། ། ཞེས་གསུངས་སོ། ། ཆོས་གོས་རྣལ་གསུམ་
དྲས་དྲུབས་བྱེད་ཚུལ་ནི། འདུལ་བའི་མདོ་ལས། མཚོན་གྱིས་མ་
དྲས་པའི་གོས་སྤྱད་པར་མི་བྱའོ། ། ཞེས་དང། སྣམ་སྦྱར་གྱི་སྣམ་
ཕྲན་དག་ནི་དགུ་ཡན་ཆད་ཉི་ཤུ་རྩ་ལྔ་མན་ཆད་དེ་ཟུང་མ་གཏོགས་
སོ། ། དང་བོ་གསུམ་ལ་ནི་དེ་དག་གི་གླེགས་བུ་ཕྱེད་དང་གསུམ་པ་
ཉིད་དོ། ། གཉིས་པ་ལ་ནི་གླེགས་བུ་ཕྱེད་དང་བཞི་བ་ཉིད་དོ། །
གསུམ་པ་ལ་ནི་གླེགས་བུ་ཕྱེད་དང་ལྔ་བ་ཉིད་དོ། ། ཞེས་གསུངས་
པ་ལྟར། སྣམ་སྦྱར་སྣམ་ཕྲན་དགུ་བ་དང་བཅུ་གཅིག་པ་དང་བཅུ་
གསུམ་པ་ནི་སྣམ་སྦྱར་ཆུང་ཚད་ཡིན་པས་གླེགས་བུ་གཉིས་དང་ཕྱེད་
དོ། ། སྣམ་ཕྲན་བཅོ་ལྔ་བ་དང་བཅུ་བདུན་པ་དང་བཅུ་དགུ་བ་ནི་
འབྲིང་ཡིན་པས་གླེགས་བུ་གསུམ་དང་ཕྱེད་དོ། ། སྣམ་ཕྲན་ཉེར་
གཅིག་པ་དང་ཉེར་གསུམ་པ་དང་ཉེར་ལྔ་བ་ནི་སྣམ་སྦྱར་ཆེན་པོ་ཡིན་
པས་གླེགས་བུ་ཕྱེད་དང་ལྔ་སྟེ་བཞི་དང་ཕྱེད་དོ། ། བླ་གོས་ནི་སྣམ་
ཕྲན་བདུན་དང་གླེགས་བུ་དོ་དང་ཕྱེད་ཡིན་ལ། མཐང་གོས་ནི་སྣམ་
ཕྲན་ལྔ་དང་གླེགས་བུ་གཅིག་དང་ཕྱེད་ཡིན་ནོ། ། ཆོས་གོས་་་་་
གསུམ་གྱི་ཆུ་ཞེང་གི་ཚད་ནི། དེ་ཉིད་ལས། བྱིན་གྱིས་བརླབ་ཏུ་
རུང་བ་ཆེན་པོ་དག་ནི་རང་གི་ཁྲུ་གསུམ་དང་ལྔ་དག་གོ། ཆུང་ངུ་
དག་ནི་གཉིས་ཀ་ལས་ཁྲུ་ཕྱེད་ཕྱེད་ཕྲི་བའོ། ། འབྲིང་རྣམས་ཀྱི་
570

སོ་སོར་ཐར་བའི་མདོའི་གླེང་གཞི་གསལ་བྱེད།
ཚད་ནི་བར་མའོ། མཐང་གོས་ནི་དོ་དང་ལྔ་ཡང་ཡིན་དོ་དང་བཞི་
ཡང་ཡིན་ནོ། ། ཞེས་དང༌། འདུལ་བ་མེ་ཏོག་ཕྲེང་བརྒྱུད་ལས།
དེ་དག་ཚད་ནི་ངེས་བསྟན་པ། །དང་བོ་ཁྲུ་ནི་ལྔ་དང་གསུམ། །ཐ་མ་
ཕྱེད་དང་གསུམ་དང་ལྔ། །དེ་གཉིས་བར་ནི་བར་མ་ཡིན། །ཞེས་
གསུངས་པ་ལྟར། ཆོས་གོས་རྣམ་གསུམ་ཆེ་ཚད་ཀྱི་ཞེང་དུ་དགེ་སློང་
རང་རང་གི་ལུས་ཁྲུ་གསུམ་དང༌། སྲིད་དུ་ལུས་ཁྲུ་ལྔའོ། ། ཆུང་
ཚད་ཀྱི་ཞེང་དུ་ལུས་ཁྲུ་དོ་དང་ཕྱེད་ཡིན་ལ། སྲིད་དུའམ་ཆུར་ལུས་
ཁྲུ་བཞི་དང་ཕྱེད་ཡིན་ནོ། ། དེ་གསུམ་འབྲིང་ཚད་ཀྱི་ཞེང་དུ་ལུས་
ཁྲུ་དོ་དང་ཕྱེད་ལས་ཅུང་ཟད་ལྷག་པ་ནས་ལུས་ཁྲུ་གསུམ་ཅུང་མ་་
ལོངས་པའི་བར་དང་། སྲིད་དུ་ལུས་ཁྲུ་བཞི་དང་ཕྱེད་ལས་ཅུང་
ཟད་ལྷག་པ་ནས་ལུས་ཁྲུ་ལྔ་ཅུང་མ་ལོངས་པའི་བར་རོ། ། མཐང་
གོས་ཀྱི་ཚད་ནི་ཞེང་དུ་ལུས་ཁྲུ་དོ་དང་སྲིད་དུ་ལུས་ཁྲུ་ལྔ་ཡང་རུང་ལ།
ཞེང་དུ་ཁྲུ་དོ་དང་ཆུར་ཁྲུ་བཞི་ཡང་རུང་ངོ་། ། འདུལ་བའི་གཞུང་
ལས་ཁྲུ་རྣམ་པ་གསུམ་གསུངས་ཏེ། རྡུལ་ཁྲུ་དང་། ལུས་ཁྲུ་དང་།
ལག་ཁྲུའོ། ། དང་བོ་ནི། འདི་ཉིད་ལས། སོར་བཞི་དྲུག་ལ་ཁྲུ་
གང་ངོ་། ། ཁྲུ་ཕྱེད་དང་བཞི་ལ་མིའི་སྲིད་དོ། ། ཁྲུ་བཞི་ལ་
གཞུའོ། ། དེ་ལྔ་བརྒྱ་ལ་རྒྱང་གྲགས་སོ། ། ཞེས་སོར་ཉི་ཤུ་རྩ་
བཞི་ལ་རྡུལ་ཁྲུ་གང་དང་། ཁྲུ་བཞི་ལ་གཞུ་གཅིག་དང་། གཞུ་
འདོམ་ལྔ་བརྒྱ་ལ་རྒྱང་གྲགས་གཅིག་དང༌། རྒྱང་གྲགས་བརྒྱད་ལ
དཔག་ཚད་གཅིག་ཏུ་གསུངས་པ་ལྟར་ལ། ལུས་ཁྲུ་ནི་མདོ་རྩ་བ་
ལས། ཁྲུའི་དོན་ནི་ལུས་ཀྱི་ཆ་བདུན་ལས་གཉིས་སོ། ། ཞེས་
དང་། རྣམ་རྒྱལ་གསེར་མདོག་ལས། ཁྲུའི་དོན་ནི་རང་གི་ལུས་ཀྱི་
གཙུག་ནས་རྐང་མཐིལ་གྱི་བར་ལ་དུམ་བུ་བདུན་དུ་བྱས་པའི་ཆ་་་་
571

འདུལ་བའི་གཞི་གསུམ་ཉམས་སུ་ལེན་ཚུལ།
གཉིས་སོ། ། ཞེས་པ་ལྟར་དགེ་སློང་རང་ཉིད་ཀ་བའམ་རྩིག་པ་ལྟ་
བུའི་རྩེར་འགྲེང་བའི་སྤྱི་གཙུག་གི་དྲང་ཐད་དུ་རྟགས་བྱོས་ལ། དེ་
ནས་རྐང་སའི་བར་ལ་ཆ་བདུན་དུ་བགོས་པའི་ཆ་གཉིས་བསྲེས་པ་ནི་
དགེ་སློང་རང་རང་གི་ལུས་ཁྲུའི་ཚད་ཡིན་ནོ། ། ལག་ཁྲུ་ནི་ཊཱིཀྐ་
ལས། གྲུ་མོ་ནས་གུང་མོའི་རྩེ་མོའི་བར་ཞེས་པ་ལྟར་ལ། ཁྲུ་གང་
གིས་ཡུལ་གང་གཞལ་བ་ནི། མཚོ་ཊཱིཀ་ལས། རྡུལ་ཁྲུ་ལུས་ཁྲུ་ལག་
ཁྲུ་སྟེ། ཁྲུ་གསུམ་རྣམ་དབྱེ་ཤེས་པར་བྱ། །རྡུལ་ཁྲུས་གཞལ་བར་བྱ་
བ་ན། །ཁང་བའི་ཚད་དང་རྐང་ཁྲུ་ཚད། །གདིང་བ་གཡན་དགབ་
རས་ཆེན་ནོ། །དེ་ལས་གཞན་པའི་ཆོས་གོས་རྣམས། །ལུས་ཁྲུའམ་
ལག་ཁྲུས་གཞལ་བ་སྟེ། །ལག་རིང་ཧ་ཅང་ལུས་ཐུང་དང་། །དེ་ལས་
ལྡོག་པའི་ཆོས་གོས་རྣམས། །རང་གི་ལུས་ཁྲུ་ཁོ་ནས་གཞལ། །ལུས་
ཚད་ལག་ཚད་འཚམ་པ་ཡི། །ལག་ཁྲུས་ཀྱང་ནི་གཞལ་དུ་རུང་། །
ཞེས་གསུངས་པ་ལྟར་རོ། ། གདིང་བའི་ཚད་ནི་མདོར། སྲིད་དུ་
ཁྲུ་གསུམ་དང་ཞེང་དུ་དོ་དང་སོར་དྲུག་གོ། ཞེས་དང༌། སོ་སོར་ཐར་
བའི་མདོ་ལས། དེ་ལ་གདིང་བའི་ཚད་ནི་འདི་ཡིན་ནོ། ། སྲིད་
དུ་བདེ་བར་གཤེགས་པའི་མཐོ་དོ། ཞེང་དུ་མཐོ་ཕྱེད་དང་དོ།
ཞེས་གསུངས་ལ། བདེ་བར་གཤེགས་པའི་མཐོ་གང་གི་སོར་སུམ་ཅུ་
རྩ་དྲུག་སྟེ། རྡུལ་ཁྲུ་གང་དང་ཕྱེད་དོ། དེ་ཡང་ཡིན་ཏེ། ཁང་
བའི་སྐབས་སུ། ཚད་དང་ལྡན་པའི་ཁྲུ་ཕྱེད་དང་དོ་ནི་བདེ་བར་
གཤེགས་པའི་མཐོ་གང་སྟེ། ནང་རོལ་ནས་དེ་བཅུ་གཉིས་དང་་
བདུན་གྱི་ཚད་དོ། ཞེས་གསུངས་པས་སོ། ། འགྲེལ་ཆུང་ལས།
ཆོས་གོས་དྲས་ཤིང་བཙེམ་པའི་ཐབས་ནི་འདི་ལྟར་བྱ་སྟེ། མདོར་ན་
ཆོས་གོས་ཉིད་ལ་བལྟས་ན་བརྡ་འཕྲོད་པར་འགྱུར་རོ། ། ཞེས་པ་
572

སོ་སོར་ཐར་བའི་མདོའི་གླེང་གཞི་གསལ་བྱེད།
ལྟར་ཤེས་པར་བྱའོ། ། མེ་ཏོག་ཕྲེང་རྒྱུད་ལས། སྣམ་སྦྱར་ངེས་
པར་དྲས་ཏེ་བཅད། གཞན་དག་མ་ངེས་གང་གི་ཕྱིར། །འདོད་
ཆུང་རང་གི་ཆོས་གོས་ཀྱི། །ལས་ཀྱིས་སྡུག་བསྔལ་འགྱུར་ཕྱིར་རོ།
ཞེས་དང༌། རྣམ་རྒྱལ་གསེར་མདོག་ལས། བླ་གོས་དང་མཐང་
གོས་རབ་དྲས་དྲུབས། འབྲིང་ལྷན་ཐབས། ཐ་མ་ཐང་ཐང་བོར་
བྱ་བ་ཡིན་ནོ། ། ཞེས་གསུངས་སོ། ། དྲས་ཤིང་དྲུབས་པ་ཆོས་
གོས་ཉིད་དུ་བྱིན་གྱིས་བརླབ་པར་བྱའོ། ། ཞེས་གསུངས་པ་ལྟར།
ཆོས་གོས་རྣམ་གསུམ་བྱིན་རླབས་བྱེད་ཚུལ་ནི། ཡུལ་དགེ་སློང་དེ་
རང་ལས་རྒན་ན་ཕྱག་གསུམ་དང་གཞོན་ན་ཐང་ཤད་གསུམ་བྱས་ཏེ།
ཆོས་གོས་གསུམ་རེ་རེ་ནས་བརྒྱད་ལྟེབ་བྱས་པ་ཕྲག་གོང་གཡོན་པར་
བཀལ། གཉིས་ཀ་འགྲེང་ཞིང་ཡུལ་དགེ་སློང་དེ་ལ་ཐལ་མོ་བསྣོལ་ཏེ་
སྦྱར་ནས་འདུད་པ་དང་བཅས་པས། བསྟན་པ་རིན་པོ་ཆེའི་གསལ་
བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་ཆེན་པོ་གོས་
བྱིན་རླབས་ཀྱི་ཆོ་ག་ལ་ཐུགས་གཏད་པར་ཞུ། ཞེས་བརྗོད། ཡུལ་
དགེ་སློང་དེས། ཆོས་བཞིན་འདུལ་བ་བཞིན་མཛད་པར་ཞུ།
ཞེས་བརྗོད། དེ་ནས་གཉིས་ཀའི་ལག་པ་གཡོན་པ་འོག་དང་གཡས་
་་་་་་་་་པ་སྟེང་དུ་བཞག་པས་སྣམ་སྦྱར་བཟུང་ནས། གནས་བརྟན་
དགོངས་སུ་གསོལ། བདག་དགེ་སློང་མིང་འདི་ཞེས་བགྱིས་པའི་
ཆོས་གོས་བགྱིད་ལགས་པ་རུང་བ་སྤྱད་པར་འོས་པ་འདི། ཆོས་གོས་
སྣམ་སྦྱར་དུ་བྱིན་གྱིས་བརླབ་པོ། ། ཞེས་ལན་གསུམ་བརྗོད།
སྣམ་སྦྱར་ཕྲག་གོང་གཡས་པར་བཞག་སྟེ། བླ་གོས་སྔར་ལྟར་བཟུང་
ནས། གནས་བརྟན་དགོངས་སུ་གསོལ། བདག་དགེ་སློང་མིང་
འདི་ཞེས་བགྱི་བའི་ཆོས་གོས་བགྱི་ལགས་པ་རུང་བ་སྤྱད་པར་འོས་པ་
573

འདུལ་བའི་གཞི་གསུམ་ཉམས་སུ་ལེན་ཚུལ།
འདི། ཆོས་གོས་བླ་གོས་སུ་བྱིན་གྱིས་བརླབ་བོ། ། ཞེས་ལན་
གསུམ། བླ་གོས་ཕྲག་གོང་གཡས་པར་བཞག་སྟེ། མཐང་གོས་
སྔར་ལྟར་བཟུང་ནས། གནས་བརྟན་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བའི་ཆོས་གོས་བགྱིས་ལགས་པ་རུང་བ་
སྤྱད་པར་འོས་པ་འདི། ཆོས་གོས་མཐིང་གོས་སུ་བྱིན་གྱིས་བརླབ་
བོ། ། ཞེས་ལན་གསུམ་བརྗོད། དགེ་སློང་དེས་ཐབས་ཡིན་ནོ། །
ཞེས་དང་།· རང་གི་ལེགས་སོ་ཞེས་བརྗོད། དེ་ནས་ཕྱག་དང་ཐང་
ཤད་གང་རུང་གསུམ་བྱས་ལ་འདུད་པ་དང་བཅས་པས། བསྟན་པ་
རིན་པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་
འཛིན་པ་ཆེན་པོ་གོས་བྱིན་རླབས་ཀྱི་ཆོ་ག་ལ་ཐུགས་གཏད་པ་བཀའ་
དྲིན་ཆེ་ལགས། ཞེས་བརྗོད། ཡུལ་དེས། ཆོས་བཞིན་འདུལ་བ་
བཞིན་མཛད་པ་ངོ་མཚར་ཆེ། ཁྲིམས་ཀྱི་ཚུལ་ཁྲིམས་ནས་ཚུལ་་་
ཁྲིམས་ཕ་རོལ་ཕྱིན་རྫོགས་ཤོག ། ཅེས་སྨོན་ལམ་གཉིས་ཀས་
གསུངས། དགག་བྱ་སོགས་ཀྱི་དབང་གིས་ཆོས་གོས་གསུམ་གྱི་བྱིན་
རླབས་དབྱུང་སྟེ། སྣམ་རྟེན་སོགས་ལ་བྱིན་རླབས་བྱ་དགོས་ན།
ཡུལ་དགེ་སློང་དེ་རང་ལས་རྒན་ན་ཕྱག་དང་གཞོན་ན་ཐང་ཤད་་་་
གསུམ་བྱས་ལ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་
གནས་བརྟན་འདུལ་བ་འཛིན་པ་ཆེན་པོ་གོས་བྱིན་རླབས་དབྱུང་་
འཇུག་གི་ཆོ་ག་ལ་ཐུགས་གཏད་པར་ཞུ། ཞེས་བརྗོད། ཡུལ་དེས་
ཆོས་བཞིན་འདུལ་བ་བཞིན་མཛད་པར་ཞུ། ཞེས་བརྗོད། དེ་
ནས་གཉིས་ཀའི་ལག་པས་སྣམ་སྦྱར་སྔར་ལྟར་བཟུང་ནས། གནས་
བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་
བའི་ཆོས་གོས་བགྱིས་ལགས་པ་རུང་བ་སྤྱད་པར་འོས་པ་འདི། ཆོས་
- 574

སོ་སོར་ཐར་བའི་མདོའི་གླེང་གཞི་གསལ་བྱེད།
གོས་སྣམ་སྦྱར་དུ་བྱིན་གྱིས་བརླབ་པ་ལས། དེ་ལྟ་བས་ན་དངོས་པོ་
དེ་སླར་དབྱུང་བར་བགྱིའོ། ། ཞེས་ལན་གསུམ། དེ་ནས་བླ་གོས་
སྔར་ལྟར་བཟུང་ནས། གནས་བརྟན་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བའི་ཆོས་གོས་བགྱིས་པ་ལགས་པ་རུང་
བ་སྤྱད་པར་འོས་པ་འདི། ཆོས་གོས་བླ་གོས་སུ་བྱིན་གྱིས་བརླབས་
པ་ལས། ¯དེ་ལྟ་བས་ན་དངོས་པོ་དེ་སླར་དབྱུང་བར་བགྱིའོ། །
ལན་གསུམ། དེ་ནས་མཐིང་གོས་སྔར་ལྟར་བཟུང་སྟེ། གནས་
བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་
བའི་ཆོས་གོས་བགྱིས་ལགས་པ་རུང་བ་སྤྱད་པར་འོས་པ་འདི། ཆོས་
གོས་མཐིང་གོས་སུ་བྱིན་གྱིས་བརླབ་པ་ལས། དེ་ལྟ་བས་ན་དངོས་
པོ་དེ་སླད་དབྱུང་བར་བགྱིའོ། ། ཞེས་ལན་གསུམ་བརྗོད་དེ་ཐབས་
ལེགས་བྱ། མཐིང་གོས་གྱོན་ཡོད་ན་མཐིང་གོས་ཀྱི་མཐའ་ནས་་
བཟུང་སྟེ་བྱིན་རླབས་བྱུང་འཇུག་བྱས་ཀྱང་ཆོག་གོ། དེ་ནས་སྣམ་རྟེན་
སྔར་ལྟར་བཟུང་སྟེ གནས་བརྟན་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བའི་གོས་འདི་ཆོས་གོས་སྣམ་སྦྱར་དུ་
བྱིན་གྱིས་བརླབ་བོ། ། ལན་གསུམ། བླ་གོས་ཀྱི་རྟེན་ལ།
གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་
བགྱི་བའི་གོས་འདི་ཆོས་གོས་བླ་གོས་སུ་བྱིན་གྱིས་བརླབ་བོ། །
ལན་གསུམ། མཐང་རྟེན་ལ། གནས་བརྟན་དགོངས་སུ་གསོལ།
བདག་དགེ་སློང་མིང་འདི་ཞེས་བགྱི་བའི་གོས་འདི་ཆོས་གོས་མཐིང་
གོས་སུ་བྱིན་གྱིས་བརླབ་པོ། ། ཞེས་ལན་གསུམ་བརྗོད་པའི་མཇུག་
ཏུ་ཐབས་ལེགས་བྱའོ། ། སྣམ་རྟེན་སོགས་ཀྱི་བྱིན་རླབས་དབྱུང་སྟེ་
ཆོས་གོས་གསུམ་ལ་བྱིན་བརླབས་བྱེད་ནའང་ཆོ་ག་རྣམས་སྔར་ལྟར་ལ།
575

འདུལ་བའི་གཞི་གསུམ་ཉམས་སུ་ལེན་ཚུལ།
གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་
བགྱི་བའི་ཆོས་གོས་སྣམ་སྦྱར་དུ་བྱིན་གྱིས་བརླབས་པ་ལས། དེ་ལྟ་
བས་དངོས་པོ་དེ་སླར་དབྱུང་བར་བགྱིའོ། ། ལན་གསུམ།
གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་
བགྱི་བའི་གོས་འདི་ཆོས་གོས་བླ་གོས་སུ་བྱིན་གྱིས་བརླབས་པ་ལས།
དེ་ལྟ་བས་ན་དངོས་པོ་དེ་སླར་དབྱུང་བར་བགྱིའོ། ། ལན་གསུམ།
གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་
བགྱི་བའི་གོས་འདི་ཆོས་གོས་མཐིང་གོས་སུ་བྱིན་གྱིས་བརླབས་པ་ལས།
དེ་ལྟ་བས་ན་དངོས་པོ་དེ་སླད་དབྱུང་བར་བགྱིའོ། ། ཞེས་ལན་
གསུམ། བརྗོད་དེ་ཐབས་ལེགས་བྱའོ། ། གོས་ཀྱི་བྱིན་རླབས་
དབྱུང་བ་ཙམ་ཞིག་བྱེད་ན། གོས་བྱིན་རླབས་དབྱུང་བའི་ཆོ་ག་ལ་
ཐུགས་གཏད་པར་ཞུ ཞེས་དང་། མཇུག་ཏུ་གོས་བྱིན་རླབས་
དབྱུང་བའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས། ཞེས་
བརྗོད། འདུལ་བའི་མདོ་ལས། ཆོས་གོས་དབྱུང་བ་དང་བྱིན་
གྱིས་བརླབ་པ་ནི། ཉེ་བར་མི་གནས་ན་ཡིད་ཀྱིས་རྣམ་པར་བརྟགས་
པས་འཆགས་སོ། ། ཞེས་དང་། གཅིག་པུས་བྱིན་གྱིས་རློབས་ན་
དེ་ལ་དང་བོར་བསམ་པ་སྒྲུབ་ཅིང་ཚིག་ཏུ་ཡང་བརྗོད་པར་བྱའོ། །
ཞེས་པ་ལྟར་བྱིན་རླབས་བྱེད་ཡུལ་མེད་ན་རང་གི་མདུན་དུ་འཕགས་
པ་ཤཱ་རིའི་བུ་ལྟ་བུའི་ཉན་ཐོས་ཡོད་པར་དམིགས་ཏེ། ལྷ་དགོངས་
སུ་གསོལ། བདག་དགེ་སློང་ཞེས་སོགས་དབྱུང་འཇུག་གང་ཡིན་གྱི་
ཆོ་ག་སྔར་ལྟར་བྱས་པས་ཆོག་ལ། རྩ་བར། གནས་སུ་ཕྱིན་པར་མི་
འགྱུར་ན་ཆོས་གོས་ཀྱི་ཕྱུང་སྟེ། གཞན་ལ་བྱིན་གྱིས་བརླབ་པ་ནི་ཆོ་
གའི་རྣམ་པའོ། ། ཞེས་པ་འདི་ཡང་བར་ཆད་སོགས་ཀྱི་དབང་
576

སོ་སོར་ཐར་བའི་མདོའི་གླེང་གཞི་གསལ་བྱེད།
གིས་ཆོས་གོས་ཀྱི་གནས་སུ་འགྲོ་མ་ནུས་ན། གཙོ་ཆེར་རང་ཉིད་
ཀྱིས་བྱིན་རླབས་དབྱུང་འཇུག་བྱེད་པའི་དབང་དུ་བྱས་ནས་གསུངས་
སོ། ། ཆོས་གོས་གསུམ་དང་སྣམ་རྟེན་སོགས་ལས་ཪེ་རེ་བ་དང་
གཉིས་རེ་སོགས་གང་གི་བྱིན་རླབས་དབྱུང་འཇུག་བྱེད་ནའང་འགྲེང་
སྟེ། གོས་རང་རང་གི་སྐབས་ཀྱི་ཆོ་ག་ལྟར་བྱ་ལ། འགོར་ཕྱག་དང་
ཐང་ཤད་གང་འོས་བྱས་ཏེ། སྙན་གསན་དང་དགོངས་གསོལ།
ཆོས་བཞིན་སོགས་དང་། མཇུག་ཏུ་ཐབས་ལེགས་དང་ཕྱག་བྱས་ཏེ།
སྐབས་གང་ཡིན་གྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས་
དང་། ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ་ཞེས་་
དང་། ཁྲིམས་ཀྱི་ཚུལ་ཁྲིམས་སོགས་ཀྱི་སྨོན་ལམ་གསུངས་པ་ཐམས་
ཅད་ལ་འདྲའོ། ། རྒྱུ་བྱིན་རླབས་ནི་གོས་དེ་ཉིད་གཞི་བྱས་ཏེ་ཁ་
སྐོང་བའི་རེ་བ་མེད་ན་བྱིན་རླབས་མི་འཆགས་པར་གསུངས་པས།
སྣམ་རྟེན་སོགས་ཀྱི་བྱིན་རླབས་འདི་ནི་རྐྱེན་བྱིན་རླབས་ཡིན་ནོ། །
ཆོས་གོས་འབྲལ་སྤང་གི་ལྟུང་བ་འབྱུང་བའི་དུས་ནི་རྩ་བར་དེའི་་་་
གནསར་ནའོ། ། ཞེས་པ་ལྟར་ལ། མཚོ་ཊཱིཀྐ་ལས། བདག་པོ་
གཅིག་པ་ཡིན་པའི་བར་གྱི་མཚམས་རྣམས་ནི་ཐ་དད་ཅེས་དངོས་སུ་
སྨོས་པས། བདག་པོ་གཅིག་པ་ཉིད་ཀྱི་མཚམས་རྣམས་ནི་ཐ་དད་པ་
ཉིད་མ་ཡིན་ཞེས་ཤུགས་ཀྱིས་བསྟན། ཞེས་དང་། ནོར་ཐ་དད་
ཀྱང་གནས་ཁང་སོ་སོར་མ་བགོས་ན་མི་འབྲལ་ཏེ། ཞེས་དང་།
ལྕགས་རི་ཐུན་མོང་གི་འདུད་བྱེད་དུ་འདྲ་ཡང་གནས་ཐ་དད་པ་ནི་མ་
རེག་ཀྱང་མི་འབྲལ་ལ། ཤིང་ལྗོན་པའི་ཡལ་ག་ཕན་ཚུན་མ་རེག་ན་
འབྲལ། ཞེས་དང་། མདོ་རྩའི་མཆན་ལས། དགེ་སློང་གཙུག་
ལག་ཁང་ན་གནས་ཏེ། དེ་དང་ཉེ་འཁོར་གཅིག་པའི་གནས་ཁང་
577

འདུལ་བའི་གཞི་གསུམ་ཉམས་སུ་ལེན་ཚུལ།
དགེ་སློང་དང་མུ་སྟེགས་ཐུན་མོང་དུ་དབང་བ་དེར་ཆོས་གོས་བཞག་
ན་མི་འབྲལ། ཞེས་གསུངས་པ་ལྟར་ཤེས་པར་བྱའོ། ། རིག་་་
གནས་ཀུན་ལ་ཀུན་མཁྱེན་ལོ་ཙཱ་བ། །བློ་གྲོས་མཁའ་ལྟར་ཡངས་པའི་
རེད་འདའ་བ། །ཡོངས་རྫོགས་བསྟན་པའི་མངའ་བདག་ཙོང་ཁ་་་
པ། །མཚུངས་མེད་བླ་མ་རྣམས་ཀྱིས་བཀྲ་ཤིས་ཤོག།
དེ་ལྟར་གཞི་གསུམ་གྱི་ཉམས་ལེན་གང་དུ་ཡོད་པ་དེར།
སངས་རྒྱས་ཀྱི་བསྟན་པ་གནས་པ་ཡིན་ཏེ། འདུལ་བར་བསྟོད་པ
ལས། ཇི་ལྟར་ས་ནི་སྐྱེ་དགུ་རྣམས་ཀྱི་གཞི། །དེ་ལས་འབྲས་རྣམས་
སྐྱེ་བར་འགྱུར་བ་ལྟར། །དེ་བཞིན་འདུལ་བའང་སྡོམ་བརྩོན་རྣམས་
ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་སྐྱེ། །ཚུལ་་་
ཁྲིམས་ཡོན་ཏན་ཀུན་གྱི་གནས་སུ་དགོངས། །དེ་ཡི་གནས་ནི་འདུལ་
བ་ཡིན་པར་གསུངས། །མཛོད་མཆོག་འདུལ་བ་རྫོགས་པ་འདི་གནས་
པ། ། དེ་སྲིད་ཆོས་སྒྲོན་འདི་ནི་གནས་པར་འགྱུར། །ཞེས་གསུངས་
པའི་ཕྱིར། ། ། །
འདིར་སྨྲས་པ། ཚུལ་ཁྲིམས་རིན་ཆེན་འབྱུང་གནས་བཅོམ་
ལྡན་འདས།།མཆོག་ཟུང་གནས་བརྟན་བཅུ་དྲུག་གཏད་རབས་་་་་
བདུན། །ཐོགས་མེད་དབྱིག་གཉེན་ཡོན་ཤཱཀ་བཤེས་གསུམ་སོགས། །
རྒྱལ་བ་སྲས་དང་བཅས་ལ་གུས་ཕྱག་འཚལ། །བསྟན་པའི་ནང་་་་
མཛོད་འདུལ་བའི་གཞི་གསུམ་ཚུལ། །ཅུང་ཟད་བྲིས་ལས་བྱུང་བའི་
དགེ་བ་ཡང་། །འགྲོ་ཀུན་ཚུལ་ཁྲིམས་ཕ་རོལ་ཕྱིན་པ་དང་། །ཐུབ་
བསྟན་ཡུན་རིང་གནས་པའི་རྒྱུར་གྱུར་ཅིག ཅེས་འདུལ་བའི་གཞི་
གསུམ་གྱི་ཉམས་ལེན་བརྗེད་བྱང་དུ་བཀོད་པ་འདི་ནི། ཁ་སྒང་ཨོ་
བསོ་བཀྲ་ཤིས་ཆོས་རྫོང་དུ་གཞི་གསུམ་གྱི་ཉམས་ལེན་གསར་དུ་་་་་
578

སོ་སོར་ཐར་བའི་མདོའི་གླེང་གཞི་གསལ་བྱེད།
བཙུགས་སྐབས། གནས་བརྟན་དགེ་སློང་བསམ་གཏན་རྒྱ་མཚོ།
གནས་མལ་སྟོབ་པ་དགེ་སློང་འཇམ་དབྱངས་རྒྱ་མཚོ། དགེ་སློང་
སྦྱིན་པ་རྒྱ་མཚོ། དགེ་སྐོས་དགེ་སློང་དཀོན་མཆོག་རྒྱ་མཚོ་སོགས་
དགེ་འདུན་པ་རྣམས་ཀྱིས། གཞི་གསུམ་གྱི་ཕྱག་ལེན་འདི་དག་ཕྱིན་
ཆད་མི་འཁྲུལ་བའི་ཕྱིར་དུ་བརྗེད་བྱང་ཞིག་དགོས་ཞེས་ལོ་སྔ་ཕྱིར་
ནན་གྱིས་བསྐུལ་ཞིང་གཞན་ཡང་། དགེ་འདུན་གྱི་སྡེ་མང་བོ་ཞིག་
གི་གནས་བརྟན་རྣམས་ཀྱིས་ཚུལ་འདི་ཡང་ཡང་དྲིས་པ་ལ་བརྟེན་ནས།
བཤད་སྒྲུབ་བསྟན་པའི་འབྱུང་གནས་དཔལ་ལྡན་བཀྲ་ཤིས་འཁྱིལ་དུ་
ལོ་མང་བོར་རང་ཉིད་ཀྱི་དབྱར་ཁས་ལེན་བྱས་པས་གྲྭ་ཚང་རིན་པོ་
ཆེའི་ཕྱག་བཞེས་དང་། འདུལ་བའི་མདོ་རྩ་འགྲེལ་གྱི་དགོངས་དོན་
ལྟར། དགེ་སློང་ཡེ་ཤེས་རྒྱ་མཚོས་གསལ་བར་བྲིས་པའི་ཡི་གེ་བ་ནི་
འཚོ་བྱེད་མགོན་པོ་རྒྱ་མཚོའོ། ། སརྦ་མངྒལཾ། །
579

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
༄༅། །བཅོམ་ལྡན་འདས་ཀུན་རིག་རྣམ་པར་སྣང་མཛད་
ཆེན་པོའི་བསྙེན་ཡིག་ཕན་བདེའི་དཔལ་སྟེར་
ཞེས་བྱ་བ་བཞུགས་སོ། །
བཅོམ་ལྡན་འདས་ཀུན་རིག་རྣམ་པར་སྣང་མཛད་ཆེན་པོའི་ལྷ་
ཚོགས་འཁོར་དང་བཅས་པ་རྣམས་ལ་ཕྱག་འཚལ་ལོ། ། མཆོད་
དོ། ། སྐྱབས་སུ་མཆིའོ། ། བདག་སོགས་སེམས་ཅན་ཐམས་
ཅད་ལ་ཐུགས་བརྩེ་བ་ཆེན་པོའི་བྱིན་གྱིས་བརླབ་ཏུ་གསོལ། །
བླ་མ་རྣམ་པར་སྣང་མཛད་ཆེན་པོ་ལ། །
སྙིང་ནས་མི་ཕྱེད་དད་པས་ཕྱག་འཚལ་ནས། །
རྣལ་འབྱོར་ཆེན་པོའི་རྒྱུད་ཀྱི་ཆོ་ག་བཞིན། །
ཇི་ལྟར་བསྙེན་སྒྲུབ་བྱེད་ཚུལ་བཤད་པར་བྱ།
འདིར་ཀུན་རིག་གི་བསྙེན་པའི་ཕྱག་ལེན་ཙམ་ཞིག་བྲི་བར་བྱ་
བ་ལ། དེ་ཡང་ཀུན་རིག་གི་དབང་ཐོབ་ནས་རང་གཞན་གྱི་དོན་
གཉིས་ཕུན་ཚོགས་སྒྲུབ་པར་འདོད་པའི་སྐལ་ལྡན་རྣམས་ལ། ཐོག་
མར་ལྷ་འདིའི་བསྙེན་པ་གལ་ཆེ་སྟེ། ཨ་བ་ཏ་ར་ལས། ཐ་ན་སྙིང་
བོའི་དོན་གྱིས་བདག་རང་སངས་རྒྱས་ཀྱིས་སྐུར་བསྒྱུར་ཏེ། མདུན་
དུའང་སངས་རྒྱས་ཀྱི་སྐུ་ཚིག་ཙམ་གྱིས་ཀྱང་བསྒོམ་ཞིང་ཇི་ལྟར་འདོད་
པར་བྱེད་པས་བརྒྱ་རྩ་བརྒྱད་དུ་རྡོ་རྗེའི་ཚིག་གིས་བཟླས་པར་བྱའོ། །
ཞེས་དང༌། སྔགས་རིམ་ལས། འདི་ནི། ལྷའི་རྣལ་འབྱོར་གྱི་
ཆོག་ཁྲིགས་བཏོན་པ་ལ་བསྒོམས་ཞེས་ཐ་སྙད་འདོགས་པ་ལྟ་བུ་ཡིན་
580

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
ལ། དེ་ཙམ་ཡང་ཁྱད་ཆེ་བས་གསོན་པོ་དང་གཤིན་པོ་་ལ་དབང་
བསྐུར་བ་དང་། རབ་གནས་སོགས་རྣལ་འབྱོར་རྒྱུད་ཀྱི་སྒོ་ནས་བྱེད་
པ་རྣམས་ཀྱིས། ཐ་ནའང་སྒོམ་པ་དེ་ཙམ་རེ་བྱས་ནས་རང་རང་གི་
བཟླས་པ་རྫོགས་པ་རེ་བྱ་དགོས་སོ། ། ཞེས་གསུངས་པས་སོ། །
དེས་ན་འགལ་རྐྱེན་མེད་ཅིང་། མཐུན་རྐྱེན་ཚང་བའི་ཡིད་མཐུན་གྱི་
གནས་སུ། རྒྱུད་རྡོ་རྗེ་ཕྲེང་བ་ལས། ཞི་བ་དང་ནི་རྒྱས་པའི་་་་
ལས། །ཟླ་བ་ཡར་གྱི་ངོ་ལ་བྱ། ཞེས་གསུངས་པ་ལྟར། ཟླ་བའི་
ཡར་ངོའི་གཟའ་སྐར་སྦྱོར་བ་བཟང་བོའི་ཉིན་འགོ་རྩོམ། དཔེར་ན།
ཧོར་ཟླ་བཅུ་བའི་ཚེས་གཅིག་ལ་བཞུགས་ན། དེའི་སྔར་ཉིན་གྱི་ནང་
བར་ཉི་མ་རི་རྩེཪ་ཤར་ཞིང་ཀླུང་དུ་མ་བབས་པའི་སྐབས་དེར།
སྒོའི་ཕྱི་ལོགས་སུ་ཐོ་ཞིག་བསླང་སྟེ་ཕྱི་མཚམས་བཅད། འདི་ནས་
བཟུང་དམིགས་བསལ་ཅན་མ་གཏོགས་མི་གང་ཡིན་ནང་དུ་མི་གཏོང་།
ནང་དུ་བྱི་དོར་བྱས་ཏེ། བསང་བདུག་བྱ། ཀུན་རིག་གི་སྐུ་ཡོད་ན་
བཤམས། དེའི་མདུན་དུ་སྔོན་འགྲོའི་མཆོད་གཏོར་དག་དང་།
ཚོགས་ཞིང་གི་མཆོད་པ་དང་། བདག་བསྐྱེད་ཀྱི་མཆོད་པ་བཤམས།
སྟེགས་གཞན་ཞིག་གི་སྟེང་དུ་ཁྲོ་བོའི་མཆོད་པ། བགེགས་གཏོར།
གཞི་བདག་གཏོར་མ་སོགས་བཤམས། གཏོར་མ་ཆ་གསུམ་ཡང་
དགོས། བདག་བསྐྱེད་ཀྱི་མཆོད་པ་བདག་རང་གི་གཡས་དང་།
ཚོགས་ཞིང་གི་མཆོད་པ་སོགས་འབུལ་གྱི་གཡས་ནས་རིམ་པར་་་་་་་
བཤམས། རྣལ་འབྱོར་རྒྱུད་ཀྱི་ཆོ་གར་གཏོར་འབུལ་མེད་པས་་་་་
འདས་ལྷའི་གཏོར་མ་མི་དགོས། གདན་གྱི་འོག་ཏུ་ས་དཀར་རམ་
འབྲུ་དཀར་གྱིས་གཡུང་དྲུང་གཡས་སྐོར་རམ། སྣ་ཚོགས་རྡོ་རྗེ་གང་
རུང་བྲི། དེའི་སྟེང་དུ་རྩ་དུར་བའམ་ཀུ་ཤའི་རྩ་བ་རྒྱབ་དང་རྩེ་མོ་
581

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
མདུན་དུ་བསྟན་པ་བཀྲམ། མདུན་དུ་རྡོར་དྲིལ་སོགས་བཤམས
། སྟབས་འགྲིག་ན་ཞལ་ཤར་ཕྱོགས་སུ་འཁོར་བ་བྱེད། སྟབས་མི་
བདེ་ན་མོས་པས་ཆོག ཕྱི་དྲོ་ཉི་གྲིབ་རི་སྐེད་དུ་ཅུང་མ་སླེབ་པའི་
གོང་དེར། ཐུགས་རྗེ་ཁྱབ་པའི་ཐུགས་དང་ལྡན་གྱུར་ཅིང་། ཞེས་
པ་ནས། མཉམ་མེད་བྱང་ཆུབ་སེམས་ནི་བསྐྱེད་པར་བགྱི། ཞེས་
ལན་གསུམ། རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་
གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པར་གྱུར། །དྲི་
བཟང་གི་ཆུ་ལ་དམིགས་ཏེ། ཨོཾ་བཛྲ་ཡཀྵ་ཧཱུྃ། བརྒྱ་རྩ་བརྒྱད་
བཟླས་པས་བསང་ཆུ་བསྒྲུབ། ཁྱམ་ལྟ་བུ་ནས་གཏོར་མ་ཆ་གསུམ་
གཏོང་། རང་གི་ཐུགས་ཀར་ཉི་མའི་སྟེང་དུ་ཧཱུཾ། དེ་ཡོངས་སུ་གྱུར་
པ་ལས་རང་ཉིད་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་སྐུ་
མདོག་སྔོན་པོ་ཞལ་གཅིག་ཕྱག་གཉིས་ཀྱི་ཧཱུཾ་མཛད་ཀྱི་ཕྱག་རྒྱས་རྡོ་རྗེ་
དང་དྲིལ་བུ་འཛིན་པ། གཡས་བསྐུམས་ཤིང་གཡོན་བསྐྱང་བའི་
སྟབས་ཀྱིས་བཞུགས་པར་གྱུར། དེ་ནས་ཁྲོ་བའི་མཆོད་པ་བདག་
བསྐྱེད་ཀྱི་མཆོད་པ་ལྟར་བྱིན་གྱིས་བརླབས། རང་གི་ཐུགས་ཀའི་ཧཱུཾ་
ལས་འོད་ཟེར་འཕྲོས་པས་ཁྲོ་བའི་ཚོགས་ཐམས་ཅད་སྤྱན་དྲངས།
ཨོཾ་བཛྲ་མཧཱ་ཀྲོ་དྷ་རཱ་ཛ་ཞེས་སོགས་ཀྱིས་ཁྲོ་བོ་སྤྱན་འདྲེན་དང་མཆོད་
བསྟོད་བྱ། དེ་ནས་བགེགས་གཏོར་བྱིན་བརླབས་བྱས་ཏེ། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྷག་པའི་ལྷའི་གཉེན་སྒྲུབ་
བྱེད་པ་ལ་བར་དུ་གཅོད་པའི་བགེགས་ཐམས་ཅད་སྐད་ཅིག་གིས་
འདིར་བཀུག་པར་གྱུར། ཞེས་སོགས་ཀྱིས་བགེགས་གཏོར་བསྔོ།
ཕྱག་དར་བྱས་པའི་ས་རྡུལ་སོགས་ཡོད་ན་བགེགས་གཏོར་དང་མཉམ་
དུ་ཕྱི་རོལ་དུ་གཏོང་། དེ་ནས་ཁྲོ་བོ་འཇིག་རྟེན་གསུམ་རྒྱལ་གྱི་ང་
582

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
རྒྱལ་ལ་གནས་པས། ཨོཾ་བཛྲ་ཛྭ་ལ་ཨ་ན་ལརྐ་ཧཱུཾ། ཞེས་པ་ནས་
སླར་ཡང་རྭ་བའི་སྟེང་དུ་རྡོ་རྗེ་གུར་དུ་གྱུར། ཞེས་ཆོ་གའི་གཞུང་
ལྟར་ཕྱག་རྒྱ་བྱས་ཏེ་སྲུང་འཁོར་བསྒོམ། དེ་ནས་དཀར་གཏོར་་
བསྔོས་ནས་གཉུག་མར་གནས་པའི་གཞི་བདག་སོགས་ལ། སྒྲུབ་པ་
ལ་བར་ཆད་མི་འབྱུང་བའི་འཕྲིན་ལས་བཅོལ། དེ་ནས་སྒོ་ཡི་ནང་
ལོགས་འོས་ས་ཞིག་ཏུ་ནང་མཚམས་ཀྱི་ཐོ་བསླང་། ངེས་པར་ནང་
དུ་འོང་དགོས་པའི་མི་ཁ་ཤས་ཡོད་ན་དེའི་གྲངས་ཀྱི་མཚམས་ཐོ་་་་
འདིའི་རྩར་རྡེའུ་རེ་བཞག་པ་ལ་མཚམས་རྡེལ་ཟེར། མཚམས་ཐོ་
ལྷར་བསྐྱེད་ན་ནང་ཐོ་ལ་ཡིན་གྱི་ཕྱི་མཚམས་གཅོད་བྱེད་ཀྱི་ཐོ་ལྷར་
བསྐྱེད་པ་མིན། མཚམས་ཐོ་ལྷར་བསྐྱེད་པ་དང་མི་བསྐྱེད་པའི་་་
ལུགས་གཉིས་ཡོད་པས་མ་བསྐྱེད་ཀྱང་ཆོག རྡོར་ཕྲེང་དུ་འཇིམ་
གོང་བཅོ་ལྔ་དཀྱིལ་འཁོར་གྱི་མཐར་བཀོད་པ་ལ་ཕྱོགས་སྐྱོང་བཅོ་ལྔའི་
བ་དན་བཙུགས་ནས་ཕྱོགས་སྐྱོང་ལ་གཏོར་མ་གཏོང་བར་གསུང་བ།
རྗེས་ལྷ་ལྡན་སྨོན་ལམ་གྱི་དུས་ཕྱི་རོལ་ཏུ་ཕྱོགས་སྐྱོང་རྣམས་ཀྱི་བ་དན་
བཙུགས་ནས་དེ་ལྟར་གནང་བ་རེད། ད་ལྟ་མཚམས་ཐོ་ལ་ཤུག་ལོ་
དང་རས་ཤར་མ་རེ་འདོགས་པའང་དེ་ལ་དཔེ་བླངས་པ་རེད། .དེ་
ལྟར་བྱས་ཀྱང་ལྷར་བསྐྱེད་དགོས་པའི་ངེས་པ་མེད། ཅེས་ཨ་ཁུ་རིན་
པོ་ཆེ་ཤེས་རབ་རྒྱ་མཚོས་གསུངས་ཡོད། གལ་ཏེ་མཚམས་ཐོ་ལྷར་
བསྐྱེད་ན། ལྕང་སྐྱ་རིན་པོ་ཆེའི་གསུངས་ལྟར་རྒྱལ་ཆེན་སྡེ་བཞིར་
བསྐྱེད་ཀྱང་ཆོག རྡོ་རྗེ་གནོད་སྦྱིན་དུ་བསྐྱེད་ན་འདི་ལྟར། ནང་
གི་མཚམས་ཐོའི་མདུན་དུ་མཆོད་པ་མདུན་བསྐྱེད་ལྟར་བཤམས་ཏེ།
བསྒྲུབ་ཐབས་ལྟར་བྱིན་གྱིས་བརླབས། ལས་སྔགས་བཛྲ་ཡཀྵས་་་
བསངས། སྭ་བྷཱ་ཝས་སྦྱངས། སྟོང་བའི་ངང་ལས་པད་ཟླའི་སྟེང་
583

ཀུན་རིག་རྣམ་པར་་མཛད་ཆེན་པོའི་བསྙེན་ཡིག
དུ་༸གྷཾ་ལས་མཆེ་བ་ཀྶཾ་གིས་མཚན་པ་ལས་རྡོ་རྗེ་གནོད་སྦྱིན་ནག་པོ་ལྟོ་བ་
ཡངས་ཤིང་མཆེ་བ་གཙིགས་པ། ཕྱག་གཉིས་ཁྲོ་བོའི་རྡོ་རྗེ་རྩེ་ལྔ་
བས་རྩ་བར་མཚན་བའི་མཆེ་བ་ཞལ་གྱི་གྲྭ་གཉིས་སུ་འཛིན་པའི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་
འོད་ཟེར་འཕྲོས་པས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས།
ཛ་ཧཱུཾ་བྃ་ཧོ། གཉིས་སུ་མེད་པར་གྱུར། ཨོཾ་བུད་དྷ་ཨ་བྷི་ཥི་ཉྩ་ཨོཾ་
སོགས་རིགས་ལྔས་དབང་བསྐུར་བྱ། ཨོཾ་བཛྲ་ཡཀྵ་ཨ་གྷཾནས་ཤཔྟ་པྲ་
ཏཱི་ཙྪ་སྭཱཧཱ། རྡོ་རྗེ་གནོད་སྦྱིན་ཐབས་ཆེན་པོ། ། རྡོ་རྗེ་མཆེ་བ་
འཇིགས་པ་ཆེ། །བདུད་འཇོམས་རྡོ་རྗེ་མི་བཟད་པ། །ཕྱག་འཚལ་རྡོ་
རྗེ་དྲག་པོ་ལ། །ཨོཾ་བཛྲ་ཡཀྵ་ཧཱུཾ། ཞེས་གང་འཚམ་པ་ཞིག་བཟླས་ཏེ།
ཇི་སྲིད་བསྙེན་སྒྲུབ་ཀྱི་བྱ་བ་རྣམས་མ་རྫོགས་པའི་བར་དེ་སྲིད་དུ་་
འདིར་བཞུགས་ནས་བགེགས་རྣམ་པར་བཟློག་པའི་འཕྲིན་ལས་་་་་་
མཛོད་ཅིག ཅེས་འཕྲིན་ལས་བཅོལ་ཏེ་མཆོད་པ་བསྡུ། སྔར་་
ནང་ཐོ་ལྷར་བསྐྱེད་ཡོད་ན་མཚམས་གྲོལ་བའི་ཚེ། ལྷ་གང་ཡིན་གྱི་
མཆོད་བསྟོད་བྱས་ཏེ། མཚམས་ཐོའི་ལྷ་ཡེ་ཤེས་པ་རང་བཞིན་གྱི་
གནས་སུ་གཤེགས། ·དམ་ཚིག་པ་ཐོ་ཡི་རྣམ་པར་གྱུར། ཞེས་་
བརྗོད། ཕྱི་ནང་གི་བགེགས་གཉིས་བསལ་བ་ལ་ཕྱི་མཚམས་དང་
ནང་མཚམས་བཅད་པའི་ཐ་སྙད་བཏགས་པ་རེད། མ་མཐའ་མི་
དགེ་བའི་བསམ་པ་བཀག་ནས་ཆོས་ཀྱི་བསམ་པ་མ་དོར་བ་དགོས་པ་
ཐོ་བསླང་བའི་དོན་ཡིན་ཞེས་ཡོངས་འཛིན་ཡེ་ཤེས་རྒྱལ་མཚན་་་་་་་
གསུངས དེ་ནས་གདན་ལ་བཞུགས་ནས་ཕྱག་གཡོན་དྲིལ་བུ་་་་་
འཛིན་པས་མཉམ་བཞག་དང༌། གཡས་རྡོ་རྗེ་འཛིན་པའི་ས་གནོན་
གྱི་ཕྱག་རྒྱས་གདན་ལ་རེག་སྟེ། ཨོཾ་ཨཱཿ་བཛྲ་ས་ན་ཧཱུཾ། ཞེས་ལན་
584

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
གསུམ་བརྗོད་དེ། གདན་རྡོ་རྗེའི་རང་བཞིན་དུ་གྱུར་བར་བསམ།
ཕྱི་ཉིན་ཚེས་གཅིག་ལྟ་བུ་ལ། །ཐོ་རེངས་ཁྲུས་བྱས་ལ་ཆུ་གཙང་གིས་ཁ་
བཤལ་ཞིང་ཁ་སྣ་རྣ་བ་སོགས་ལ་ཉེ་རེག་བྱ། གོས་གཙང་མ་གྱོན་
ཞིང་བདེ་བའི་སྟན་ལ་བཞུགས་ཏེ། ཀུན་སློང་དགེ་སེམས་ཁྱད་པར་
ཅན་གྱི་ངང་ནས་བདག་བསྐྱེད་བླ་རྒྱུད་ནས་བཟླས་པའི་བར་དལ་བར་
འདོན་ཞིང་སྐབས་གང་ཡིན་གྱི་ཕྱག་རྒྱ་རྣམས་བཅིང་དགོས་པར་་་
གསུངས། རྒྱུད་རྡོ་རྗེ་རྩེ་མོ་ལས། ཉིན་རེ་བཞིན་དུ་ཅི་ནུས་་་་་
པར། །ཁྲུས་བཞི་དག་ནི་རྟག་ཏུ་བྱ།།ཞེས་དང༌། སྡོམ་པ་གསུམ་
ལ་རབ་ཏུ་གནས། །དང་བོའི་ཁྲུས་སུ་བརྗོད་པ་ཡིན། །གཉིས་པ་རྒྱུད་
ལས་གསུངས་པ་ཡི། །བཤགས་དང་གསོལ་བ་འདེབས་པ་སོགས། །
ཕྱག་རྒྱ་འཆིང་བ་གསུམ་པ་སྟེ། །བཞི་བ་ཆུ་སྟེ་ཐ་མ་ཡིན། །ཞེས་ནང་
གི་ཁྲུས་དང་། གསང་བའི་ཁྲུས་དང་། རྣལ་འབྱོར་གྱི་ཁྲུས་དང་།
ཕྱི་རོལ་ཆུ་ཡི་ཁྲུས་དང་བཞི་གསུངས་ལ། གོས་གཙང་མ་གསུམ་བགོ་
བར་ཡང་གསུངས་ཏེ། སྡོམ་པ་ལ་ནི་ལེགས་གནས་པ། །གོས་ནི་
དང་བོར་བརྗོད་པ་དང་། །གཉིས་པ་ཆོ་ག་སྒྲུབ་པ་དང་། །གསུམ་པ་
ངོ་ཚ་ཁྲེལ་ཡོད་པ། །ཞེས་དང༌། དེ་ཉིད་སྣང་བ་ལས། དེ་ལ་སྡོམ་
པ་གསུམ་ལ་གནས་པ་ནི་གོས་དང་པོའོ། ། ངོ་ཚ་ཤེས་པ་དང་ཁྲེལ་
ཡོད་པ་ནི་གཉིས་པའོ།། ཕྱིའི་གོས་གཙང་མ་ནི་གསུམ་པའོ། །
ཞེས་ཀྱང་གསུངས་སོ། ། བདག་བསྐྱེད་ཀྱི་ལྷ་བསྐྱེད་པའི་མཇུག་ཏུ།
ཁྱད་པར་ལྕགས་ཀྱུ་མ་ལ་སོགས་པ་བཞི་རང་མིང་གི་མཚན་མ་ལྕགས་
ཀྱུ་ལ་སོགས་པ་འཛིན་པ། ཕྱིའི་ཁོར་ཡུག་དཀར་པོ་པདྨ་དང་ཟླ་
བའི་གདན་རྣམས་ཀྱི་སྟེང་དུ་ཞེས་ནས། འཇིག་རྟེན་པ་རྣམས་རང་
རང་གི་སྐུ་མདོག་རྒྱན་ཆ་ལུགས་སྣ་ཚོགས་དང་བཅས་པར་གྱུར།
585

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
ཞེས་ཁོར་ཡུག་མདུན་བསྐྱེད་ལྟར་སྦྱོར། དེ་ནས་ལྷ་ཐམས་ཅད་ཀྱི་སྤྱི་
བོར་ཨོཾ་དཀར་པོ། ཞེས་པ་མན་ཆད་བདག་བསྐྱེད་ལྟར་ལ།
རྒྱལ་མཆོག་གི་མཇུག་ཏུ། སྒོ་སྲུང་གི་ཁྲོ་བོ་ཆེན་པོ་བཅུ་དྲུག་གིས་
ཀྱང་། སྐྱེ་བར་མཛད་ཏུ་གསོལ། ཨོཾ་ན་མོ་བྷ་ག་ཝ་ཏེ་སྭཱཧཱ། ཨོཾ་
བཛྲ་ལོ་ཀ ཕྱིའི་ཁོར་ཡུག་ལ་གནས་པའི་དཔལ་མགོན་བདུན་ཅུ་རྩ་
ལྔ་འཁོར་དང་བཅས་པ་རྣམས་ཀྱིས་ཀྱང་། བདག་སོགས་སེམས་
ཅན་ཐམས་ཅད་྾ མཛད་དུ་གསོལ། དེ་ནས། མཉམ་མེད་མི་
གཡོ་ནས་གསང་སྔགས་ཐམས་ཅད་འགྲུབ་པར་འགྱུར། ། ཞེས་
པའི་བར་གྱི་བསྟོད་དེ་རྒྱ་ཆེ་བ་ལྷ་གཙོ་འཁོར་གྱི་རྣམ་པ་གསལ་ཞིང་།
ཟབ་པ་སྟོང་ཉིད་ཀྱི་ལྟ་བས་ཟིན་པའི་འབྲས་དུས་ཀྱི་ཟབ་གསལ་་་་
གཉིས་མེད་ཀྱི་ཡེ་ཤེས་ཉིད་རྟེན་དང་བརྟེན་པར་ཤར་བ་དེ་ངའོ་སྙམ་
པའི་ང་རྒྱལ་དང་གསལ་སྣང་འདོན་པ་ནི། བསྙེན་པའི་གཙོ་བོ་ཡིན་
ཞེས་བདག་གི་མཁན་པོ་རིན་པོ་ཆེ་གསེར་ལག་པ ༧ རྗེ་བཙུན་
འཇམ་དབྱངས་རྒྱ་མཚོས་གསུངས། དེ་ནས། ལྷ་ཐམས་ཅད་ཀྱི་
ཐུགས་ཀར྾ ྾སྔགས་ཀྱི་སྒྲ་འབྱུང་བར་གྱུར། ཨོཾ་སརྦ་བིད྾ཧཱུཾ་
ཕཊ། ཞེས་སོགས་བཟླས་པ་ལ་འཇུག་གོ྾ བདག་བསྐྱེད་ཀྱི་་་་
བསྙེན་པ་ལྟར། བཟླས་པའི་གྲངས་ནི། གཙོ་བོ་ལ།· ཨོཾ་སརྦ་
བིད྾ ཧ་ན་ཧཱུྃ་ཕཊ་ཞེས་སྙིང་བོ་འབུམ་ཕྲག་གཅིག ཡང་ན་མེ་
ཏོག་གང་ལ་ཕོག་པའི་ལྷའི་སྙིང་བོ་འབུམ་གསུངས་དགོས། འཁོར་
རྣམས་ལ། ཨོཾ་སརྦ་བིད་ཧཱུཾ ། ཞེས་པ་ནས། ཨོཾ་སརྦ་སཾ་སྐུ་རི
× ×་རི་ཝཱ་རེ་སྭ་ཧཱ། ཞེས་པའི་བར་ལྷ་རྣམས་ཀྱི་སྙིང་བོའི་་
སྔགས་ཁྲི་རེ། ཉན་ཐོས།། རང་རྒྱལ། ཁྲོ་བོ། ཁོར་ཡུག་པ་
རྣམས་ལ་རྩ་རིག་ཁྲི་ཕྲག་གཅིག་གི་ཆོག་པར ༧རྗེ་བཙུན་འཇིག་
586

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
མེད་འཕྲིན་ལས་རྒྱ་མཚོས་གསུང་ཞེས་ཐོས། རྗེ་བསྟན་པ་རྒྱ་མཚོས་
ཀྱང་། ཉན་རང་ཁྲོ་བོ་ལ་རྩ་རིག་ཁྲི་ཞེས་གསུངས་ཡོད། ཡེ་ཤེས་
འབེབས་སྔགས་ནི། ཨོཾ་བཛྲ་པྲ་བེ་ཤ་ཡ་ཧཱུཾ། བཛྲ་ཨ་བེ་ཤ་ཨཱཿ
ཞེས་པ་འདི་ཡིན་ལ། བསྡུ་ན། ཨོཾ་བཛྲ་བྲ་བེ་ཤ་ཡ་ཧཱུཾ། ཞེས་པ་
འདི་ཙམ་ཁྲི་གཅིག་བཟླས་པས་ཀྱང་ཆོག་གསུང་། ཐུན་མཚམས་བྱ་
བར་འདོད་ན། ཡིག་བརྒྱ་ལན་གསུམ། ཆུ་གཉིས་ཉེར་སྤྱོད་དང་
སྒེག་སོགས་བརྒྱད་ཀྱི་སྔགས་དང་ཕྱག་རྒྱས་མཆོད་པ་དང་། བསྟོད་
པ་རྒྱས་བསྡུས་ཅི་རིགས་བྱས་ཏེ། རང་ཉིད་གཙོ་བོ་ལས་མར་མེ་
གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གི་ཕྱི་རོལ་ཏུ་
ཨོཾ་སརྦ་བིད་ཨོཾ་སོགས་ཀྱིས་གནས་གསུམ་བྱིན་
གནས་པར་གྱུར།
གྱིས་བརླབས་ཏེ་ཐུན་མཚམས་ལ་འཇུག་གོ། ཐུན་ཕྱི་མ་གསུམ་ལ་ཆོ་ག་
རྒྱས་པ་འདོན་མི་དགོས་པས། ཁྲུས་དང་ཉེ་རེག་བྱས་ཏེ་གཙོ་བོའི་
དམ་རྒྱ་བཅིངས་ནས། རང་ཉིད་དཀྱིལ་འཁོར་གྱི་ནང་དུ་ཞུགས་
གཙོ་བོ་དང་ཐ་མི་དད་པར་གྱུར། ཛ་ཧཱུྃ་བཾ་ཧོཿ ས་མ་ཡ་སྟི་ཞེས་
བརྗོད་དེ་རང་ཉིད་གཙོ་བོ་དང་གཉིས་སུ་མེད་པར་བསམ་ལ།
མཆོད་པ་བདག་བསྐྱེད་ལྟར་བྱིན་གྱིས་བརླབས་ལ། ཆུ་གཉིས་ཉེར་
སྤྱོད་རོལ་མོ་དང་སྒེག་སོགས་བརྒྱད་ཀྱིས་མཆོད་དེ། མཉམ་མེད་མི་
གཡོ་སོགས་ཀྱིས་བསྟོད་པའི་རྗེས་སུ་བཟླས་པ་ལ་འཇུག ཐུན་་་་
གཉིས་པ་དང་གསུམ་པ་གྲོལ་ཚུལ་དང་འཇུག་ཚུལ་ཡང་ཐུན་དང་བོ་
ལྟར་རོ། ། ཐུན་བཞི་བའི་མཐར་མཆོད་བསྟོད་མདོར་བསྡུས་བྱས་
པའི་རྗེས་སུ་གཏོར་མ་ཆ་གསུམ་བསྔོ་བ་ནས་མཇུག་གི་ཤིས་པ་བརྗོད་
པའི་བར་ཆོ་གའི་གཞུང་ལྟར་རོ། ། ཇི་སྐད་དུ་རྒྱུད་ལས། སྒྲུབ་
མ་ཐག་ཏུ་འདི་ཡིས་ནི། །ཡེ་ཤེས་ཚེ་སྟོབས་ན་ཚོད་དང་། །ཀུན་ཏུ་
587

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
འགྲོ་བ་ཉིད་ཀྱང་འཐོབ། །སངས་རྒྱས་འགྲུབ་པའང་དཀའ་བ་མིན།
ཞེས་ཕན་ཡོན་འདི་རྣམས་ཕྱག་རྒྱ་བཞི་སོ་སོའི་སྐབས་སུ་གསུངས་པས་
སྐབས་གང་ཡིན་གྱི་ཕྱག་རྒྱ་རྣམས་ངེས་པར་འཆིང་དགོས་སོ། །
རྩ་རྒྱུད་དེ་ཉིད་བསྡུས་པ་ལས། གང་ལ་གང་གིས་རྒྱས་བཏབ་པ། །
དེ་ནི་དེ་ཡི་རང་བཞིན་ནོ། ། ཞེས་གསུངས་པ་ལྟར། དམ་ཚིག་
གི་ཕྱག་རྒྱ་དང་། ཆོས་ཀྱི་ཕྱག་རྒྱ་དང་། ལས་ཀྱི་ཕྱག་རྒྱ་དང་།
ཕྱག་རྒྱ་ཆེན་པོ་སྟེ། ཕྱག་རྒྱ་བཞིས་གང་ལ་རྒྱས་གདབ་པའི་གཞི་ནི་
སྒྲུབ་པ་བོ་རང་གི་ཐ་མལ་གྱི་ལུས་དང་ངག་དང་ཡིད་དང་བྱ་བའི་ལས་
དང་བཅས་པ་ཡིན་ལ། དེ་ལ་གང་གིས་རྒྱས་འདེབས་བྱེད་ནི་དཀྱིལ་
འཁོར་གྱི་ལྷ་རྣམས་ཀྱི་སྐུ་གསུང་ཐུགས་འཕྲིན་ལས་དང་བཞིའོ། །
ཉམས་སུ་ལེན་པའི་ཚེ་ཕྱག་རྒྱ་བཞིའི་སྐབས་སུ་རིམ་པ་བཞིན། རང་
ལྷ་དེ་དང་དེར་བསྒོམས་ནས་སྙིང་གར་ཟླ་བའི་སྟེང་དུ་ཧཱུཾ་ཡིག་ཡོངས་
སུ་གྱུར་པ་ལས། ཆོས་ཉིད་ཀྱི་ངོ་བོ་རྡོ་རྗེ་རྩེ་ལྔ་བ་དང༌། ལྕེའི་སྟེང་
དུ་ཨ་ལས་ཟླ་བ། དེའི་དབུས་སུ་ཧཱུཾ་ཡིག དེ་ཡོངས་སུ་གྱུར་པ་ལས་
རྡོ་རྗེ་དཀར་པོ་རྩེ་ལྔ་བ་མཆུར་ཉལ་པའི་ལྟེ་བར་ལྷ་རང་རང་གི་སྔགས་
ཆོས་ཀྱི་ཡི་གེ་དང་། སྙིང་གར་ཟླ་བའི་སྟེང་དུ་སྣ་ཚོགས་རྡོ་རྗེ་དང་།
སྙིང་གར་ཟླ་བའི་སྟེང་དུ་དང་བོའི་རྡོ་རྗེ་རྩེ་ལྔ་བ་བསྒོམ་པ་ནི། རྒྱས་
འདེབས་བྱེད་ཀྱི་ནང་གི་ཕྱག་རྒྱ་བཞི་ཡིན་ལ། དེ་རྣམས་མཚོན་བྱེད་
དུ་ལག་པས་ལྷ་རང་རང་གི་སྐབས་གང་ཡིན་གྱི་ཕྱག་རྒྱ་བཅིང་བ་ནི།
རྒྱས་འདེབས་བྱེད་ཕྱིའི་ཕྱག་རྒྱ་བཞི་ཡིན་ནོ། ། ཊིཀ་ཆེན་ལས།
རྒྱས་བཏབ་པའི་དོན་ནི། ཕྱག་རྒྱ་ལ་མཚོན་ན། རང་ལྷ་དེ་དང་
དེའི་སྐུར་བསྒོམས་ནས་ལག་པས་ལྷ་དེ་དང་དེའི་ཕྱག་རྒྱ་འཆིང་བའི་
ཚེ། ལྷ་གང་དང་གང་དུ་བསྒོམས་པའི་མཐར་ཐུག་པའི་གཟུགས་སྐུ་
588

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
དེ་དྲན་ནས་རང་གི་ལུས་དང་དེ་གཉིས་དབྱེར་མེད་གཅིག་ཏུ་ད་ལྟ་
མོས་ཤིང་མཐར་དེ་དང་འདྲ་བ་འབྱུང་བ་ནི་ཕྱག་ཆེན་གྱིས་རྒྱས་་་་
བཏབ་པའི་དོན་ཡིན་ནོ། ། ཕྱག་རྒྱ་གསུམ་ལའང་རང་ལྷ་དེ་དང་
དེར་བསྒོམས་ནས་ཕྱི་ནང་གི་དམ་རྒྱ་སོགས་གསུམ་གྱིས་རྒྱས་འདེབས་
པའི་ཚེ། རིམ་པ་ལྟར་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་
ཤེས་དང༌། ཆོས་ཕུང་བརྒྱད་ཁྲི་བཞི་སྟོང་འདོམས་པའི་གཞོམ་མེད་
ཀྱི་གསུང་དང་། འབད་མེད་ལྷུན་གྲུབ་ཏུ་འཇུག་པའི་འཕྲིན་ལས་
རྣམས་དྲན་ནས། རང་གི་སེམས་དང་ངག་དང་སྒོ་གསུམ་གྱི་བྱ་བ་
གསུམ་རིམ་པ་ལྟར་དེ་གསུམ་དང་དབྱེར་མེད་དུ་མོས་ཤིང་མཐར་དེ་
ལྟ་བུའི་ཐུགས་དང་གསུང་དང་འཕྲིན་ལས་འབྱུང་བ་ནི་དམ་རྒྱ་སོགས་
གསུམ་གྱིས་རྒྱས་གདབ་པའི་དོན་ནོ། ། ཞེས་སོ། ། དེ་ལྟར་ཕྱི་
ནང་གི་ཕྱག་རྒྱ་བཞི་ལས་ནང་གི་ཕྱག་རྒྱ་བཞི་གཙོ་བོ་ཡིན་མོད།
འོན་ཀྱང་ཕྱི་ལག་པས་བཅིང་བའི་ཕྱག་རྒྱ་ཡང་ངེས་པར་དགོས་ཏེ།
དཔལ་མཆོག་དང་བོ་ལས། སྤྱོད་པ་ཕྱག་རྒྱ་ལ་རག་ལས། །ཕྱག་རྒྱ་
རྣལ་འབྱོར་ལ་གནས་པ། །རྣལ་འབྱོར་ཁྱད་པར་གྱིས་བསྒྲུབ་བྱ། །
རྣལ་འབྱོར་དམ་ཚིག་གིས་སྒྲུབ་བྱེད། །སེམས་ནི་སྟོང་བ་སྒྱུ་མཪ་་
མཚུངས། །ལུས་དང་བྲལ་བར་མི་འགྲུབ་སྟེ། །ལུས་དེ་ཡང་ནི་རྩིག་པ་
འདྲ། །བྱ་བ་མེད་ཅིང་སེམས་དང་བྲལ། །ལུས་ཀྱང་སེམས་དང་བྲལ་
བ་སྟེ། །སེམས་ཀྱང་ལུས་དང་བྲལ་བར་ནི། །གྲུབ་པ་མ་ཡིན་དེ་་་་
བཞིན་འདི། །ཕྱག་རྒྱ་རྣལ་འབྱོར་ཆོ་གར་བརྗོད། །ཇི་ལྟར་ལུས་ནི་
སེམས་ཀྱིས་དང་། །སེམས་ཀྱང་ལུས་ཀྱིས་འགྲུབ་འགྱུར་བ། །དེ་་་
བཞིན་ཕྱག་རྒྱ་རྣལ་འབྱོར་གྱིས། །རྣལ་འབྱོར་དམ་ཚིག་བསྒྲུབ་པས་
སོ། །དེ་ལྟར་རྣལ་འབྱོར་དམ་ཚིག་དག ། ཕན་ཚུན་དུ་ནི་བསྒྲུབ་
589

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
་་་་་་་་པའི་ཕྱིར། །ཕན་ཚུན་དུ་ཡང་བརྟག་བདག་ཉིད། །དེ་བཞིན་
གཤེགས་པ་འགྲུབ་པར་འགྱུར། །ཞེས་སེམས་མེད་པའི་ལུས་དང་།
ལུས་མེད་པའི་སེམས་ཀྱིས་བྱ་བ་མི་འགྲུབ་ལ། གཉིས་ཀ་ཚོགས་ན་
དོན་བྱེད་པའི་མཐུ་དང་ལྡན་པ་ལྟར། ཕྱི་ནང་གི་ཕྱག་རྒྱ་གཉིས་ཀ་
ཚོགས་ན་འབྲས་བུ་དེ་བཞིན་གཤེགས་པ་འགྲུབ་པར་གསུངས་པའི་
ཕྱིར། དེ་ལྟར་ན་དཔལ་མཆོག་སྟོད་འགྲེལ་ལས། དམ་ཚིག་གི་
ཕྱག་རྒྱས་ལྷ་རྣམས་བསྒྲུབ་པར་བྱས་ལ། ཆོས་དང་། ལས་དང་།
ཕྱག་རྒྱ་ཆེན་པོས་ལྷ་རྣམས་བཞག་པར་བྱའོ། ། ཞེས་གསུངས་པ་
ལྟར་ཐོག་མར་དམ་ཚིག་གི་ཕྱག་རྒྱས་བསྒྲུབ་དགོས་ལ། དེ་ཡང་རྡོ་
རྗེ་འབྱུང་བ་ལས། དམ་ཚིག་ཕྱག་རྒྱ་ཐམས་ཅད་ནི། །རྡོ་རྗེ་
བསྡམས་ལས་འབྱུང་བས་ན། །ཞེས་གསུངས་པ་ལྟར། དམ་ཚིག་གི་
ཕྱག་རྒྱ་ཕལ་ཆེར་གྱི་འགོར་རྡོ་རྗེ་བསྡམས་པ་བཅིང་དགོས་པས། དེ་
བཞིན་གཤེགས་པ་ལྔ་ལ། ས་མ་ཡ་སྟི། ཞེས་གསུངས་ཤིང་།
སྔགས་ཀྱི་དོན་ནི་དམ་ཚིག་རྣམས་དང་ལྡན་པ་ཁྱོད་ཅེས་པའོ། །
དེ་བཞིན་གཤེགས་པའི་རིགས་རྣམས་ལ། སུ་ར་ཏ་ཧཱུྃ། ཞེས་་
གསུངས་ཤིང་དོན་ནི། ཤིན་ཏུ་བདེ་བ་ཁྱོད་ཅེས་པའོ། ། དེ་ལྟར་
བརྗོད་པའི་དགོས་པ་ནི། དེ་ཉིད་བསྡུས་པ་ལས། ས་མ་ཡ་སྟི་ཞེས་
བརྗོད་ན། །དེ་ཡི་འོག་ཏུ་མ་བསྒྲུབ་པར། །ཕྱག་རྒྱ་ཀུན་དང་རིགས་
རྣམས་ལའང་།།ཉིད་ཀྱིས་བཅིངས་ན་བརྟན་པར་འགྱུར། ཞེས་
དང་། སུ་ར་ཏ་ཧཱུྃ་ཞེས་བརྗོད་ནས། །དེ་ཉིད་བསྐུལ་ནས་བདག་
ཉིད་ཆེ། །མ་བསྒྲུབ་པར་ནི་ཕྱག་རྒྱ་ཀུན།།ཉིད་ཀྱིས་བཅིངས་ན་
འགྲུབ་པར་འགྱུར། ཞེས་གསུངས་པ་ལྟར་རོ། ། ·དེས་ན་ཕྱག་རྒྱ་
བཞིས་རྒྱས་གདབ་དགོས་པས། དང་བོ་དམ་ཚིག་གི་ཕྱག་རྒྱ་ནི།
590

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
ས་མ་ཡ་སྟ། ཞེས་པས་ལག་པ་གཉིས་བྱིན་གྱིས་བརླབས་ཏེ།
གཡས་པའི་སོར་མོ་ལྔ་གཡོན་པའི་སོར་མོ་རང་རང་གི་སྟེང་དང་་་་
གཡོན་པའི་དེ་ལྔ་འོག་མ་བྱས་ལ་སོར་མོ་རྣམས་ཕན་ཚུན་བསྒྲགས་ཏེ་
བཅིང་བ་ནི། རྡོ་རྗེ་བསྡམས་པ་སྟེ། དེ་བཅིང་ལ། བཛྲ་ཊི་ཥྚི་མ་
ཊ། ཞེས་པས་མིག་གཉིས་བྱིན་གྱིས་བརླབ། ལག་པ་གཡོན་རང་
གི་ལྟེ་བའི་ཐད་དུ་ཀན་རྐྱལ་དུ་བཞག་པའི་སྟེང་དུ་གཡས་པའང་དེ་
བཞིན་དུ་བཞག་སྟེ་མཐེ་བོང་གཉིས་ལྟོ་སྤྲད་ལ་ཞི་བའི་གཟིགས་སྟངས་
ཀྱིས་ལྟ་བ་ནི་ཏིང་ངེ་འཛིན་གྱི་ཕྱག་རྒྱ་སྟེ་རྣམ་པར་སྣང་མཛད་ཆེན་
པོའི་དམ་ཚིག་གི་ཕྱག་རྒྱའོ། ། རྡོ་རྗེ་བསྡམས་པ་ལས་མཐེ་བོང་
གཉིས་དང་མཐེའུ་ཆུང་གཉིས་བརྐྱང་མཛུབ་མོ་གཉིས་དང་སྲིན་ལག་
གཉིས་ཀྱི་རྩེ་སྦྱར་ལ་ཅུང་ཟད་བཀུག་ནས་པདྨ་འདྲ་བར་བྱས་པ་ནི།
སྦྱོང་བའི་རྒྱལ་བོའི་དམ་རྒྱའོ། ། རྡོ་རྗེ་བསྡམས་པ་ལས་མཛུབ་མོ་
གཉིས་དང་སྲིན་ལག་གཉིས་ཀྱི་རྩ་སྦྱར་ནས་རིན་པོ་ཆེ་འདྲ་བར་བྱས་
པ་ནི། རྒྱལ་མཆོག་རིན་ཆེན་གྱིའོ། ། མཐེའུ་ཆུང་གཉིས་དང་
མཐེ་བོང་གཉིས་མཉམ་པར་སྦྱར་ལ་ལྷག་མ་རྣམས་བརྐྱང་སྟེ་པདྨ་ཁ་
ཕྱེ་བ་འདྲ་བར་བྱས་པ་ནི། ཤཱཀྱ་རིགས་དབང་གིའོ། ། ལག་པ་
གཡོན་པ་བརྐྱང་སྟེ་རྣ་ལྟག་གཡོན་དུ་ཁོར་ཞིང་བསྒྱུར་བ་ནི། མེ་
ཏོག་ཆེར་རྒྱས་ཀྱིའོ། ། ལག་པ་ཐལ་མོ་ཁོང་སྟོང་དུ་སྦྱར་ལ་མཛུབ་
མོ་གཉིས་ཀྱིས་མཐེ་བོང་གཉིས་ཀྱི་རྩེ་བསྐོར་ནས་མཐེ་བོང་གི་རྩེ་མོ་
གཉིས་མིག་གི་ཚུལ་དུ་བྱས་པ་ནི། སངས་རྒྱས་སྤྱན་མའི་དམ་་་་་
རྒྱའོ། ། རྡོ་རྗེ་བསྡམས་པ་ལས་གུང་མོ་གཉིས་ཀྱི་རྩེ་སྦྱར་ཏེ་བསྒྲེང་
བའི་ཚིགས་གསུམ་པར་མཛུབ་མོ་གཉིས་བཀུག་ནས་རྡོ་རྗེ་འདྲ་བར་
བྱས་པ་ནི། མཱ་མ་ཀཱིའི་འོ། ། ཐལ་མོ་ཁོང་སྟོང་དུ་སྦྱར་ལ་མཐེ་
591

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
བོང་གཉིས་དང་མཐེའུ་ཆུང་གཉིས་སྦྱར་ཏེ་པདྨ་ཁ་ཕྱེ་བ་འདྲ་བར་
བྱས་པ་ནི། གོས་དཀར་མའི་འོ། ། ཐལ་མོ་ཁོང་སྟོང་དུ་སྦྱར་ལ།
མཛུབ་མོ་གཉིས་ཀྱི་རྩེ་མོས་གུང་མོ་གཉིས་ཀྱི་སེན་མོ་མནན་ཞིང་མཐེ་
བོང་གཉིས་དབུས་སུ་བཞག་ནས་ཅུང་ཟད་བཀུག་པ་ནི། སྒྲོལ་མའི་
དམ་རྒྱའོ། ། རྡོ་རྗེ་བསྡམས་པ་ལས་མཛུབ་མོ་གཉིས་གཤིབས་ཏེ་
སེམས་དཔའི་རྡོ་རྗེ་ཚུལ་དུ་བསྒྲེང་བ་ནི་རྡོ་རྗེ་སེམས་དཔའི་དམ་ཚིག་
གི་ཕྱག་རྒྱའོ། ། རྡོ་རྗེ་བསྡམས་པ་ལས་མཛུབ་མོ་གཡས་པ་བཀུག་
སྟེ་ལྕགས་ཀྱུ་འདྲ་བར་བྱས་པ་ནི་རྡོ་རྗེ་རྒྱལ་བོའོ། ། རྡོ་རྗེ་བསྡམས་
པ་ལས་མཛུབ་མོ་གཉིས་གཤིབས་ཏེ་ལྟོ་སྦྱར་བ་ནི་རྡོ་རྗེ་ཆགས་པའོ། །
རྡོ་རྗེ་བསྡམ་མ་ལས་མཐེ་བོང་གཉིས་དང་མཛུབ་མོ་གཉིས་རྩེ་སྦྱར་
ཏེ་བསྒྲེང་ནས་སེ་གོལ་གཏོགས་པ་འདྲ་བར་བྱས་པ་ནི་རྡོ་རྗེ་ལེགས་
པའི་དམ་རྒྱ་སྟེ། རྡོ་རྗེ་སེམས་དཔས་མཚོན་པའི་ཤར་ཕྱོགས་ཀྱི་
སེམས་དཔའ་བཞི་བོའི་དངོས་གྲུབ་མང་བོ་སྒྲུབ་པའི་དོན་གྱི་ཕྱག་
རྒྱའོ། ། ཞེས་གསུངས་སོ། ། རྡོ་རྗེ་བསྡམས་པ་ལས་མཛུབ་མོ་
གཉིས་རྩེ་སྤྲད་དེ་ཚིགས་པར་མ་བཅག་སྟེ་བཀུག་ལ་མཐེ་བོང་གཉིས་
གཤིབས་ཏེ་བཞག་པ་རིན་པོ་ཆེ་འདྲ་བར་བྱས་པ་ནི་རྡོ་རྗེ་རིན་ཆེན་གྱི་
དམ་རྒྱའོ། ། རྡོ་རྗེ་བསྡམས་པ་ལས་སོར་མོ་རྣམས་ཀྱི་ཚིགས་པར་
མ་ནས་ཕན་ཚུན་བསྣོལ་ནས་བསྐྱང་བ་འོད་ཟེར་འབར་བ་ལྟ་བུར་
བྱས་པ་ནི་རྡོ་རྗེ་གཟི་བརྗིད་ཀྱིའོ། ། རྡོ་རྗེ་བསྡམས་པ་སྙིང་གར་
ཕན་ཚུན་ལྕོག་ནས་སྤྱི་བོར་བཞག་པ་ནི་རྡོ་རྗེ་རྒྱལ་མཚན་གྱིའོ། །
རྡོ་རྗེ་བསྡམས་པ་སྙིང་གར་བཞག་ནས་ཁའི་དྲུང་དུ་ཅུང་ཟད་ཡར་ལ་
ཁྱེར་ནས་མར་དལ་གྱིས་འབབ་པ་ནི་བཞད་པའི་དམ་རྒྱའོ། ། རྡོ་
རྗེ་འབྱུང་བའི་འགྲེལ་བ་ལས། རྡོ་རྗེ་རིན་ཆེན་གྱི་ཕྱག་རྒྱ་དེ་ཉིད་
---- 592

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
ལས། གུང་མོ་དང་སྲིན་ལག་དང་མཐེའུ་ཆུང་རྣམས་ནི་བརྐྱང་སྟེ་ཉི་
མའི་འོད་ཟེར་གཏོང་བའི་ཚུལ་དུ་བྱ་བ་ནི་གཟི་བརྗིད་ཀྱིའོ། །
རིན་ཆེན་གྱི་ཕྱག་རྒྱ་དེ་ལས་སྲིན་ལག་དང་མཐེའུ་ཆུང་གཉིས་མཉམ་
པར་གཤིབས་པ་ནི་རྒྱལ་མཚན་གྱི་འོ། ། རྒྱལ་མཚན་གྱི་ཕྱག་རྒྱ་དེ་
བཞད་པའི་ཚུལ་གྱིས་ཡོངས་སུ་བསྐོར་ཏེ། ཁ་དང་ཉེ་བའི་ཕྱོགས་སུ་
བཞག་པ་ནི་བཞད་པའི་འོ། ། འདི་ལ་ཤཱཀྱ་བཤེས་གཉེན། ཁར་
བཞག་པའི་རྗེས་ལ་སྒེག་པའི་ཚུལ་གྱིས་སོར་མོ་རྣམས་ནང་དུ་སྡུད་
ཅིང་བཟློག་སྟེ་གྲོལ་བར་བཤད། སངས་རྒྱས་གསང་བས། ཁའི་
མདུན་དུ་བསྐོར་ཞིང་མདུན་དུ་ཁ་ཕྱེ་བར་བཤད་དོ། ། ཞེས་བུ་
སྟོན་རིན་པོ་ཆེས་གསུངས་སོ། ། རྡོ་རྗེ་བསྡམས་པ་ལས་མཐེ་བོང་
གཉིས་ཀ་མཉམ་པར་བརྐྱང་སྟེ་གཤིབས་ལ་མཛུབ་མོ་གཉིས་རྩེ་སྤྲད་
ནས་པདྨའི་འདབ་མ་འདྲ་བར་བཀུག་པ་ནི་རྡོ་རྗེ་ཆོས་ཀྱི་དམ་རྒྱའོ། །
རྡོ་རྗེ་བསྡམས་པ་ལས་གུང་མོ་གཉིས་གཤིབས་སྟེ་བསྒྲེང་ལ་ཚིགས་
གསུམ་པ་བཅག་ནས་རྩེ་སྤྲད་དེ་རལ་གྲི་ལྟ་བུར་བྱས་པ་ནི་རྣོན་པའི་
འོ། ། དེ་ཉིད་སྣང་བ་ལས། རྡོ་རྗེ་བསྡམས་པ་ལས་གུང་མོ་་་
གཉིས་གཤིབས་ཏེ་བསྒྲེང་ལ་ཚིགས་གསུམ་པ་བཅག་ནས་རྩེ་མོ་བཀུག་
པ་ལྟོ་སྦྱར་ཏེ་རལ་གྲི་ལྟ་བུར་བྱས་པ་ནི་རྣོན་པའི་འོ། ། ཞེས་སོ། །
རྡོ་རྗེ་བསྡམས་པ་ལས་མཐེ་བོང་གཉིས་བསྣོལ་ལ་མཛུབ་མོ་གཉིས་རྩེ་
སྤྲད་དེ་གོར་གོར་འཁོར་ལོ་ལྟ་བུར་བྱས་པ་གཡས་སུ་ཅུང་ཟད་བསྐོར་
བ་ནི་རྒྱུའི་འོ། ། ཨ་བ་ཏ་ར་ལས། རྡོ་རྗེ་ཆོས་ཀྱི་ཕྱག་རྒྱ་ལས།
དེ་ལྟར་བྱ་བར་གསུངས་པ་དང་མཐུན་ནོ། ། རྡོ་རྗེ་བསྡམས་པ་
ལས་མཛུབ་མོ་གཉིས་རྩེ་སྦྱར་ནས་ལྗགས་དང་འདྲ་བར་བྱས་ཏེ་ཅུང་
ཟད་ཡར་ལ་བཏེག་པ་ནི་སྨྲ་བའི་འོ། ། ཀོ་ས་ལར། ཆོས་ཀྱི་ཕྱག་
593 ---

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
རྒྱ་དེ་ཉིད་ལས་བྱ་བར་གསུངས་པ་ལྟར་ཡིན་ནོ། ། རྡོ་རྗེ་བསྡམས་
པ་ལས་མཛུབ་མོ་གཉིས་བསྒྲེང་སྟེ་རྩེ་སྤྲད་ལ་ཡང་བར་ཐག་ཅུང་ཟད་
ཕྱེ་བ་ནི་རྡོ་རྗེ་ལས་ཀྱི་དམ་རྒྱའོ། ། ལས་ཀྱི་དེ་དང་ཕལ་ཆེར་འདྲ་
བ་ལས་མཛུབ་མོ་གཉིས་ཀྱི་བར་ཐག་ཅུང་ཟད་རིང་བར་ཕྱེ་བ་ནི་་
བསྲུངས་པའི་འོ། ། རྡོ་རྗེ་བསྡམས་པ་ལས་མཛུབ་མོ་གཉིས་བརྐྱང་
ནས་ཕན་ཚུན་མ་རེག་པར་བཀུག་སྟེ་མཆེ་བ་འདྲ་བར་བྱས་ལ་མཐེའུ་
ཆུང་གཉིས་གཤིབས་ཏེ་བརྐྱང་བ་ནི་གནོད་སྦྱིན་གྱིའོ། ། རྡོ་རྗེ་
བསྡམས་པ་ལས་མཐེ་བོང་གཉིས་རང་རང་གིས་མཛུབ་མོས་མནན་པ་
ནི་ཁུ་ཚུར་གྱིའོ། ། འདི་དག་ནི་ཕྱག་ཁྲིད་ཀྱི་རྒྱུན་དང་རྒྱུད་དོན་
གསལ་བ་ལྟར་ཡིན་ལ། རྡོ་རྗེ་འབྱུང་འགྲེལ་ལས། རྡོ་རྗེ་བསྡམས་
པ་ལས་མཐེ་བོང་དང་མཐེའུ་ཆུང་ཕན་ཚུན་རྩེ་སྤྲད་དེ་འགྱེད་པ་ནི་
ལས་ཀྱི་རྡོ་རྗེའི་འོ། ། ཀོ་ས་ལར། ལག་པའི་མཐིལ་སྦྱར་བ།
ཕྲལ་ཞེས་སོ། ། ལས་ཀྱི་ཕྱག་རྒྱ་དེ་ལས་མཛུབ་མོ་གཉིས་ཕན་ཚུན་
སྦྱར་ཏེ་གཤིབས་ལ སྙིང་གར་ལག་མཐིལ་གཉིས་ལེགས་པར་
བརྐྱང་སྟེ་བཞག་བ་ནི་སྲུང་བའི་འོ། ། ཞེས་སོགས་གསུངས་སོ། །
རྡོ་རྗེ་བསྡམས་པ་ལས་མཐེ་བོང་གཉིས་གཤིབས་ཏེ་བསྒྲེང་བ་སྙིང་གར་
བཞག་པ་ནི་སྒེག་མོའི་དམ་རྒྱའོ། ། རྡོ་རྗེ་བསྡམས་པ་ཁ་སྦུབ་ཏུ་
བརྐྱང་སྟེ་མཐེ་བོང་གཉིས་རྩེ་སྤྲད་པ་མགྲིན་པའི་བར་དུ་ཁྱེར་ནས་
ཕྲེང་བ་འཆིང་བའི་ཚུལ་ལྟར་བྱས་པ་ནི་ཕྲེང་བ་མའི་འོ། ། རྡོ་རྗེ་
བསྡམས་པ་སྙིང་གར་སློད་པོར་བཅིང་ནས་ཁ་ནས་ཚིག་འབྱིན་པའི་
ཚུལ་ལྟར་གྱེན་དུ་འོང་ནས་རིམ་གྱིས་ཐུར་དུ་སྟོན་པ་ནི་གླུ་མའི་འོ། །
རྡོ་རྗེ་བསྡམས་པ་སྙིང་གར་གཡས་སུ་བསྐོར་ནས་ཐལ་མོ་སྦྱར་བ་སྤྱི་
བོར་བཞག་པ་ནི་གར་མའི་འོ། ། རྡོ་རྗེ་བསྡམས་པ་སྙིང་གར་སློད་
---- 594

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
པོར་བཅིང་ནས་བདུག་པ་ཐུར་དུ་ལྡུག་པའི་ཚུལ་ལྟར་དལ་གྱིས་ཐུར་
དུ་བསྐོར་ནས་མདུན་དུ་བཞག་པ་ནི་བདུག་པ་མའི་འོ། ། རྡོ་རྗེ་
བསྡམས་པ་སྙིང་གར་སློད་པོར་བཅིང་ནས་མེ་ཏོག་འཐོར་བའི་ཚུལ་
ལྟར་གྱེན་དུ་འགྱེད་པ་ནི་མེ་ཏོག་མའི་འོ། ། རྡོ་རྗེ་བསྡམས་པ་ལས་
མཐེ་བོང་གཉིས་བསྙེམས་ཏེ། བསྒྲེང་ལ་གཡས་སུ་སྐོར་བ་ནི་མར་མེ་
མའི་དམ་རྒྱའོ། ། རྡོ་རྗེ་བསྡམས་པ་རབ་ཏུ་བརྐྱང་ལ་སྙིང་གར་དྲི་
བྱུག་པའི་ཚུལ་ལྟར་ཕན་ཚུན་འགྲོ་འོང་ཅུང་ཟད་བྱེད་པ་ནི་དྲི་ཆབ་
མའི་དམ་རྒྱའོ། ། འདི་ནི་བདག་ཉིད་ལྷར་བསྐྱེད་པ་ལ་དྲི་བྱུག་
པའི་ཚུལ་ཡིན་ལ། མདུན་བསྐྱེད་སོགས་ལྷ་གཞན་ལ་འབུལ་བའི་ཚེ་
ལག་པའི་ཐལ་མོ་ཕར་ལ་ཁོར་ནས་དྲི་ཕྱུག་པའི་ཚུལ་ལྟར་བྱའོ། །
རྡོ་རྗེ་བསྡམས་པ་ལས་གཡས་པའི་མཛུབ་མོ་བཀུག་པ་ནི་རྡོ་རྗེ་ལྕགས་
ཀྱུའི་དམ་རྒྱའོ། ། རྡོ་རྗེ་རྩེ་མོ་དང་རྡོ་རྗེ་འབྱུང་འགྲེལ་གཉིས་ཆར་
ལས། རྡོ་རྗེ་བསྡམས་པ་ལས་གཡས་པའི་མཛུབ་མོ་གཅིག་པུ་
བསྒྲེངས་ལ་ལྕགས་ཀྱུ་ལྟར་བཀུག་པ་ནི་ལྕགས་ཀྱུའི་འོ། ། ཞེས་
། རྡོ་རྗེ་བསྡམས་པ་ལས་མཐེ་བོང་གཉིས་ཀྱི་རྩེ་སྤྲད་པ་ཞགས་
པའི་འོ། ། འདི་ལ་རྡོ་རྗེ་འབྱུང་འགྲེལ་ལས། རྡོ་རྗེ་བསྡམས་པ་
ལས་མཐེ་བོང་གཉིས་ཕན་ཚུན་མདུད་པ་དོར་བ་སྟེ། བཅིང་བ་ནི་
ཞགས་པའི་འོ། ། འདི་ལ་སློབ་དཔོན་གཞན་གཉིས་ཀྱིས་མཐེ་བོང་
གཡས་པ་གཡོན་པའི་མཐེ་བོང་དང་མཛུབ་མོའི་བུ་གར་བཅུག་ལ་མཐེ་
བོང་གཉིས་མདུད་པར་བཅིངས་ཞེས་བཤད་དོ། ། རྡོ་རྗེ་བསྡམས་
པ་གཡས་པའི་མཐེ་མཛུབ་གཉིས་ཀྱི་རྩེ་སྦྱར་བ་གདུ་བུ་ལྟ་བུའི་ནང་དུ་
གཡོན་པའི་མཐེ་བོང་དང་མཛུབ་མོ་གཉིས་ཀྱང་རྩེ་སྦྱར་ཏེ་ལྕགས་སྒྲོག་
ལྟར་བྱས་པ་ནི་ལྕགས་སྒྲོག་གིའོ། ། རྡོ་རྗེ་བསྡམས་པ་ལས་མཐེ་
595

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
བོང་གཉིས་ཀྱི་གཅིག་གིས་གཅིག་བསྐོར་ཞིང་བསྐྱོད་པ་ནི། རྡོ་རྗེ་
འབེབས་པའི་དམ་རྒྱའོ། ། མཐེ་བོང་ཕྱིར་བྱུང་བའི་ཁུ་ཚུར་ལ་དེ་
བཞིན་གཤེགས་པའི་ཁུ་ཚུར་ཞེས་བྱ་ལ། གཡོན་པའི་དེ་བཞིན་་
གཤེགས་པའི་ཁུ་ཚུར་སྙིང་ཁར་བཀན་ལ། གཡས་པའི་མཐེ་མཛུབ་
གཉིས་ཀྱིས་གཡོན་བའི་མཐེའུ་ཆུང་ནས་རིམ་གྱིས་ཕྱེ་བ་ལྟར་བྱས་ལ་
ཐལ་མོ་ཁོང་སྟོང་དུ་སྦྱར་བ་ནི། བསྐལ་བཟང་གི་སེམས་དཔའ་
རྣམས་ཀྱི་དམ་རྒྱའོ། ། ལག་གཉིས་ཐལ་མོ་ཁོང་སྟོང་དུ་སྦྱར་བའི་
སོར་མོ་རྣམས་ནང་དུ་བསྐུམ་ཞིང་ཡང་ལག་པ་གཉིས་བཀྱེད་ནས་རང་
རང་གི་མཐེ་བོང་གིས་མཐེའུ་ཆུང་གི་སེན་མོ་མནན་ཏེ་སོར་མོ་ལྷག་མ་
རྣམས་སོ་སོར་བརྐྱང་བ་ནི་ཉན་ཐོས་རྣམས་ཀྱིའོ། ། ལག་གཉིས་
ཐལ་མོ་སྦྱར་ལ་སོར་མོ་རྣམས་རིམ་གྱིས་ནང་དུ་བསྐུམ་པ་ནི་རང་་
སངས་རྒྱས་རྣམས་ཀྱིའོ། ། རྡོ་རྗེ་བསྡམས་པ་ནང་དུ་བཅིང་ལ།
གུང་མོ་གཉིས་རྩེ་སྤྲད་དེ་བརྐྱང་མཐེ་བོང་གཉིས་དང་མཐེའུ་ཆུང་
གཉིས་སོ་སོར་བསྒྲེང་བ་ནི་ཁྲོ་བོ་རྣམས་ཀྱི་དམ་རྒྱའོ། ། ཐལ་མོ་
ཁོང་སྟོང་དུ་སྦྱར་ནས་ཡང་པདྨ་ཁ་ཕྱེ་བ་འདྲ་བར་བྱས་པ་ནི་འཇིག་
རྟེན་པའི་དམ་ཚིག་གི་ཕྱག་རྒྱའོ། ། དེ་ནས། ལྷ་ཐམས་ཅད་ཀྱི་
ཐུགས་ཀར་ཟླ་བའི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་བ་ཐོག་མཐའ་མེད་པའི་
ཆོས་ཉིད་ཀྱི་ངོ་བོས་མཚན་པར་གྱུར། ཞེས་ཡིད་ཀྱིས་བསམ་ཞིང་
ངག་ཏུའང་བརྗོད་ལ། རྡོ་རྗེ་ཁུ་ཚུར་གཉིས་རང་གི་གཡོན་ཕྱོགས་སུ་
ཐུར་དུ་བསྟན་ནས་མཐེའུ་ཆུང་གཉིས་ནས་བཟུང་རིམ་གྱིས་སོར་མོ་
རྣམས་ཕྱེ་སྟེ་ཕྱག་རྒྱ་གྲོལ་བར་བྱའོ། ། ༧ གཉིས་པ་གསུང་ཆོས་
ཀྱི་ཕྱག་རྒྱ་ནི། ལྷ་ཐམས་ཅད་ཀྱི་ལྐོག་མར་ཧྲཱིཿ ལས་པདྨ་དམར་པོ་
འདབ་མ་བརྒྱད་པའི་ལྕེའི་འདབ་མར་ཨཱཿ ལས་ཟླ་བའི་སྟེང་དུ་ཧཱུཾ་ལས་
596

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
རྡོ་རྗེ་དཀར་པོ་རྩེ་ལྔ་བ་མཆུར་ཉལ་བས་མཚན་པར་གྱུར་བར་བསམ་
ཨོཾ་བཛྲ་ཛི་ཧྭ། ཞེས་བརྗོད་དེ་ལྕེ་བྱིན་གྱིས་བརླབ་བོ།ལ།
རྡོ་རྗེ་འབྱུང་འགྲེལ་ལས། གསུང་གི་གསང་བ་ནི། དོན་དམ་པའི་
ཆོས་སྟོན་པ་དང་གཞན་ལ་ཕན་པ་སྟོན་པའི་ངོ་བོ་ཉིད་ཡིན་པས་ཆོས་
ཀྱི་ཕྱག་རྒྱ་སྟེ། དེ་སྟོན་པའི་མཚན་མ་ཡི་གེ་ལ་སོགས་པའང་ཆོས་ཀྱི་
ཕྱག་རྒྱའོ་ཞེས་དང་། དེ་ཉིད་སྣང་བ་ལས། ལྷ་རྣམས་དམ་ཚིག་གི་
ཕྱག་རྒྱས་བསྒྲུབས་ནས་ལྗགས་ལ་ཆོས་ཀྱི་ཡི་གེ་ཇི་ལྟ་བ་བཞིན་དུ་
བཀོད་པ་ནི་ཆོ་ག་བཞིན་བྱའོ།། ལྕེ་ལ་ཨཱཿ ཞེས་བྱ་བ་ནི།
གཟུགས་བརྙན་གྱི་སྦྱོར་བས་ལྕེ་ཀུན་ཏུ་གང་བ་བསམ་པར་བྱའོ། །
རྡོ་རྗེ་ཞེས་བྱ་བ་ནི་རྡོ་རྗེ་རྩེ་ལྔ་བའོ། ། ཅིའི་ཕྱིར་ཆོས་ཀྱི་ཕྱག་རྒྱ་
ཞེས་བྱ་ཞེ་ན། ཆོས་ཐམས་ཅད་རང་བཞིན་གྱིས་རྣམ་པར་དག་པའོ་
ཞེས་རྟོགས་པ་ནི་ཆོས་སོ། ། དེ་ཉིད་སེམས་ཅན་ཐམས་ཅད་ཀྱི་
རྒྱུད་ལ་རྒྱས་འདེབས་པས་ན་ཕྱག་རྒྱའོ།། དེ་སྟོན་པར་བྱེད་པའི་
སྒྲ་ལའང་ཉེ་བར་གདགས་པས་དེ་སྐད་ཅེས་བྱའོ། ། ཞེས་གསུངས་
སོ། ། སྐུ་ཕྱག་རྒྱ་ཆེན་པོ་ནི་རྡོ་རྗེ་དཀར་པོ་རྩེ་ལྔ་བའི་ལྟེ་བ་ལ་ལྷ་
རང་རང་གི་སྙིང་བོའི་སྔགས་ཡིད་ཀྱིས་བྲི་ཞིང་ངག་ཏུའང་བརྗོད་ལ།
ལག་པས་ལྷ་རང་རང་གི་ཕྱག་རྒྱ་ཆེན་པོ་འཆིང་བའམ་རྣམ་སྣང་གི་
དམ་རྒྱ་འཆིང་བར་གསུངས། གསུམ་པ་བྱ་བ་འཕྲིན་ལས་ཀྱི་ཕྱག་རྒྱ་
ནི་ལག་པས་པད་བསྐོར་གྱི་གར་སྔོན་དུ་འགྲོ་བའི་ལྷ་སོ་སོའི་ཕྱག་རྒྱ་
འཆང་བ་དང་། ངག་གིས་ཨོཾ་གླུར་བླང་བ་སྔོན་དུ་འགྲོ་བའི་ལྷ་སོ་
སོའི་སྙིང་བོ་བརྗོད་པ་དང་། སེམས་ཀྱིས་ལྷ་སོ་སོས་འཕྲིན་ལས་
མཛད་པར་བསྒོམ་ཞིང་། ཁ་ཟས་རོ་བརྒྱ་བ་དང༌། ལུས་ཀྱི་སྤྱོད་
ལམ་འགྲོ་འཆག་ཉལ་འདུག སེམས་ཀྱི་སྤྱོད་ལམ་སྙིང་རྗེ་ཆེན་པོ་ལ་
597

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
སོགས་པས་སངས་རྒྱས་རྣམས་མཆོད་པས། ལས་ཀྱི་ཕྱག་རྒྱ་འགྲུབ་
སྟེ། རྒྱུད་ལས། གར་དང་གླུ་དང་རོ་དང་ཟས། །སྤྱོད་ལམ་ལ་
སོགས་བདེ་བ་རྣམས། །སངས་རྒྱས་རྣམས་ལ་ཕུལ་ན་ནི། །ལས་ཀྱི་
ཕྱག་རྒྱ་དབང་དུ་འགྱུར། ཞེས་གསུངས་སོ། ། དེས་ན་ལས་ཀྱི་
ཕྱག་རྒྱ་འཆང་ཚུལ་ནི། རྣམ་སྣང་ཆེན་པོ་ལ་ཕྱག་གཡས་རྡོ་རྗེ་ཁུ་
ཚུར་ལྟེ་བའི་ཐད་དུ་ཁ་གྱེན་དང༌། གཡས་སྙིང་གར་རྡོ་རྗེ་ཁུ་ཚུར་ཁ་
གྱེན་དུ་བསྟན་ནས་རྡོ་རྗེ་འཛིན་པའི་ཚུལ་ལྟར་བྱེད་པའོ། ། དེ་
བཞིན་གཤེགས་པ་གཞན་བཞི་ལ་གཡོན་རྡོ་རྗེ་ཁུ་ཚུར་སྙིང་གར་འཁོར་
ནས་ཆོས་གོས་ཀྱི་གྲྭར་འཛིན་པའི་ཚུལ་དང་། ཕྱག་གཡས་པ་རྣམས་
ཀྱིས་རིམ་པ་བཞིན་ས་གནོན་དང་། མཆོག་སྤྱིན་དང་། ཏིང་ངེ་
འཛིན་དང་མི་འཇིགས་པའི་ཕྱག་རྒྱ་བྱེད། དེ་ཡང་གཡས་པའི་སོར་
མོ་རྣམས་བརྐྱངས་ནས་ཁ་སྦུབ་ས་ལ་རེག་པའི་ཚུལ་དུ་བྱས་པ་ནི་ས་
གནོན་གྱི་ཕྱག་རྒྱ་སྟེ་མི་བསྐྱོད་པའི་འོ། ། གཡས་པའི་སོར་མོ་་་
རྣམས་བུས་མོ་གཡས་པར་གན་རྐྱལ་དུ་བརྐྱངས་ཏེ་མཆོག་སྦྱིན་པའི་
ཚུལ་དུ་བྱས་པ་ནི་མཆོག་སྦྱིན་གྱི་ཕྱག་རྒྱ་སྟེ་ཪིན་ཆེན་འབྱུང་ལྡན་་
གྱིའོ། ། སྐྱིལ་ཀྲུང་གི་སྟེང་དུ་གཡོན་ཀན་རྐྱལ་དུ་བཞག་པའི་སྟེང་
དུ་གཡས་པའང་ཀན་རྐྱལ་དུ་བཞག་པ་ནི་མཉམ་བཞག་གི་སྟེ་འོད་
དཔག་མེད་ཀྱིའོ། ། གཡས་པའི་སོར་མོ་རྣམས་བརྐྱངས་ཏེ་ཕར་ལ་
འཁོར་ནས་མི་འཇིགས་པ་སྦྱིན་པའི་ཚུལ་དུ་བྱས་པ་ནི་མི་འཇིགས་
པའི་ཕྱག་རྒྱ་སྟེ་དོན་ཡོད་གྲུབ་པའི་འོ། ། ཞེས་སོ། ། ཡུམ་་་
བཞིའི་ལས་རྒྱ་ནི་དེ་བཞིའི་ཕྱག་རྒྱ་ཆེན་པོ་ལྟར་རོ། ། བཛྲ་སཏྭ་ལ།
གཡོན་རྡོ་རྗེ་ཁུ་ཚུར་ཁ་ནང་དུ་བལྟས་ལ་དཀུར་བཞག གཡས་པའི་
རྡོ་རྗེ་ཁུ་ཚུར་སྙིང་གར་བཀན་ཏེ་གྱེན་དུ་གཏོད་པའི་ཚུལ་ལྟར་བྱེད།
598

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
བཛྲ་རཱ་ཛ་ལ གཡས་པའི་རྡོ་རྗེ་ཁུ་ཚུར་ཁའི་མདུན་དུ་བཞག
དེའི་ཡང་མདུན་དུ་གཡོན་པའི་རྡོ་རྗེ་ཁུ་ཚུར་བཞག་ནས་དེའི་མཛུབ་
མོ་ལྕགས་ཀྱུ་ལྟར་བཀུག་པའོ། ། བཛྲ་རཱ་ག་ལ། གཡོན་རྡོ་རྗེ་ཁུ་
ཚུར་སྙིང་གར་བཀན་ཏེ་བཞག་པའི་སྟེང་དུ་གཡས་པའི་རྡོ་རྗེ་ཁུ་ཚུར་
ཁ་སྦུབ་ཏུ་བཞག་ནས་མདའ་འཕེན་པའི་ཚུལ་ལྟར་རྣ་བའི་བར་དུ་
འཁྱེར་བའོ། ། བཛྲ་སཱདྷུ་ལ། རྡོ་རྗེ་ཁུ་ཚུར་གཉིས་སྙིང་ཁར་
བརྡུང་ནས་ཕྱག་གཉིས་ཀྱི་མཐེ་མཛུབ་གཉིས་ཀྱིས་སེ་གོལ་གཏོག་་་
པའོ། ། བཛྲ་རཏྣ་ལ། རྡོ་རྗེ་ཁུ་ཚུར་གཉིས་གཤིབས་ནས་སྨིན་
མཚམས་སུ་རང་ལ་འཁོར་ནས་འཇོག་པའོ། ། བཛྲ་ཏེ་ཛ་ལ། རྡོ་
རྗེ་ཁུ་ཚུར་གཉིས་བཀན་ཏེ་གཤིབས་ནས་སྙིང་གར་གཡས་སུ་ཅུང་ཟད་
བསྐོར་བའོ། ། བཛྲ་ཀེ་ཏུ་ལ། གཡོན་པའི་རྡོ་རྗེ་ཁུ་ཚུར་བཀན་
པའི་སྟེང་དུ་གཡས་པའི་གྲུ་མོ་བཙུགས་ནས་རྡོ་རྗེ་ཁུ་ཚུར་ནུ་མ་གཡོན་
པའི་སྟེང་དུ་རང་ལ་འཁོར་ནས་འཇོག་པའོ། ། བཛྲ་ཧྭ་ས་ལ།
གཡོན་རྡོ་རྗེ་ཁུ་ཚུར་བཀན་པའི་སྟེང་དུ་གཡས་པའི་རྡོ་རྗེ་ཁུ་ཚུར་ཁ་
སྦུབ་ཏུ་ཅུང་ཟད་མ་རེག་པར་དྲང་བོར་བཟུང་སྟེ་གཡས་སུ་བསྐོར་
ནས་ཁའི་གྲྭ་གཉིས་སུ་རྒོད་པའི་ཚུལ་གྱིས་མདུན་དུ་འཁོར་ནས་འཇོག་
པའོ། ། བཛྲ་དྷརྨཱལ། གཡོན་རྡོ་རྗེ་ཁུ་ཚུར་སྙིང་གར་བཀན་ཏེ་
བཞག· གཡས་པའི་རྡོ་རྗེ་ཁུ་ཚུར་གྱིས་མཐེ་མཛུབ་གཉིས་ཀྱིས་་་་
གཡོན་པའི་མཐེའུ་ཆུང་ནས་རིམ་གྱིས་པདྨའི་འདབ་མ་ཁ་འབྱེད་པའི་
ཚུལ་ལྟར་བྱེད་པའོ། ། བཛྲ་ཊཱིཀྵ་ལ། གཡོན་རྡོ་རྗེ་ཁུ་ཚུར་སྙིང་
གར་བཀན་ལ། གཡས་པའི་གྲུ་མོ་བཀུག་སྟེ་མཁྲིག་མ་ཅུང་ཟད་
འགུལ་ནས། རྡོ་རྗེ་ཁུ་ཚུར་གྱིས་རལ་གྲི་འདེབས་པའི་ཚུལ་ལྟར་བྱེད་
པའོ། ། བཛྲ་ཧེ་ཏུ་ལ། རྡོ་རྗེ་ཁུ་ཚུར་གཉིས་བཀན་ཏེ་གཤིབས་
599

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
ནས་སྙིང་གར་གཡས་སུ་སྐོར་བའོ། ། བཛྲ་བྷ་ཥ་ལ། རྡོ་རྗེ་ཁུ་
ཚུར་གཉིས་བཀན་ཏེ་གཤིབས་ནས་ཁའི་དྲུང་དུ་ཁྱེར་བའོ། །
ཀརྨཱ་ལ། རྡོ་རྗེ་ཁུ་ཚུར་གཉིས་ཀྱི་སོར་མོ་རྣམས་རིམ་གྱིས་གྲོལ་བ་
ལས་བྱུང་བའི་ཐལ་མོ་སྦྱར་བ་འགྲམ་པ་གཡོན་དང་གཡས་དང་༔
བོར་འཇོག་པའོ། ། བཛྲ་རཀྵ་ལ། ཆ་བགོ་བ་ལྟར་བྱས་ལ་དེ་
ནས་རྡོ་རྗེ་ཁུ་ཚུར་གཉིས་ཀྱི་མཐེའུ་ཆུང་གཉིས་ཅུང་ཟད་བཀུག་པ་
ཁའི་གྲྭ་གཉིས་སུ་མཆེ་བ་ལྟར་འཛིན་པའོ། ། བཛྲ་སནྡི་ལ། རྡོ་
རྗེ་ཁུ་ཚུར་གཉིས་ཀྱི་གཡས་སྟེང་དང་གཡོན་འོག་མ་བྱས་ཏེ། ནུ་མ་
གཡོན་སྟེང་དུ་ཁ་སྤྲད་དེ་སོར་མོ་གཅིག་གིས་གཅིག་བཙུར་བའི་ཚུལ་
དུ་འཛིན་པའོ། ། བཛྲ་ལཱ་སྱ་ལ། རྡོ་རྗེ་ཁུ་ཚུར་གཉིས་རང་རང་
ཕྱོགས་ཀྱི་དཀུར་བཞག་ནས་མགོ་བོ་གཡོན་དུ་ཅུང་ཟད་བཏུད་་
པའོ། ། བཛྲ་མཱ་ལ། —རྡོ་རྗེ་ཁུ་ཚུར་གཉིས་ཀྱི་ཐད་ནས་ཚུར་་
འཁོར་ནས་དལ་གྱིས་མར་འབེབས་ཤིང་ཕྲེང་བ་འཆང་བའི་ཚུལ་ལྟར་
བྱེད་པའོ། ། བཛྲ་གཱིརྟི་ལ། རྡོ་རྗེ་ཁུ་ཚུར་གཉིས་གཤིབས་ཏེ་
ཁ་གྱེན་དུ་བསྟན་ནས་ཁའི་དྲུང་དུ་ཅུང་ཟད་གཏོད་པའོ། །
ནྲྀ་ཏྱ་ལ། རྡོ་རྗེ་ཁུ་ཚུར་གཉིས་ཀྱི་གཡོན་དང་གཡས་རིམ་པ་བཞིན་
དུ་སྔ་ཕྱིར་བྱས་ཏེ་ཡར་སྐོར་ཞིང་། ཡང་གཤིབས་ནས་ཁ་ཐུར་དུ་
བསྟན་པའོ། ། བཛྲ་དྷུ་བེ་ལ། རྡོ་རྗེ་ཁུ་ཚུར་གཉིས་གཤིབས་ནས་
ཁ་ཐུར་དུ་སྐོར་ཏེ་བདུག་པ་འབུལ་བའི་ཚུལ་ལྟར་བྱེད་པའོ།།།
བཛྲ་པུཥྤ་ལ། རྡོ་རྗེ་ཁུ་ཚུར་གཉིས་ཀྱིས་མེ་ཏོག་འབུལ་བའི་ཚུལ་
གྱིས་སོར་མོ་རྣམས་རིམ་གྱིས་གྱེན་དུ་འཐོར་བའོ། ། བཛྲ་ཨ་ལོ་ཀེ་
ལ། རྡོ་རྗེ་ཁུ་ཚུར་གཉིས་གཤིབས་ནས་མཐེ་བོང་གཉིས་བསྒྲེང་་
བའོ། ། བཛྲ་གརྦྷེ་ལ། རྡོ་རྗེ་ཁུ་ཚུར་གཉིས་བརྐྱངས་ཏེ་རང་ལ་
600

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
འཁོར་ནས་སྙིང་གར་དྲི་བྱུག་པའི་ཚུལ་གྱིས་ཕན་ཚུན་འགྲོ་འོང་ཅུང་
ཟད་བྱེད་པའོ། ། བཛྲ་ཨཾ་ཀུ་ཤ་ལ། གཡོན་པའི་རྡོ་རྗེ་ཁུ་ཚུར་
གྱིས་མཐེའུ་ཆུང་ལྕགས་ཀྱུ་ལྟར་བཀུག་པ་ལ། གཡས་པའི་རྡོ་རྗེ་ཁུ་
ཚུར་གྱི་མཛུབ་མོ་ལྕགས་ཀྱུ་ལྟར་བཀུག་པས་བཅིང་བའོ། །
པཱ་ཤ་ལ། གཡས་ཐོག་མ་བྱས་ཏེ་རྡོ་རྗེ་ཁུ་ཚུར་གཉིས་ཀྱི་མཁྲིག་མའི་
རྒྱབ་སྦྱར་བའོ། ། བཛྲ་སྤོ་ཊ་ལ། རྡོ་རྗེ་ཁུ་ཚུར་གཉིས་ཀྱི་མཛུབ་
མོ་གཉིས་དང་མཐེའུ་ཆུང་གཉིས་ལྕགས་སྒྲོག་ལྟར་ཕན་ཚུན་བཅིང་སྟེ་
སྙིང་གར་ཁོར་ནས་འཛིན་པའོ། ། བཛྲ་གྷཎྚ་ལ། གཡོན་ཐོག་མ་
བྱས་ཏེ་རྡོ་རྗེ་ཁུ་ཚུར་གཉིས་ཀྱི་མཁྲིག་མའི་རྒྱབ་སྦྱར་བའོ། །
བསྐལ་བཟང་ཉན་རང་ཁྲོ་བོ་བཞིའི་ལས་རྒྱ་ནི་ཕྱག་རྒྱ་ཆེན་པོ་དང་
འདྲའོ། ། བཞི་བ། སྐུ་ཕྱག་རྒྱ་ཆེན་པོ་ནི། ཀུན་རིག་རྣམ་སྣང་
ཆེན་པོ་ནི། ཕྱག་གཉིས་ཏིང་ངེ་འཛིན་གྱི་ཕྱག་རྒྱ། ངན་སོང་སྦྱོང་
བའི་རྒྱལ་བོ་ནི། ཕྱག་གཉིས་ཏིང་ངེ་འཛིན་གྱི་ཕྱག་རྒྱ། རྒྱལ་
མཆོག་རིན་ཆེན་ནི། གཡས་མཆོག་སྦྱིན། གཡོན་མཉམ་བཞག
ཤཱཀྱ་རིགས་དབང་ནི། ཕྱག་གཉིས་ཏིང་ངེ་འཛིན་གྱི་ཕྱག་རྒྱ། མེ་
ཏོག་ཆེར་རྒྱས་ནི། གཡས་སྐྱབས་སྦྱིན་དང་། གཡོན་མཉམ་་་་་་
སངས་རྒྱས་སྤྱན་མ་ནི། གཡོན་རྡོ་རྗེ་ཁུ་ཚུར་གདན་
བཞག
བརྟེན་ཅིང་། གཡས་ཐུགས་ཀར་སྤྱན་འཛིན་པའི་ཚུལ་ལྟར་མཐེ་
མཛུབ་གཉིས་ཀྱི་རྩེ་སྦྱར་ནས་ཕྱག་མཐིལ་གྱེན་དུ་བསྟན་པ། མ་མ་
ཀཱི་ནི། གཡས་རྡོ་རྗེ་ཁུ་ཚུར་གྱིས་རྡོ་རྗེ་འཛིན་པའི་ཚུལ་གྱིས་ཐུགས་
ཀར་ཁ་གྱེན་དུ་བསྟན་པ། གོས་དཀར་མོ་ནི། གཡས་ཐུགས་ཀར་
མཐེ་མཛུབ་གཉིས་ཀྱི་རྩེ་སྦྱར་ནས་ལག་མཐིལ་འོག་ཏུ་བསྟན་ཏེ་པདྨ་
འཛིན་པའི་ཚུལ་ལྟར་བྱེད་པ། སྒྲོལ་མ་ནི་གཡས་པའི་སྲིན་ལག་གི་
601

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
རྩེ་མོས་མཐེ་བོང་གི་སེན་མོ་མནན་ཏེ་ཨུཏྤལ་འཛིན་པའི་ཚུལ་གྱིས་
ལག་མཐིལ་འོག་ཏུ་སྟོན་པ་སྟེ། ཡུམ་བཞི་གའང་ཕྱག་གཡོན་པ་
གདན་ལ་བརྟེན་པའོ། ། རྡོ་རྗེ་སེམས་དཔའ་ནི། གཡོན་རྡོ་རྗེ་ཁུ་
ཚུར་དཀུར་བསྟེན་ཅིང་། གཡས་རྡོ་རྗེ་ཁུ་ཚུར་ཐུགས་ཀཪ་ཁ་གྱེན་
དུ་བསྟན་པ། རྡོ་རྗེ་རྒྱལ་བོ་ནི། རྡོ་རྗེ་ཁུ་ཚུར་གཉིས་རང་རང་
ཕྱོགས་ཀྱི་ནུ་མ་ལ་ཅུང་ཟད་འཁོར་ནས། ལྕགས་ཀྱུ་འཛིན་པ་ལྟར་
བྱེད་པ། རྡོ་རྗེ་ཆགས་པ་ནི་གཡོན་པའི་རྡོ་རྗེ་ཁུ་ཚུར་ནུ་མ་གཡོན་
པའི་སྟེང་ནས་གཡས་སུ་འཁོར་ཏེ་གཞུ་འཛིན་པའི་ཚུལ་དང་།
གཡས་པའི་རྡོ་རྗེ་ཁུ་ཚུར་ནུ་མ་གཡས་པའི་སྟེང་ནས་ཁ་གྱེན་དུ་བསྟན་
པ། རྡོ་རྗེ་ལེགས་པ་ནི། རྡོ་རྗེ་ཁུ་ཚུར་གཉིས་སྙིང་གར་བརྡུང་ནས་
མཐེ་མཛུབ་གཉིས་ཀྱི་རྩེ་སྦྱར་ནས་སེ་གོལ་གྱེན་དུ་གཏོགས་པའི་ཚུལ་
ལྟར་བྱེད་པ། རྡོ་རྗེ་རིན་ཆེན་ནི། གཡོན་པའི་རྡོ་རྗེ་ཁུ་ཚུར་དཀུར་
བསྟེན་ཅིང་། གཡས་པའི་རྡོ་རྗེ་ཁུ་ཚུར་སྨིན་མཚམས་ནས་རང་ལ་
འཁོར་ནས་འཇོག་པ། རྡོ་རྗེ་གཟི་བརྗིད་ནི། གཡོན་པའི་རྡོ་རྗེ་ཁུ་
ཚུར་གདན་ལ་བསྟེན་ཅིང་། གཡས་པའི་རྡོ་རྗེ་ཁུ་ཚུར་གྱི་མཁྲིག་མ་
ཙམ་འགུལ་ནས་གཡས་སུ་བསྐོར་ཏེ་སྙིང་གར་ཁ་གྱེན་དུ་བསྟན་པ།
རྡོ་རྗེ་རྒྱལ་མཚན་ནི་གཡོན་པའི་རྡོ་རྗེ་ཁུ་ཚུར་གདན་ལ་བསྟེན་ཅིང་།
གཡས་པའི་རྡོ་རྗེ་ཁུ་ཚུར་ནུ་མ་གཡོན་པའི་སྟེང་དུ་རང་ལ་འཁོར་ནས་
རྒྱལ་མཚན་འཛིན་པ་ལྟར་བྱེད་པ། རྡོ་རྗེ་བཞད་པ་ནི། གཡོན་
པའི་རྡོ་རྗེ་གདན་ལ་བསྟན་ཅིང༌། ཁུ་ཚུར་གཡས་པའི་རྡོ་རྗེ་ཁུ་ཚུར་
ཁ་འགྲམ་གཡས་སུ་བཞད་པའི་ཚུལ་གྱིས་ཕར་ལ་འཁོར་བ། རྡོ་རྗེ་
ཆོས་ནི། གཡོན་པའི་རྡོ་རྗེ་ཁུ་ཚུར་དཀུར་བསྟེན་ཅིང་། གཡས་
པའི་རྡོ་རྗེ་ཁུ་ཚུར་གྱི་མཐེ་མཛུབ་གཉིས་རྩེ་སྦྱར་བ་སྙིང་གར་ཁ་ཐུར་དུ་
602

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
བསྟན་ནས་གཡས་སུ་བསྐོར་བ། རྡོ་རྗེ་རྣོན་པོ་ནི། གཡོན་པའི་རྡོ་
རྗེ་ཁུ་ཚུར་སྙིང་གར་ཁ་གྱེན་དུ་འཁོར་ཞིང་། གཡས་པའི་རྡོ་རྗེ་ཁུ་
ཚུར་རལ་གྲི་འཕྱར་བའི་ཚུལ་ལྟར་བྱེད་པ། རྡོ་རྗེ་རྒྱུ་ནི། གཡོན་
པའི་རྡོ་རྗེ་ཁུ་ཚུར་གདན་ལ་བསྟེན་ཅིང་། གཡས་པའི་རྡོ་རྗེ་ཁུ་ཚུར་
གྱི་གུང་མོ་བསྒྲེངས་ཏེ་སྙིང་གར་ཁ་གྱེན་དུ་འཁོར་ནས་གཡས་སུ་སྐོར་
བ། རྡོ་རྗེ་སྨྲ་བ་ནི། གཡོན་པའི་རྡོ་རྗེ་ཁུ་ཚུར་གདན་ལ་བསྟེན་
ཅིང་། གཡས་པའི་རྡོ་རྗེ་ཁུ་ཚུར་ཁའི་དྲུང་དུ་གྱེན་དུ་འཁོར་ནས་
ཡར་ལ་ཅུང་ཟད་ཁྱེར་བ།། རྡོ་རྗེ་ལས་ནི། གཡོན་པའི་རྡོ་རྗེ་ཁུ་
ཚུར་དཀུར་བསྟེན་ཅིང་། གཡས་པའི་རྡོ་རྗེ་ཁུ་ཚུར་སྙིང་གར་ཁ་
གྱེན་དུ་བསྟན་པ། རྡོ་རྗེ་སྲུང་བ་ནི། རྡོ་རྗེ་ཁུ་ཚུར་གཉིས་དཔུང་
བའི་ཐད་ནས་ཕར་ལ་འཁོར་ནས་གོ་བསྐོན་བའི་ཚུལ་ལྟར་བྱེད་པ།
རྡོ་རྗེ་གནོད་སྦྱིན་ནི། རྡོ་རྗེ་ཁུ་ཚུར་གཉིས་ཁའི་གྲྭ་གཉིས་ནས་ཕར་
ལ་ཁོར་བ། རྡོ་རྗེ་ཁུ་ཚུར་ནི། རྡོ་རྗེ་ཁུ་ཚུར་གཉིས་གཡོན་ཕྱོགས་
ཀྱི་དཀུར་གཡས་སྟེང་དང་གཡོན་འོག་མར་བྱས་ཏེ་གཅིག་གིས་གཅིག་
ཕན་ཚུན་བཙིར་བའོ། ། སྒེག་མོ་ནི། རྡོ་རྗེ་ཁུ་ཚུར་གཉིས་དཀུར་
བསྟེན་ཅིང་། མགོ་བོ་གཡོན་དུ་ཅུང་ཟད་དུད་པའོ། ། ཕྲེང་བ་
མ་ནི། རྡོ་རྗེ་ཁུ་ཚུར་གཉིས་ཟ་འགྲམ་གཉིས་སུ་མདུན་དུ་འཁོར་
ནས་དལ་གྱིས་མར་འབབ་པའོ། ། གླུ་མ་ནི། གཡོན་པའི་རྡོ་རྗེ་
ཁུ་ཚུར་ནུ་མའི་གོང་དུ་རང་ལ་འཁོར་ནས་ཅུང་ཟད་མ་རེག་པར་་
བཟུང་ལ། གཡས་པའི་རྡོ་རྗེ་ཁུ་ཚུར་གྱི་གཡོན་པའི་ལག་ངར་ལ་པི་
ཝང་བརྡུང་བའི་ཚུལ་ལྟར་བྱེད་པའོ། ། གར་མ་ནི། གཡོན་པའི་
ཐལ་མོ་བརྐྱང་སྟེ་པུས་མོ་གཡས་པའི་སྟེང་ཁ་སྦུབ་ཏུ་འཇོག་ཅིང་།
གཡས་པའི་ཐལ་མོ་བརྐྱང་སྟེ་སྨིན་མཚམས་སུ་ཕར་ལ་འཁོར། ཡང་
603

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
གཡས་པའི་ཐལ་མོ་པུས་མོ་གཡོན་དང་། གཡོན་པའི་ཐལ་མོ་སྨིན་
མཚམས་སུ་སྔར་ལྟར་བཞག་ནས་གར་བྱེད་པའི་ཚུལ་ལྟར་བྱེད་་་་་་་་
པའོ། ། བདུག་པ་མ་ནི། །གཡོན་པའི་རྡོ་རྗེ་ཁུ་ཚུར་སྙིང་གར་
རང་ལ་འཁོར་བའི་སྟེང་དུ་གཡས་པའི་རྡོ་རྗེ་ཁུ་ཚུར་ཁ་གྱེན་དུ་བསྟན་
པའོ། ། མེ་ཏོག་མ་ནི། གཡོན་པའི་རྡོ་རྗེ་ཁུ་ཚུར་སྙིང་ཁར་ཁ་
གྱེན་དུ་འཁོར་བའི་སྟེང་དུ།གཡས་པའི་རྡོ་རྗེ་ཁུ་ཚུར་ཁ་མར་ཁོར་ནས་
མཐེའུ་ཆུང་ནས་རིམ་གྱིས་གྲོལ་ཏེ་མེ་ཏོག་འཐོར་བའི་ཚུལ་ལྟར་བྱེད་
པའོ། ། མར་མེ་མ་ནི། གཡོན་པའི་རྡོ་རྗེ་ཁུ་ཚུར་སྙིང་གར་་
བཀན་པའི་སྟེང་དུ་གཡས་པའི་རྡོ་རྗེ་ཁུ་ཚུར་རང་ལ་འཁོར་ནས་་་་
འཛིན་པའོ། ། དྲི་ཆབ་མ་ནི། གཡོན་པའི་རྡོ་རྗེ་ཁུ་ཚུར་སྙིང་
གར་ཁ་གྱེན་དུ་བཀན་པའི་སྟེང་དུ། གཡས་པའི་རྡོ་རྗེ་ཁུ་ཚུར་ཁ་
སྦུབ་ཏུ་མཐེ་མཛུབ་གཉིས་རྩེ་སྦྱར་ནས་སོར་མོ་ལྷག་མ་གསུམ་བརྐྱང་
བའོ། ། རྡོ་རྗེ་ལྕགས་ཀྱུ་ནི། རྡོ་རྗེ་ཁུ་ཚུར་གཉིས་ནུ་མ་གཉིས་ཀྱི་
སྟེང་ནས་ཅུང་ཟད་སྙིང་གར་འཁོར་ནས་ལྕགས་ཀྱུ་འཛིན་པའི་ཚུལ་
ལྟར་བྱེད་པའོ། ། རྡོ་རྗེ་ཞགས་པ་ནི། རྡོ་རྗེ་ཁུ་ཚུར་གཉིས་ཕན་
ཚུན་འཁོར་ཏེ་མཐེ་བོང་གཉིས་ཀྱི་ལྷག་མ་རྣམས་བརྐྱང་བའོ། །
རྡོ་རྗེ་ལྕགས་སྒྲོག་ནི། རྡོ་རྗེ་ཁུ་ཚུར་གཉིས་སྙིང་གར་ཁ་གྱེན་དུ་་
གཤིབས་ནས་གཡས་སུ་བསྐོར་བའོ། ། རྡོ་རྗེ་འབེབས་པ་ནི།
གཡོན་པའི་རྡོ་རྗེ་ཁུ་ཚུར་གདན་ལ་བརྟེན་ཅིང་གཡས་པའི་རྡོ་རྗེ་ཁུ་
ཚུར་ཕྲག་གོང་གཡས་པའི་སྟེང་དུ་རྒྱབ་ཏུ་འཁོར་ནས་ཁྱེར་པའོ། །
ཕྱོགས་བཞིའི་བསྐལ་བཟང་གི་སེམས་དཔའ་ཀ་ཝ་བྷ་དྲ་བཞི་ལ་གཡོན་
པའི་རྡོ་རྗེ་ཁུ་ཚུར་དཀུར་བརྟེན་ཅིང་། ཕྱག་གཡས་པ་རིམ་པ་་་་
བཞིན་རྡོ་རྗེ་སེམས་དཔའ་དང་། རྡོ་རྗེ་རིན་ཆེན་དང་། རྡོ་རྗེ་
604

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
ཆོས་དང་། རྡོ་རྗེ་ལས་ཀྱི་ཕྱག་རྒྱ་ཆེན་པོ་དང་འདྲའོ། ། ཉན་
ཐོས་ལ། གཡོན་པའི་རྡོ་རྗེ་ཁུ་ཚུར་གཡོན་པའི་རྩིབས་སྟེང་དུ་བཀན་
ཏེ་བཞག གཡས་པའི་རྡོ་རྗེ་ཁུ་ཚུར་གཡས་ཀྱི་རྩིབས་སྟེང་དུ་རང་ལ་
འཁོར་ནས་འཇོག་པའོ། ། རང་རྒྱལ་ལ། ཉན་ཐོས་ཀྱི་ཕྱག་རྒྱ་དེ་
ཉིད་གོ་ལྡོག་པའོ།། ཁྲོ་བོ་ལ། རྡོ་རྗེ་ཁུ་ཚུར་གཉིས་ཀྱི་རྒྱབ་སྦྱར་
ནས་མཐེའུ་ཆུང་གཉིས་འདུལ་ཏེ་མཛུབ་མོ་གཉིས་བསྒྲེང་བའོ། །
རྡོ་རྗེ་སྒེག་མོ་སོགས་ལྷ་མོ་བརྒྱད་ཀྱི་མཆོད་པ་ནི། ཨོཾ་ཞེས་ཐལ་མོ་
སྦྱར། རྡོ་རྗེ་སེམས་དཔའ་བསྡུས་པ་ན། ཞེས་ལག་པ་་གགཉིས་་
བསྣོལ་ནས་སེ་གོལ་ཐུར་དུ་གཏོག་སྟེ་མཆོད་ལྷ་སྤྲོ། ཨོཾ་བཛྲ་ས་ཏྭ་སུ་
སཾ་གྲ་ཧྭང༌། ཞེས་གཡོན་རྡོ་རྗེ་ཁུ་ཚུར་དཀུར་བརྟེན་ཅིང་། གཡས་
རྡོ་རྗེ་ཁུ་ཚུར་སྙིང་གར་བཀན་པ་རྡོར་སེམས་ཀྱི་ཕྱག་ཆེན་བཅིང་།
བཛྲ་ལཱ་སྱ། ཞེས་རྡོ་རྗེ་ཁུ་ཚུར་གཉིས་དཀུར་བརྟེན་པའི་སྒེག་མོའི་
ལས་རྒྱ་བཅིང་སྟེ་མགོ་བོ་གཡོན་དུ་ཅུང་ཟད་དུད། རྡོ་རྗེ་རིན་ཆེན་
བླ་ན་མེད། ཅེས་ལག་གཉིས་བསྣོལ་ནས་སེ་གོལ་གྱེན་དུ་གཏོག་ཅིང་
མཆོད་ལྷ་བསྡུ། མཆོད་ལྷ་སྤྲོ་སྡུད་ཀྱི་སེ་གོལ་གཏོག་ཚུལ་འོག་མ་
རྣམས་ལའང་འདྲ། ཨོཾ་ཞེས་སྔར་ལྟར་མཆོད་ལྷ་སྤྲོ། བཛྲ་རཏྣ་མཱ་
ནུ་ཏྟ་རཾ། ཞེས་གཡོན་པའི་རྡོ་རྗེ་ཁུ་ཚུར་དཀུར་བརྟེན་ཅིང་། གཡས་
པའི་རྡོ་རྗེ་ཁུ་ཚུར་སྨིན་མཚམས་སུ་རང་ལ་འཁོར་ནས་བཞག་སྟེ།
རྡོ་རྗེ་རིན་ཆེན་གྱི་ཕྱག་ཆེན་བཅིང་། རྡོ་རྗེ་ཆོས་ཀྱིས་གླུ་བླངས་པས།
ཞེས་སེ་གོལ་གྱེན་དུ་གཏོག ཨོཾ་ཞེས་མཆོད་ལྷ་སྤྲོ། བཛྲ་དྷརྨཱགཱ་
ཡ་ནི། ཞེས་གཡོན་པའི་རྡོ་རྗེ་ཁུ་ཚུར་དཀུར་བརྟེན་ཅིང། གཡས་
པའི་རྡོ་རྗེ་ཁུ་ཚུར་གྱི་མཐེ་མཛུབ་གཉིས་ཀྱི་རྩེ་སྦྱར་ཏེ་སྙིང་གར་ཐུར་དུ་
བསྟན་ནས་གཡས་སུ་སྐོར་བ་རྡོ་རྗེ་ཆོས་ཀྱི་ཕྱག་ཆེན་བཅིང་། བཛྲ་
605

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
གཱིརྟི། ཞེས་རྡོ་རྗེ་ཁུ་ཚུར་གཉིས་གཤིབས་ཏེ་ཐུར་དུ་བསྐོར་བ་གྱེན་
དུ་འཁོར་ནས་ཡར་ལ་ཅུང་ཟད་གཏོད་པ་གླུ་མའི་ལས་རྒྱ་བཅིང་།
རྡོ་རྗེ་ལས་ཀུན་བྱེད་པར་འགྱུར། ཞེས་སེ་གོལ་གྱེན་དུ་གཏོག ཨོཾ་
ཞེས་མཆོད་ལྷ་སྤྲོ། བཛྲ་ཀ་རྨཿ ཀ་རོད་བྷ་ཝེ། ཞེས་གཡོན་པའི་རྡོ་
རྗེ་ཁུ་ཚུར་དཀུར་བརྟེན་ཅིང་། གཡས་པའི་རྡོ་རྗེ་ཁུ་ཚུར་སྙིང་གར་
གྱེན་དུ་བསྟན་པ་རྡོ་རྗེ་ལས་ཀྱི་ཕྱག་ཆེན་བཅིང་། བཛྲ་ནྲྀ་ཏྱེ།
ཞེས་རྡོ་རྗེ་ཁུ་ཚུར་གཉིས་ཡར་བསྟན་ལ་གཡོན་དང་གཡས་རིམ་པ་
ལྟར་ཅུང་ཟད་སྔ་ཕྱིར་བྱས་ནས་ཁ་ཐུར་དུ་བསྟན་པ་གར་མའི་ལས་རྒྱ་
བཅིང་། ཨོཾ་རྡོ་རྗེ་སེམས་དཔའ་བསྡུས་པ་ན། ཞེས་སོགས་ཕྱོགས་
བཞིའི་སེམས་དཔའ་དང་བོ་བཞིའི་ཕྱག་ཆེན་འཆང་བ་དང་མཆོད་ལྷ་
སྤྲོ་བསྡུད་ཀྱི་སེ་གོལ་གཏོག་ཚུལ་རྣམས་སྔ་མ་བཞི་དང་འདྲ། བཛྲ་
རྩུ་པེ་ནི། རྡོ་རྗེ་ཁུ་ཚུར་གཉིས་གྱེན་དུ་འཁོར་བ་ཐུར་དུ་བསྐོར་ནས་
མཛུབ་མོ་ནས་རིམ་གྱིས་ནང་དུ་བསྐུམས་ཏེ་བདུག་པ་འབུལ་བའི་ཚུལ་
ལྟར་བྱེད། བཛྲ་པུཥྤ་ནི། རྡོ་རྗེ་ཁུ་ཚུར་གཉིས་ཁ་ཐུར་དུ་བསྐོར་བ་
གྱེན་དུ་འཁོར་ནས་མཛུབ་མོ་ནས་རིམ་གྱིས་ཕྱེ་སྟེ་མེ་ཏོག་འཐོར་བའི་
ཚུལ་ལྟར་བྱེད། བཛྲ་ཨཱ་ལོ་ཀེ་ནི། རྡོ་རྗེ་ཁུ་ཚུར་གཉིས་ཀྱི་མཐེ་
བོང་གཉིས་གཤིབས་ཏེ་བསྒྲེང་བའོ། ། བཛྲ་གརྦྷེ་ནི། རྡོ་རྗེ་ཁུ་
ཚུར་གཉིས་བརྐྱང་ནས་སྙིང་གར་དྲི་བྱུག་པའི་ཚུལ་ལྟར་ཕན་ཚུན་འགྲོ་
འོང་ཅུང་ཟད་བྱེད་པའོ། །
འདིར་སྨྲས་པ། རྣལ་འབྱོར་འདི་ནི་ཚོགས་གཉིས་རྫོགས་
བྱེད་དང་། །སྡིག་པའི་དྲི་མ་འཁྲུ་བྱེད་ཆུ་བོ་བཞིན། །ངན་སོང་་་་
དབྱིངས་ལས་འདྲེན་པའི་ལྕགས་ཀྱུ་སྟེ། །འཇིག་རྟེན་ཕ་རོལ་འགྲོ་
བའི་ལམ་རྒྱག་ཡིན། །དེའི་ཕྱིར་སློབ་དཔོན་མཚན་ཉིད་ལྡན་པ་་་་་
606

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་དང་བོ།
ལས། །དབང་བསྐུར་རྣམ་དག་མནོས་ཏེ་བསྙེན་སྒྲུབ་ཀྱི། །ལས་ལ་
ང་དག་བརྩོན་པའི་སྐལ་ལྡན་རྣམས། །དལ་འབྱོར་ཐོབ་པ་དོན་
དང་ལྡན་པར་འགྱུར། ། བསྙེན་སྒྲུབ་བྱེད་ཚུལ་བྲིས་པའི་དགེ་བ་་་་་
ཡང་། །བླ་མ་ཐམས་ཅད་རིག་པའི་རྒྱལ་བོ་སོགས། །སངས་རྒྱས་བྱང་
ཆུབ་སེམས་དཔའ་ཐམས་ཅད་ཀྱི། །ཐུགས་བསྐྱེད་སྨོན་ལམ་འགྲུབ་
པའི་རྒྱུར་གྱུར་ཅིག། ཅེས་བཅོམ་ལྡན་འདས་ཀུན་རིག་རྣམ་པར་སྣང་
མཛད་ཀྱི་བསྙེན་ཡིག་ཕན་བདེའི་དཔལ་སྟེར་ཞེས་བྱ་བ་འདི་ནི། སྤྱི་
རྫའི་དགོན་པའི་གནས་བརྟན་འདུལ་བ་འཛིན་པ་དགེ་སློང་དགེ་་་
འདུན་རབ་རྒྱས་དང་། དགོན་པའི་ལས་འཛིན་པ་དགེ་སློང་བསོད་
ནམས་རྒྱ་མཚོ། དབུ་མཛད་དགེ་སློང་བློ་གསལ་རྒྱ་མཚོ། ཆགས་
ཆུ་དགོན་པའི་དགེ་སློང་ཆོས་གྲགས་རྒྱ་མཚོ་རྣམས་ཀྱིས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱ་མཚོ་ཞེས་བྱ་བས་བྲིས་པ་སྟེ། ཡི་
གེ་བ་ནི་ལྷ་རྗེ་མགོན་པོ་རྒྱ་མཚོའོ། །
བུ་སྟོན་རིན་པོ་ཆེས་གསུང་བའི་བཀྲ་ཤིས། སངས་རྒྱས་ཀུན་
གྱི་རང་བཞིན་ཆོས་ཀུན་འབྱུང་བའི་སྒོ། །དགེ་འདུན་ཀུན་གྱི་གཙོ་བོ་
དངོས་གྲུབ་ཀུན་གྱི་གཏེར། །བཀྲ་ཤིས་ཀུན་གྱི་དམ་པ་བླ་མའི་བཀྲ་
ཤིས་མཆོག_ ། བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་
ཤོག། བཅོམ་ལྡན་མི་བསྐྱོད་པ་དང་རྒྱལ་བ་རིན་ཆེན་འབྱུང་། །
སངས་རྒྱས་འོད་དཔག་མེད་དང་བདེ་གཤེགས་དོན་ཡོད་གྲུབ། །
རིགས་ཀྱི་བདག་པོ་བཞི་ཡི་བཀྲ་ཤིས་གང་ཡིན་པ། །བཀྲ་ཤིས་དམ་པ་
དེས་ཀྱང་དེང་འདིར་བདེ་ལེགས་ཤོག། རྒྱལ་བའི་བསྟན་པ་དར་
ཞིང་རྒྱས་པའི་བཀྲ་ཤིས་དང༌། །བསྟན་འཛིན་གང་ཟག་ཆོས་སྤྱོད་
འཕེལ་བའི་བཀྲ་ཤིས་དང་། །དེ་མཐུས་འགྲོ་ཀུན་བདེ་ཞིང་སྐྱིད་པའི་
607

ཀུན་རིག་རྣམ་པར་སྣང་མཛད་ཆེན་པོའི་བསྙེན་ཡིག
བཀྲ་ཤིས་ཏེ། །བཀྲ་ཤིས་དེ་གསུམ་ཕྱོགས་བཅུར་དར་བའི་བཀྲ་ཤིས་
ཤོག ། བླ་མའི་བཀྲ་ཤིས་སྐྱབས་གནས་ཀུན་འདུས་བདེན་པ་་་་་
དང་། ། ལྷ་ཡི་བཀྲ་ཤིས་གཉིས་མེད་ཡེ་ཤེས་བདེན་པ་དང་། །ཆོས་
སྐྱོང་བཀྲ་ཤིས་མཐུ་སྟོབས་ཐོགས་མེད་བདེན་པ་དེས། །བཀྲ་ཤིས་
གསོལ་བ་ཇི་བཞིན་འགྲུབ་པའི་བཀྲ་ཤིས་ཤོག། ། །ས་རྦ་མངྒ་ལཾ། །
608

C
བླ་མ་ཁྱབ་བདག་རྡོ་རྗེ་འཆང་དང་ངོ་བོ་དབྱེར་མ་
མཆིས་པའི་ཡི་དམ་རྡོ་རྗེ་འཇིགས་བྱེད།
རྗེ་བཙུན་ཡེ་ཤེས་རྒྱ་མཚོའི་གསུང་འབུམ་་་་
འདིར།བོད་ཆེན་པོའི་རིག་གཞུང་ལ་སྙིང་ནས་ཤ་ཚ་
ཞིང་། མི་ཚེ་གང་བོར་རིགས་འདིའི་ལས་ལ་དུང
སེམས་སྙིང་ནས་མཛའ་བ། ཕ་བླ་མའི་ཐུགས་ཀྱི་
བུམ་བཟང་ལ་གསེར་གྱི་ཞུན་མས་བལྟམས་པའི་་་
དགོངས་པ་གཙུག་གི་ཅོད་པན་དུ་བཀུར་བའི་ཆབ་
གཞོང་ཡུལ་ལྷ་ཐར་གྱིས་ཚེ་འདིའི་དོན་ཆེན་པོའི་
ཁུར་དུ་བཟུང་སྟེ། ཚེགས་འབྱོར་འདུ་བྱེད་དགེ་
བའི་བསོད་ནམས་ཀྱི་ཞིང་དམ་པར་གང་གི་གསུང་
འབུམ་འདི་པར་འགོད་ཞུ་བའི་ལས་ལམ་རྫོགས་་་ISBN 962-450-108-4
པར་སྤེལ་བ་ལ། གང་གི་འཚེ་བས་མི་ཕམ་ཞིང་། །
སྲིད་པ་གཡོམ་པོར་མི་འཇིགས་པར། །དྲིན་ལྡན་བླ་
མའི་ཐུགས་ཀྱི་མཛོད། །གོ་ལའི་ཞིང་ལ་རྒྱན་དུ་་
སྤེལ། །ཞེས་སུ་སྨོན་པའི་དམ་བཅའ་དགེ་བའི་ཞིང་
ཕུན་སུམ་ཚོགས་པར་བསྒྲུབས་པ་ལེགས་སོ། །དེ་
ཡང་རང་ཅག་རྣམས་ཁ་བ་རི་བའི་ལས་ལ་བློ་མིག་
ཅུང་ཟད་ཕྱོགས་པ་འདི་མི་ལུས་རིན་པོ་ཆེའི་དགེ་
ISBN962-450-108-4/D·44013( 7)
མཚན་ཡིན་ལས་ཆེ་སྙམ་པའི་དགའ་བ་མ་ཉམས་
ཚེ་འདིར་མ་ཅུང་བ་མེད་པ་ཞིག་དང་།བཅས། #f: (1——5) 125.007
9789624 501087
ཆི་ཁར་ཡང་སེམས་འཕྲང་བ་མེད་པ་ཞིག་དཀའ་
མོད་ཀྱང་། གང་བྱས་ཁ་མིག་ཡར་བལྟ་སྙམ་པའི་
གདེང་གིས་ནམ་རྒྱུན་ངན་སེམས་སྡུག་གི་ཁུར་བོ་
རིང་དུ་བཏང་བའི་ལེགས་འབྲས་སུ་ལམ་འདིར་་་
རྩོལ་བ་དོན་དུ་འགྲོ་བར་ཡིད་ཆེས་ཡོད་དོ། །

