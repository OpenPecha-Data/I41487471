༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W29186 100EGS1017109ImageGroup:
LCCN: 2005323769 ISBN: 9624501084(set)
Title:
ཡེ་ཤེས་རྒྱ་མཚོ
གསུང་འབུམ།
gsung bum/_ye shesrgyamtsho
Author:
ཡེ་ཤེས་རྒྱ་མཚོ
ye shesrgyamtsho
Descriptor: n/a
OriginalPublication: n/a;n/a
Place: zhangkang
Publisher: zhangkangthAn madpe skrunkhang
Date: 2002
Volume: 2
TotalVolumes: 5
TBRCPages: 2
IntroductoryPages: n/a
TextPages: n/a
ScanningInformation: ScannedatM/SSatluj Infotech Images, E-45, Sector27 Noida DistrictGautam Buddha
Nagar, U.P. 201301 viaNew Delhi, INfortheTibetan Buddhist ResourceCenter, 150 17th
st., NewYork NY 10011 U.S.A2006.

༄༅།། །སྦྲ་ཡེ་ཤེས་ཆུ་མ་ཚའ་གསུབང་
ཡུལ་འམ།
དེབ་གཉིས་པ། 31T
དགེ་ལྡན་བསྟན་པའི་བདག་པོ་རྗེ་ཙོང་ཁ་བ།
གསུང་འབུམ་སྒྲིག་འགོད་མི་སྣ།
སྤྱི་ཁྱབ་རྩོམ་སྒྲིག་པ། ཡུལ་ལྷ་ཐར།
རྩོམ་སྒྲིག་པ། ཆུ་སྐྱེས་བསམ་གཏན། བིས་ཐང་
སྤྲུལ་སྐུ། ལྷ་རྗེ་མགོན་པོ་རྒྱ་མཚོ། རྔོག་བུ་་་་
བདུད་མགོན་ཚེ་རིང་།
ཞུ་དག་པ།རྨོག་འཇམ་དཔལ་རྒྱ་མཚོ། གཅན་
དཀོན་མཆོག་བཀྲ་ཤིས། རྐ་གསར་ཕུན་ཚོགས་
བཀྲ་ཤིས། ལྡོང་ཚ་དཔལ་མགོན།
ལག་བསྟར་རྩོམ་སྒྲིག་པ། ལྡོང་ཚ་དཔལ་མགོན།
文集 编 校 人员
总编辑 : 尤拉太
H] # fH : €¥=kE ####
郭尖措 东果才让
7] : #* # 关确扎西
彭措扎西 欢 龚ཞང་ཀང་ཐཱན་མ་དཔེ་སྐྲུན་ཁང་།
执行编辑: 欢 龚

རྗེ་བཙུན་ཡེ་ཤེས་རྒྱ་མཚོའི
གསུང་འབུམ།
པོད་གཉིས་པ།
ཞང་ཀཱང་ཐན་མ་དཔེ་སྐྲུན་ཁང་།

༄༅། །རྗེ་བཙུན་ཡེ་ཤེས་རྒྱ་མཚོའི་གསུང་འབུམ་བཞུགས་སོ། །
益 嘉措文集
益嘻嘉措 著
མཚོ་ལྷོ་ཁུལ་གུང་ཧོ་རྫོང་བོད་སྐད་ཡིག་གཞུང་ལས་ཁང་གིས་བསྒྲིགས།
青海海南共和藏语文工作委员会 主编
ཞང་ཀྭང་ཐན་མ་དཔེ་སྐྲུན་ཁང་གིས་བསྐྲུན་ཏེ་བཀྲམས།
香港天马出版社出版发行
# 850྾1168 * 1/32 13k;102
1999 515 2002 #3 H91kÆཥུ|
Ep.1000
ISBN 962-450-108-4/D• 44013(€5)
Æ f:(1---5) 125.007L

དཀར་ཆག
ཆག
དཀར
(1)
ཆོས་མངོན་པ་མཛོད་ཀྱི་རྩ་བ།
(60)
ཆོས་མངོན་པ་མཛོད་ཀྱི་གནས་དང་བོའི་ཟུར་མཆན།
ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན། (89)
ཆོས་མངོན་པ་མཛོད་ཀྱི་གནས་གསུམ་པའི་ཟུར་མཆན།
(128)
ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན། ... (172)
ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན། ...... (231)
ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན། ... (266)
ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
(305)
ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
(336)
ཆོས་མངོན་པ་མཛོད་ཀྱི་ཟུར་མཆན་ཆེན་མོ། (362)
1 w

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
༄༅། །ཆོས་མངོན་པ་མཛོད་ཀྱི་ཚིག་ལེའུར་
བྱས་པ་བཞུགས་སོ། །
རྒྱ་གར་སྐད་དུ།ཨ་བྷི་དྷརྨ་ཀོ་ཥཱ་ཀཱ་རི་གཱ།བོད་སྐད་དུ།ཆོས་མངོན་
པ་མཛོད་ཀྱི་ཚིག་ལེའུར་བྱས་པ། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །གང་ཞིག་ཀུན་ལ་མུན་པ་གཏན་བཅོམ་ཞིང་།
འཁོར་བའི་འདམ་ལས་འགྲོ་བ་དྲངས་མཛད་པ། །དོན་བཞིན་སྟོན་
པ་དེ་ལ་ཕྱག་འཚལ་ནས། །ཆོས་མངོན་མཛོད་ཀྱི་བསྟན་བཅོས་རབ་
བཤད་བྱ། །ཆོས་མངོན་ཤེས་རབ་དྲི་མེད་རྗེས་འབྲང་བཅས། །དེ་
ཐོབ་བྱ་ཕྱིར་གང་དང་བསྟན་བཅོས་གང༌། །འདིར་དེ་དོན་དུ་ཡང་
དག་ཆུད་ཕྱིར་རམ། །འདི་ཡི་གནས་དེ་ཡིན་པས་ཆོས་མངོན་་་་་་་
མཛོད། །ཆོས་རྣམས་རབ་ཏུ་རྣམ་འབྱེད་མེད་པར་ཉོན་མོངས་་་་་་
རྣམས། །གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །ཉོན་
མོངས་པས་ཀྱང་འཇིག་རྟེན་སྲིད་མཚོ་འདིར་འཁྱམས་ཏེ། །དེ་བས་
དེ་ཕྱིར་འདི་ནི་སྟོན་པས་གསུངས་སོ་ལོ། །ཟག་བཅས་ཟག་པ་མེད་
ཆོས་རྣམས། །ལམ་མ་གཏོགས་པའི་འདུས་བྱས་རྣམས། ། ཟག་
བཅས་གང་ཕྱིར་དེ་དག་ལ། །ཟག་རྣམས་ཀུན་ཏུ་རྒྱས་པར་འགྱུར། །
ཟག་མེད་ལམ་གྱི་བདེན་པ་དང༌། །འདུས་མ་བྱས་རྣམ་གསུམ་ཡང་
སྟེ། །ནམ་མཁའ་དང་ནི་འགོག་པ་གཉིས། །དེ་ལ་ནམ་མཁའ་མི་སྒྲིབ་
པའོ། །སོ་སོར་བརྟགས་པས་འགོག་པ་གང༌། །བྲལ་བའོ་སོ་སོ་སོ་སོ་
1

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
་་་་་་་ཡིན། །སྐྱེ་ལ་གཏན་དུ་གེགས་བྱེད་པ། །འགོག་གཞན་སོ་སོཪ་་
བརྟགས་མིན་པས། ། འདུས་བྱས་ཆོས་རྣམས་དེ་དག་ཀྱང་། །
གཟུགས་ལ་སོགས་པའི་ཕུང་བོ་ལྔ། །དེ་དག་ཉིད་དུས་གཏམ་གཞི་
དང་། །ངེས་པར་འབྱུང་བཅས་གཞི་དང་བཅས། །གང་དག་ཟག་
བཅས་ཉེར་ལེན་པའི། །ཕུང་བོའང་དེ་དག་འཐབ་བཅས་ཀྱང་། །
སྡུག་བསྔལ་ཀུན་འབྱུང་འཇིག་རྟེན་དང་། །ལྷ་གནས་སྲིད་པའང་དེ་
དག་ཡིན། །གཟུགས་ནི་དབང་བོ་ལྔ་དང་དོན། །ལྔ་དང་རྣམ་རིག་
བྱེད་མིན་ཉིད། །དེ་དག་རྣམས་ཀྱི་རྣམ་ཤེས་རྟེན། །མིག་ལ་སོགས་
གཟུགས་དང་བ་རྣམས། །གཟུགས་རྣམ་གཉིས་དང་རྣམ་ཉི་ཤུ། །སྒྲ་
ནི་རྣམ་པ་བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་
བཅུ་གཅིག་བདག་ཉིད་དོ། །གཡེངས་དང་སེམས་མེད་པ་ཡི་ཡང་། །
དགེ་དང་མི་དགེ་རྗེས་འབྲེལ་གང༌། །འབྱུང་བ་ཆེ་རྣམས་རྒྱུར་བྱས་
པ། །དེ་ནི་རྣམ་རིག་བྱེད་མིན་བརྗོད། །འབྱུང་བ་དག་ནི་ས་ཁམས་
དང་། །ཆུ་དང་མེ་དང་རླུང་ཁམས་རྣམས། །འཛིན་པ་ལ་སོགས་ལས་
སུ་གྲུབ། །སྲ་གཤེར་དྲོ་ཉིད་གཡོ་བ་རྣམས། །འཇིག་རྟེན་གྱི་ནི་ཐ་
སྙད་དུ། །ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་
ཚོགས་ཁམས། །ཉིད་ཡིན་དེ་དང་འདྲ་བའང་ཡིན། །དབང་དོན་དེ་
དག་ཁོ་ན་ལ། །སྐྱེ་མཆེད་དང་ནི་ཁམས་བཅུར་འདོད། །ཚོར་བ་མྱོང་
བའོ་འདུ་ཤེས་ནི། །མཚན་མར་འཛིན་པའི་བདག་ཉིད་དོ། །འདུ་
བྱེད་ཕུང་བོ་བཞི་ལས་གཞན། །དེ་གསུམ་རྣམ་རིག་བྱེད་མིན་དང་། །
འདུས་མ་བྱས་རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཤེས་
བྱ། །རྣམ་ཤེས་སོ་སོར་རྣམ་རིག་པ།།ཡིད་ཀྱི་སྐྱེ་མཆེད་ཀྱང་དེ་་་་
ཡིན། །ཁམས་བདུན་དག་ཏུའང་འདོད་པ་སྟེ། །རྣམ་པར་ཤེས་པ་
2

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
དྲུག་དང་ཡིད། །དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་
དེ་ཡིད་དོ། །དྲུག་པའི་རྟེན་ནི་རབ་བསྒྲུབ་ཕྱིར། །ཁམས་ནི་བཅོ་
བརྒྱད་དག་ཏུ་འདོད། །ཕུང་བོ་དང་ནི་སྐྱེ་མཆེད་དང་། །ཁམས་་
གཅིག་གིས་ནི་ཐམས་ཅད་བསྡུས། ། རང་གི་ངོ་བོ་ཉིད་ཀྱིས་ཏེ། །
གཞན་གྱི་དངོས་དང་མི་ལྡན་ཕྱིར། །མིག་ལ་སོགས་པ་གཉིས་མོད་
ཀྱི། །རིགས་དང་སྤྱོད་ཡུལ་རྣམ་པར་ཤེས། །འདྲ་བའི་ཕྱིར་ན་ཁམས་
གཅིག་ཉིད། །མཛེས་བྱའི་ཕྱིར་ན་གཉིས་བྱུང་ངོ་། །སྤུངས་དང་སྐྱེ་སྒོ་
རིགས་ཀྱི་དོན། །ཕུང་བོ་སྐྱེ་མཆེད་ཁམས་རྣམས་ཡིན། །རྨོངས་་་་་
དབང་འདོད་རྣམ་གསུམ་གྱི་ཕྱིར། །ཕུང་བོ་ལ་སོགས་གསུམ་བསྟན་
ཏོ། །རྩོད་པའི་རྩ་བར་གྱུར་པ་དང༌། །འཁོར་བའི་རྒྱུ་ཕྱིར་རིམ་རྒྱུའི་
ཕྱིར། །སེམས་བྱུང་རྣམས་ལས་ཚོར་བ་དང༌། །འདུ་ཤེས་ལོགས་ཤིག་
ཕུང་བོར་གཞག ། ཕུང་བོ་དག་ཏུ་འདུས་མ་བྱས། །དོན་དུ་མི་རུང་
ཕྱིར་མ་བཤད། །རིམ་ནི་རགས་དང་ཀུན་ཉོན་མོངས། །སྣོད་སོགས་
དོན་ཁམས་ཇི་བཞིན་ནོ། །ད་ལྟའི་དོན་ཕྱིར་དང་བོ་ལྔ། །འབྱུང་བ་
ལས་གྱུར་དོན་ཕྱིར་བཞི། །གཞན་ནི་ཆེས་རིང་མྱུར་འཇུག་ཕྱིར། །
ཡང་ན་ཇི་ལྟར་གནས་བཞིན་རིམ། །བྱེ་བྲག་དོན་དང་གཙོ་བོའི་་་
ཕྱིར། །ཆོས་མང་བ་དང་མཆོག་བསྡུས་ཕྱིར། །གཅིག་ནི་གཟུགས་ཀྱི་
སྐྱེ་མཆེད་དང་། །གཅིག་ནི་ཆོས་ཤེས་བྱ་བར་བརྗོད། །ཆོས་ཀྱི་ཕུང་
བོ་བརྒྱད་ཁྲི་དག །གང་རྣམས་ཐུབ་པས་གསུངས་དེ་དག །ཚིག་
གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། །
ཁ་ཅིག་བསྟན་བཅོས་ཚད་ཅེས་ཟེར། །ཕུང་བོ་ལ་སོགས་གཏམ་རེ་
ཡིན། །སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་བོ་མཐུན་པར་
གསུངས། །དེ་བཞིན་གཞན་ཡང་ཅི་རིགས་པར། །ཕུང་བོ་སྐྱེ་མཆེད་
3

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཁམས་རྣམས་ནི། །རང་གི་མཚན་ཉིད་ལེགས་དཔྱད་དེ། །ཇི་སྐད་
བཤད་པར་བསྡུ་བར་བྱ། །བུ་ག་ནམ་མཁའི་ཁམས་ཤེས་བྱ།།སྣང་
དང་མུན་པ་དག་ཡིན་ལོ། །ཟག་དང་བཅས་པའི་རྣམ་ཤེས་ནི། །རྣམ་
ཤེས་ཁམས་ཡིན་སྐྱེ་བའི་རྟེན། །བསྟན་ཡོད་འདིར་ནི་གཟུགས་གཅིག་
པུ། །གྲོགས་དང་བཅས་པ་གཟུགས་ཅན་བཅུ། །ལུང་མ་བསྟན་་་་་
བརྒྱད་དེ་དག་ཉིད། །གཟུགས་སྒྲ་མ་གཏོགས་གཞན་རྣམ་གསུམ།
འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་
བཞིའོ། །དྲི་དང་རོ་དང་སྣ་དང་ནི།།ལྕེ་ཡི་རྣམ་ཤེས་ཁམས་མ་་་་་
གཏོགས། །གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་
ཀྱི་རྣམ་ཤེས་ཁམས། །དེ་གསུམ་ཟག་བཅས་ཟག་པ་མེད། །ལྷག་མ་
རྣམས་ནི་ཟག་བཅས་སོ། །རྟོག་དང་དཔྱོད་དང་བཅས་པ་ནི། །རྣམ་
པར་ཤེས་པའི་ཁམས་ལྔ་ཡིན། །ཐ་མ་གསུམ་ནི་རྣམ་གསུམ་མོ།།ལྷག་
མ་རྣམས་ནི་གཉིས་ཀ་སྤངས། །ངེས་པར་རྟོག་དང་རྗེས་དྲན་པའི། །
རྣམ་པར་རྟོག་པས་རྣམ་མི་རྟོག ། དེ་དག་ཡིད་ཀྱི་ཤེས་རབ་་་་་་
གཡེང་། །ཡིད་ཀྱི་དྲན་པ་ཐམས་ཅད་ཉིད། །དམིགས་བཅས་སེམས་
ཀྱི་ཁམས་བདུན་ནོ། །ཆོས་ཀྱི་ཕྱེད་ཀྱང་མ་ཟིན་དགུ ། བརྒྱད་པོ་དེ་
དག་རྣམས་དང་སྒྲ། །དགུ་བོ་གཞན་ནི་རྣམ་པ་གཉིས། །རེག་བྱ་རྣམ་
པ་གཉིས་ཡིན་ཏེ། །ལྷག་མ་གཟུགས་ཅན་དགུ་བོ་ནི། །འབྱུང་གྱུར་
ཆེས་ཁམས་ཕྱོགས་གཅིག་ཀྱང་། །གཟུགས་ཅན་བཅུ་ནི་བསགས་་་་
པའོ། །གཅོད་བྱེད་གཅད་པར་བྱ་བ་ཉིད། །ཕྱི་རོལ་གྱི་ནི་ཁམས་བཞི་
ཡིན། །དེ་བཞིན་བསྲེག་བྱ་འཇལ་བྱེད་པའོ། །སྲེག་དང་གཞལ་ལ་མི་
མཐུན་སྨྲ། ། རྣམ་པར་སྨིན་ལས་བྱུང་བ་དང་། །རྒྱས་ལས་བྱུང་བ་
ནང་གི་ལྔ། །སྒྲ་ནི་རྣམ་སྨིན་ལས་སྐྱེས་མིན། །རྒྱུ་མཐུན་ལས་བྱུང་

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
རྣམ་སྨིན་སྐྱེས། །ཐོགས་པ་མེད་བརྒྱད་གཞན་རྣམ་གསུམ། །རྫས་
དང་ལྡན་གཅིག་ཐ་མ་གསུམ། །སྐད་ཅིག་མ་སྟེ་མིག་དང་ནི། །རྣམ་
ཤེས་ཁམས་དག་སོ་སོ་དང་། ། ལྷན་ཅིག་ཏུ་ཡང་འཐོབ་པ་ཡོད། །
ནང་གི་བཅུ་གཉིས་གཟུགས་ལ་སོགས། །མ་གཏོགས་ཆོས་ཤེས་བྱ་བ་
ནི། །རྟེན་པ་དང་བཅས་ལྷག་མ་ནི། །དེ་དང་མཚུངས་པ་དག་ཀྱང་
ཡིན། །གང་ཞིག་རང་གི་ལས་མི་བྱེད། །བཅུ་ནི་སྒོམ་པས་སྤང་བྱ་
ཡིན། །ལྔ་ཡང་ཐ་མ་གསུམ་རྣམ་གསུམ།།ཉོན་མོངས་ཅན་མིན་་་
མཐོང་སྤང་མིན། །གཟུགས་མིན་དྲུག་པ་མིན་སྐྱེས་མིན། །མིག་དང་
ཆོས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །རྣམ་ཤེས་
ལྔ་དང་མཚུངས་སྐྱེས་བློ། །ངེས་རྟོག་མེད་ཕྱིར་ལྟ་བ་ཡིན། །མིག་གིས་
གཟུགས་རྣམས་མཐོང་རྟེན་བཅས། །དེ་ལ་བརྟེན་པའི་རྣམ་ཤེས་་་
མིན། །གང་ཕྱིར་བར་དུ་ཆོད་པ་ཡི། །གཟུགས་ནི་མཐོང་བ་མིན་ཕྱིར་
ལོ། །མིག་ནི་གཉིས་ཀ་དག་གིས་ཀྱང་། །མཐོང་སྟེ་གསལ་བར་མཐོང་
ཕྱིར་རོ། །མིག་དང་ཡིད་དང་རྣ་བ་ནི། །ཡུལ་དང་མ་ཕྲད་གསུམ་
གཞན་དུ། །སྣ་ལ་སོགས་པ་གསུམ་གྱིས་ནི། །ཡུལ་ནི་མཉམ་པ་འཛིན་
པར་འདོད། །ཐ་མའི་རྟེན་འདས་ལྔ་རྣམས་ཀྱི། །དེ་དག་ལྷན་ཅིག་
སྐྱེས་པའང་ཡིན། །དེ་དག་གྱུར་པས་འགྱུར་ཉིད་ཕྱིར། །རྟེན་ནི་མིག་
ལ་སོགས་པ་ཡིན། །དེ་ཕྱིར་ཐུན་མོང་མ་ཡིན་ཕྱིར། །དེ་དག་གིས་ནི་
རྣམ་ཤེས་བསྟན། །ལུས་ལ་འོག་མའི་མིག་མ་ཡིན། །མིག་གིས་གོང་
མའི་གཟུགས་མ་ཡིན། །རྣམ་པར་ཤེས་པའང་དེ་ཡི་གཟུགས། །ལུས་
ཀྱིའང་གཉིས་ཀ་ཐམས་ཅད་དུ། །རྣ་བའང་དེ་བཞིན་གསུམ་དག་
ནི། །ཐམས་ཅད་རང་གི་ས་པ་ཉིད། །ལུས་ཀྱི་རྣམ་ཤེས་འོག་དང་
ནི། །རང་གི་ས་ཡིད་མ་ངེས་ཏེ།།གཉིས་ཀྱིས་རྣམ་ཤེས་ཕྱི་ཡི་ལྔ། །
-5 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འདུས་མ་བྱས་ཆོས་རྟག་པའོ། །ཆོས་ཀྱི་ཕྱེད་དང་གང་དག་ནི། །བཅུ་
གཉིས་ནང་གིར་བཤད་དབང་བོ། །ཆོས་མངོན་པའི་མཛོད་ཀྱི་ཚིག་
ལེའུར་བྱས་པ་ལས་ཁམས་བསྟན་པ་ཞེས་བྱ་བ་སྟེ་གནས་དང་བོའོ། །
ལྔ་བོ་རྣམས་ནི་དོན་བཞི་ལ། །དབང་བྱེད་བཞི་རྣམས་གཉིས་
ལ་ལོ། །ལྔ་དང་བརྒྱད་པོ་དེ་རྣམས་ནི། །ཀུན་ནས་ཉོན་མོངས་རྣམ་
བྱང་ལ། །རང་གི་དོན་དང་ཐམས་ཅད་ལ། །དམིགས་པར་དབང་
བྱེད་ཕྱིར་དབང་དྲུག ། མོ་ཉིད་ཕོ་ཉིད་ལ་དབང་ཕྱིར། །ལུས་ལས་
མོ་དང་ཕོ་དབང་དག ། རིག་གནས་ཀུན་ནས་ཉོན་མོངས་དང་། །
རྣམ་པར་བྱང་ལ་དབང་བྱེད་ཕྱིར། །སྲོག་དང་ཚོར་བ་རྣམས་དང་
ནི། །དད་སོགས་དབང་བོ་ལྔར་འདོད་དོ། །མྱ་ངན་འདས་སོགས་
གོང་ནས་གོང་། །འཐོབ་པ་ལ་ནི་དབང་བྱེད་ཕྱིར། །ཀུན་ཤེས་བྱེད་
དང་ཀུན་ཤེས་དང་། །དེ་བཞིན་ཀུན་ཤེས་ལྡན་དབང་བོ། །སེམས་ཀྱི་
རྟེན་དང་དེའི་བྱེ་བྲག ། གནས་དང་ཀུན་ནས་ཉོན་མོངས་ཉིད།
ཚོགས་དང་རྣམ་བྱང་ཇི་སྙེད་པ།།དབང་བོ་དག་ཀྱང་དེ་སྙེད་དུ། །
ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོད་་་
ལས། །བཅུ་བཞི་དེ་བཞིན་ལྡོག་པ་ལ། །དབང་བོ་རྣམས་ནི་གཞན་
ཡིན་ནོ། །ལུས་ཚོར་སིམ་པ་མ་ཡིན་གང་། །སྡུག་བསྔལ་དབང་བོའོ་
སིམ་པ་ནི། །བདེ་བའོ་བསམ་གཏན་གསུམ་པ་ན། །སེམས་ཀྱི་དེ་ནི་
བདེ་དབང་བོ། །གཞན་ན་དེ་ཡིད་བདེ་བ་ཡིན། །སེམས་ཀྱི་སིམ་པ་
མ་ཡིན་པ། །ཡིད་མི་བདེ་བའོ་བཏང་སྙོམས་ནི། །བར་མའོ་གཉིས་
ཀའི་མི་རྟོག་ཕྱིར། །མཐོང་སྒོམ་མི་སློབ་ལམ་ལ་དགུ ། གསུམ་ཡིན་
གསུམ་ནི་དྲི་མ་མེད། །གཟུགས་ཅན་སྲོག་དང་སྡུག་བསྔལ་དག །
ཟག་དང་བཅས་པ་དགུ་རྣམ་གཉིས། །སྲོག་ནི་རྣམ་སྨིན་བཅུ་གཉིས་
6

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
གཉིས། །ཐ་མ་བརྒྱད་དང་ཡིད་མི་བདེ།།མ་གཏོགས་པ་སྟེ་དེ་གཅིག་
ནི། །རྣམ་པར་སྨིན་བཅས་བཅུ་རྣམ་གཉིས། །ཡིད་དང་ཚོར་གཞན་
དད་ལ་སོགས། །དགེ་བ་བརྒྱད་ཡིད་མི་བདེ་བ། །རྣམ་གཉིས་ཡིད་
དང་ཚོར་གཞན་ནི། །རྣམ་གསུམ་གཞན་ནི་རྣམ་པ་གཅིག ། དྲི་
མེད་མ་གཏོགས་འདོད་པར་གཏོགས། །ཕོ་མོའི་དབང་དང་སྡུག་་་
བསྔལ་དག །མ་གཏོགས་གཟུགས་གཏོགས་གཟུགས་ཅན་དང་། །
བདེ་བའང་མ་གཏོགས་གཟུགས་མེད་གཏོགས། །ཡིད་དང་ཚོར་བ་
གསུམ་རྣམ་གསུམ། །གཉིས་ཀྱིས་སྤང་བྱ་ཡིད་མི་བདེ། །དགུ་ནི་སྒོམ་
པས་ལྔ་བོ་ནི། །སྤང་བར་བྱ་མིན་ཡང་གསུམ་མིན། །འདོད་པར་དང་
བོར་རྣམ་སྨིན་གཉིས། །རྙེད་དེ་བརྫུས་ཏེ་སྐྱེ་བས་མིན། །དེ་ཡིས་དྲུག་
གམ་བདུན་ནམ་བརྒྱད། །གཟུགས་ན་དྲུག་གོ་གོང་མར་གཅིག །
གཟུགས་མེད་དག་ཏུ་འཆི་བ་ནི། །སྲོག་དང་ཡིད་དང་བཏང་སྙོམས་
ཉིད། །འགག་པར་འགྱུར་རོ་གཟུགས་ན་བརྒྱད། །འདོད་པར་་་་་
བཅུའམ་དགུའམ་བརྒྱད། །རིམ་གྱིས་འཆི་བ་དག་ལ་བཞི། །དགེ་ལ་
ཐམས་ཅད་དག་ཏུ་ལྔ། །འབྲས་བུ་ཐ་མ་གཉིས་དགུས་འཐོབ། །
གཉིས་ནི་བདུན་དང་བརྒྱད་དང་དགུས།།བཅུ་གཅིག་དག་གིས་དགྲ་
བཅོམ་ཉིད། །འགའ་ཞིག་སྲིད་ཕྱིར་བཤད་པ་ཡིན། །བཏང་སྙོམས་
དང་ནི་སྲོག་དང་ནི། །ཡིད་དང་ལྡན་ལ་ངེས་གསུམ་ལྡན། །བདེ་ལུས་
ལྡན་ལ་བཞི་དག་དང་།།མིག་སོགས་ལྡན་ལ་ལྔ་དང་ལྡན། །ཡིད་
བདེ་ལྡན་ཡང་སྡུག་བསྔལ་ལྡན། །བདུན་དང་མོ་ཡི་དབང་སོགས་
ལྡན། །བརྒྱད་དང་ཀུན་ཤེས་ལྡན་པ་ཡི། །དབང་བོ་ལྡན་ལ་བཅུ་
གཅིག་ལྡན། །ཀུན་ཤེས་བྱེད་པའི་དབང་ལྡན་ལ། །བཅུ་གསུམ་དག་
དང་ལྡན་པ་ཡིན། །དགེ་མེད་ནང་ན་ཉུང་ལྡན་པ། །ལུས་ཚོར་སྲོག་
7

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡིད་བརྒྱད་དང་ལྡན། །གཟུགས་མེད་བྱིས་པའང་དེ་བཞིན་ཏེ། །
བཏང་སྙོམས་སྲོག་ཡིད་དགེ་རྣམས་དང༌། །མང་བོར་ལྡན་ལ་བཅུ་
དགུ་སྟེ། །དྲི་མ་མེད་རྣམས་མ་གཏོགས་སོ། །མཚན་གཉིས་འཕགས་
པ་ཆགས་བཅས་ཏེ། །མཚན་གཅིག་དྲི་མེད་གཉིས་མ་གཏོགས། །
འདོད་ན་དབང་བོ་མེད་པ་དང༌། །སྒྲ་མེད་ཕྲ་རབ་རྡུལ་རྫས་་་་་་་་་
བརྒྱད། །ལུས་དབང་ལྡན་ལ་རྫས་དགུའོ། །དབང་བོ་གཞན་ལྡན་
རྫས་བཅུའོ། །སེམས་དང་སེམས་བྱུང་དེས་ལྷན་ཅིག །ཐམས་ཅད་
འདུས་བྱས་མཚན་ཉིད་དང༌། །ཐོབ་པའམ་སེམས་བྱུང་རྣམ་ལྔ་སྟེ། །
ས་མང་ལ་སོགས་ཐ་དད་ཕྱིར། །ཚོར་དང་སེམས་པ་འདུ་ཤེས་་་་་་
དང་། །འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་མོས་
པ་དང་། །ཏིང་ངེ་འཛིན་སེམས་ཐམས་ཅད་ལ། །དད་དང་བག་ཡོད་
ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས་
རྣམ་མི་འཚེ་དང་། །བརྩོན་འགྲུས་རྟག་ཏུ་དགེ་ལ་འབྱུང༌། །རྨོངས་
དང་བག་མེད་ལེ་ལོ་དང་། །མ་དད་པ་དང་རྨུགས་དང་རྒོད། །ཉོན་
མོངས་ཅན་ལ་རྟག་ཏུ་འབྱུང་། །མི་དགེ་ལ་ནི་ཁྲེལ་མེད་དང་། ངོ་ཚ་
མེད་པའོ་ཁྲོ་བ་དང༌། །འཁོན་དུ་འཛིན་དང་གཡོ་དང་ནི། །ཕྲག་
དོག་འཚིག་འཆབ་སེར་སྣ་དང༌། །སྒྱུ་དང་རྒྱགས་དང་རྣམ་འཚེ་ནི། །
ཉོན་མོངས་ཆུང་ངུའི་ས་པ་རྣམས། །འདོད་པའི་དགེ་བའི་སེམས་ལ་
ནི། །རྟོག་དང་དཔྱོད་དང་བཅས་པའི་ཕྱིར།།སེམས་ལས་བྱུང་བ་ཉི་
ཤུ་གཉིས། །ལ་ལ་དག་ཏུ་འགྱོད་པ་བསྣན། །མི་དགེ་ལ་ནི་མ་འདྲེས་
དང་། །ལྟ་དང་ལྡན་ལའང་ཉི་ཤུ་འབྱུང་། །ཉོན་མོངས་བཞི་དང་ཁྲོ་
སོགས་དང་། །འགྱོད་པ་དང་ནི་ཉི་ཤུ་གཅིག ། བསྒྲིབས་ལ་བཅོ་
བརྒྱད་ལུང་མ་བསྟན། ། གཞན་ལ་བཅུ་གཉིས་དག་ཏུ་འདོད། །
8

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
གཉིད་ནི་ཀུན་ལ་མི་འགལ་ཕྱིར། །གང་ལ་ཡོད་པ་དེ་བསྣན་ནོ། །དེ་
ལས་འགྱོད་གཉིད་མི་དགེ་རྣམས། །བསམ་གཏན་དང་བོ་དག་ན་
མེད། །རྟོག་པའང་བསམ་གཏན་ཁྱད་པར་ཅན། །དེ་ཡི་གོང་ན་་་
དཔྱོད་པ་ཡང་། །མ་གུས་ངོ་ཚ་མེད་ཁྲེལ་མེད། །ཁ་ན་མ་ཐོ་འཇིགས་
མི་ལྟ། །དགའ་དད་གུས་ཉིད་ངོ་ཚ་ཤེས། །དེ་གཉིས་འདོད་དང་
གཟུགས་དག་ན། ། རྟོག་དང་དཔྱོད་པ་རྩིང་ཞིབ་ཉིད། །ང་རྒྱལ་་
ཁེངས་པ་རྒྱགས་པ་ནི། །རང་གི་ཆོས་ལ་ཆགས་པ་ཡི །སེམས་ནི་
ཡོངས་སུ་གཏུགས་པའོ། །སེམས་དང་ཡིད་དང་རྣམ་ཤེས་ནི། །དོན་
གཅིག་སེམས་དང་སེམས་བྱུང་དང་། །རྟེན་དང་དམིགས་དང་རྣམ་
བཅས་དང་། །མཚུངས་པར་ལྡན་པའང་རྣམ་པ་ལྔ། །མི་ལྡན་པ་ཡི་
འདུ་བྱེད་རྣམས། །ཐོབ་དང་མ་ཐོབ་སྐལ་མཉམ་དང་། །འདུ་ཤེས་
མེད་སྙོམས་འཇུག་པ་དང་། །སྲོག་དང་མཚན་ཉིད་རྣམས་དང་ནི། །
མིང་གི་ཚོགས་ལ་སོགས་པ་ཡང་། །ཐོབ་པ་རྙེད་དང་ལྡན་པའོ། །
ཐོབ་དང་མ་ཐོབ་རང་རྒྱུད་དུ། །གཏོགས་རྣམས་ཀྱི་འོ་འགོག་གཉིས་
ལ་
ཀྱི། །དུས་གསུམ་པ་ཡི་རྣམ་པ་གསུམ། །དགེ་ལ་སོགས་ཀྱི་དགེ་
སོགས། །དེར་གཏོགས་རྣམས་ཀྱི་རང་ཁམས་པ། །མ་གཏོགས་་་་་་
རྣམས་ཀྱི་རྣམ་པ་བཞི། །སློབ་དང་མི་སློབ་མིན་གྱི་གསུམ། །སྤང་བྱ་
མིན་པའི་རྣམ་གཉིས་འདོད། །ལུང་བསྟན་མིན་ཐོབ་ལྷན་ཅིག་སྐྱེ། །
མངོན་ཤེས་སྤྲུལ་བ་མ་གཏོགས་པ། །བསྒྲིབས་པའི་གཟུགས་ཀྱིའང་
འདོད་པ་ན། །གཟུགས་ཀྱི་སྔར་ནི་སྐྱེ་བ་མེད། །མ་ཐོབ་མ་བསྒྲིབས་
ལུང་མ་བསྟན། །འདས་མ་སྐྱེས་ཀྱི་དེ་རྣམ་གསུམ། །འདོད་སོགས་
གཏོགས་དང་དྲི་མེད་ཀྱིའང་། །ལམ་མ་ཐོབ་པ་སོ་སོ་ཡི། །སྐྱེ་བོར་
འདོད་དོ་དེ་ཐོབ་དང་། །ས་འཕོས་ནས་ནི་རྣམ་ཉམས་འགྱུར། །སྐལ་
9

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཉམ་སེམས་ཅན་འདྲ་བའོ། །འདུ་ཤེས་མེད་པ་བ་འདུ་ཤེས། །མེད་
པར་སེམས་དང་སེམས་བྱུང་རྣམས། །འགོག་པའོ་རྣམ་སྨིན་དེ་འབྲས་
ཆེ། །དེ་བཞིན་འདུ་ཤེས་མེད་སྙོམས་འཇུག །བསམ་གཏན་ཐ་མར་
་འབྱུང་འདོད་པས། ། དགེ་བའོ་སྐྱེས་ནས་མྱོང་འགྱུར་ཉིད། །
འཕགས་པའི་མ་ཡིན་དུས་གཅིག་འཐོབ། །འགོག་པ་ཞེས་པའང་དེ་
བཞིན་ཉིད། །འདི་གནས་དོན་དུ་སྲིད་རྩེ་སྐྱེས། །དགེ་བའོ་གཉིས་སུ་
མྱོང་འགྱུར་དང་། །མ་ངེས་འཕགས་པའི་སྦྱོར་བས་འཐོབ། །ཐུབ་
པའི་བྱང་ཆུབ་ཀྱིས་ཐོབ་བྱ། །དང་བོར་མ་ཡིན་སྐད་ཅིག་མ། །སུམ་
ཅུ་རྩ་བཞིས་ཐོབ་ཕྱིར་རོ། །གཉིས་ཀ་འདོད་དང་གཟུགས་རྟེན་་་་
ཅན། །འགོག་པ་དང་བོར་མིའི་ནང་དུ། །སྲོག་ནི་ཚེ་ཡིན་དྲོད་དང་
ནི།།རྣམ་ཤེས་རྟེན་གང་ཡིན་པའོ།།།མཚན་ཉིད་དག་ནི་སྐྱེ་བ་་་་་
དང་། །རྒ་དང་གནས་དང་མི་རྟག་ཉིད། །དེ་དག་སྐྱེ་བའི་སྐྱེ་ལ་་་
སོགས། །དེ་ཆོས་བརྒྱད་དང་གཅིག་ལ་འཇུག ། རྒྱུ་དང་རྐྱེན་དག་
མེད་པར་ནི། །སྐྱེ་བས་བསྐྱེད་བྱ་སྐྱེད་བྱེད་མིན། །མིང་གི་ཚོགས་ལ་
སོགས་པ་ནི། །མིང་དང་དག་དང་ཡི་གེའི་ཚོགས། །འདོད་དང་་་
གཟུགས་གཏོགས་སེམས་ཅན་སྟོན། །རྒྱུ་མཐུན་ལུང་བསྟན་མིན་དེ་
བཞིན། །སྐལ་མཉམ་རྣམ་པར་སྨིན་པའང་ཡིན། །ཁམས་གསུམ་པ་
སྟེ་ཐོབ་རྣམ་གཉིས། །མཚན་ཉིད་རྣམས་ཀྱང་སྙོམས་འཇུག་དང་། །
མི་ལྡན་པ་དག་རྒྱུ་མཐུན་པ། །བྱེད་རྒྱུ་ལྷན་ཅིག་འབྱུང་བ་དང་། །
སྐལ་མཉམ་མཚུངས་པར་ལྡན་པ་དང་། །ཀུན་ཏུ་འགྲོ་དང་རྣམ་སྨིན་
དང་། །རྒྱུ་ནི་རྣམ་པ་དྲུག་ཏུ་འདོད། །རང་ལས་གཞན་པ་བྱེད་རྒྱུའི་
རྒྱུ། །ལྷན་ཅིག་འབྱུང་གང་ཕན་ཚུན་འབྲས། །འབྱུང་བཞིན་སེམས་
ཀྱི་རྗེས་འཇུག་དང་། །སེམས་དང་མཚན་ཉིད་མཚན་གཞི་བཞིན། །
10 -

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
སེམས་ལས་བྱུང་དང་སྡོམ་གཉིས་དང་། །སེམས་དང་དེ་དག་གི་་་་
མཚན་ཉིད། །སེམས་ཀྱི་རྗེས་འཇུག་དུས་དང་ནི། །འབྲས་སོགས་
དགེ་ལ་སོགས་པས་སོ། །སྐལ་མཉམ་རྒྱུ་ནི་འདྲ་བའོ། །རང་རིགས་ས་
པའོ་སྔར་སྐྱེས་རྣམས། །ས་དགུའི་ལམ་ནི་ཕན་ཚུན་དུ། །མཉམ་དང་
ཁྱད་པར་ཅན་གྱི་ཡིན། །སྦྱོར་བྱུང་དེ་གཉིས་ཁོ་ནའི་ཡིན། །ཐོས་དང་
བསམས་བྱུང་ལ་སོགས་པ། །མཚུངས་ལྡན་རྒྱུ་ནི་སེམས་དག་དང་། །
སེམས་བྱུང་རྟེན་མཚུངས་ཅན་རྣམས་སོ། །ཀུན་འགྲོ་ཞེས་བྱ་ཉོན་
མོངས་ཅན། །རྣམས་ཀྱི་རང་ས་ཀུན་འགྲོ་ལྔ། །རྣམ་སྨིན་རྒྱུ་ནི་མི་
དགེ་དང༌། །དགེ་བ་ཟག་བཅས་རྣམས་ཁོ་ན། །ཀུན་འགྲོ་སྐལ་མཉམ་
དུས་གཉིས་པ། །གསུམ་པོ་དག་ནི་དུས་གསུམ་པ། །འདུས་བྱས་བྲལ་
བཅས་འབྲས་བུ་ཡིན། །འདུས་མ་བྱས་ལ་དེ་དག་མེད། །རྣམ་སྨིན་
འབྲས་བུ་ཐ་མའི་ཡིན། །བདག་པོའི་འབྲས་བུ་དང་བོའི་ཡིན། །རྒྱུ་
མཐུན་སྐལ་མཉམ་ཀུན་འགྲོ་བའི། །སྐྱེས་བུ་བ་ནི་གཉིས་ཀྱི་ཡིན། །
རྣམ་སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་
ཕྱིས་འབྱུང་། །རྒྱུ་མཐུན་རྒྱུ་དང་འདྲ་བའོ། །བྲལ་བ་བློ་ཡིས་ཟད་
པའོ། །གང་གི་སྟོབས་ཀྱིས་གང་སྐྱེས་པའི། །འབྲས་དེ་སྐྱེས་བུ་བྱེད་
ལས་སྐྱེས། །སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་
བདག་པོའི་འབྲས། །ལྔ་བོ་ད་ལྟར་འབྲས་བུ་འཛིན། །གཉིས་ནི་རབ་
ཏུ་འབྱིན་པར་བྱེད། །ད་ལྟར་གྱི་དང་འདས་པ་དག ། གཅིག་ནི་
འདས་པས་འབྱིན་པར་འགྱུར། ། ཉོན་མོངས་ཅན་དང་རྣམ་སྨིན་་་
སྐྱེས། །ལྷག་དང་དང་བོ་འཕགས་རིམ་བཞིན། །རྣམ་སྨིན་ཀུན་འགྲོ་
དེ་གཉིས་དང་། །སྐལ་མཉམ་མ་གཏོགས་ལྷག་ལས་སྐྱེས། །སེམས་
དང་སེམས་ལས་བྱུང་བ་ཡིན། །མཚུངས་ལྡན་མ་གཏོགས་གཞན་དེ་
11 ———

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞིན། །རྐྱེན་ནི་བཞི་བོ་དག་ཏུ་གསུངས། ། རྒྱུ་ཞེས་བྱ་བ་རྒྱུ་ལྔ་་་་
ཡིན། །སེམས་དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་
དེ་མ་ཐག ། དམིགས་པ་ཆོས་རྣམས་ཐམས་ཅད་དོ། །བྱེད་རྒྱུ་ཞེས་
བྱ་བདག་པོར་བཤད། །རྒྱུ་གཉིས་པོ་དག་འགག་པ་ལ། །བྱ་བ་བྱེད་
དོ་གསུམ་པོ་ནི། །སྐྱེ་ལའོ་དེ་ལས་གཞན་པ་ཡི། །རྐྱེན་དག་དེ་ལས་
ལྡོག་པ་ཡིན། །བཞི་ཡིས་སེམས་དང་སེམས་བྱུང་རྣམས། །གསུམ་
གྱིས་སྙོམས་པར་འཇུག་པ་གཉིས། །གཞན་ནི་གཉིས་པོ་དག་ལས་
སྐྱེ། །དབང་ཕྱུག་སོགས་མིན་རིམ་སོགས་ཕྱིར། །དེའི་རྒྱུ་འབྱུང་བ་
རྣམ་པ་གཉིས། །འབྱུང་ལས་གྱུར་པའི་རྣམ་པ་ལྔ། །འབྱུང་གྱུར་རྣམ་
གསུམ་ཕན་ཚུན་དུ། །འབྱུང་བ་རྣམས་ཀྱི་དེ་རྣམ་གཅིག ། འདོད་
ཡིད་དགེ་དང་མི་དགེ་དང༌། །བསྒྲིབས་པ་དང་ནི་མ་བསྒྲིབས་པ། །
གཟུགས་དང་གཟུགས་མེད་པ་དག་ན། །མི་དགེ་ལས་གཞན་ཟག་
མེད་གཉིས། །འདོད་སེམས་དགེ་བ་ལས་སེམས་དགུ །དེ་ནི་བརྒྱད་
པོ་ཁོ་ན་ལས། །མི་དགེ་བ་ནི་བཅུ་དག་ལས། །དེ་ལས་བཞི་སྟེ་་་་
བསྒྲིབས་དེ་བཞིན། །མ་བསྒྲིབས་པ་ནི་ལྔ་དག་ལས། །དེ་ལས་མཇུག་
ཐོགས་སེམས་བདུན་ནོ། །གཟུགས་ན་དགེ་ལས་བཅུ་གཅིག་གོ །དེ་
ནི་དགུ་ཡི་མཇུག་ཐོགས་སུ། །བསྒྲིབས་པ་བརྒྱད་ལས་དེ་ལས་དྲུག
། མ་བསྒྲིབས་པ་ནི་གསུམ་ལས་སོ། །དེ་ལས་དྲུག་སྟེ་གཟུགས་མེད་
པའང་། །དེ་ཡི་ཚུལ་ལོ་དགེ་བ་ལས། །སེམས་དགུ་དག་གོ་དེ་དྲུག་གི
། བསྒྲིབས་པ་ལས་བདུན་དེ་དེ་བཞིན། །སློབ་པ་བཞི་ལས་དེ་ལས་
ལྔ། །མི་སློབ་པ་ནི་ལྔ་ལས་སོ། །དེ་ལས་སེམས་ནི་བཞི་དག་གོ །
བཅུ་གཉིས་དེ་དག་ཉི་ཤུར་ཡང༌། །གསུམ་དུ་སྐྱེས་ནས་ཐོབ་པ་པ་་་་་་
དང་། །སྦྱོར་བྱུང་དགེ་རྣམ་གཉིས་ཕྱེ་ནས། །རྣམ་སྨིན་སྐྱེས་དང་སྤྱོད་
12

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ་
ལམ་པ། །བཟོ་ཡི་གནས་དང་སྤྲུལ་བ་དང་། །འདོད་ན་ལུང་བསྟན་
མིན་རྣམ་བཞིར། །གཟུགས་ན་བཟོ་མ་གཏོགས་པའོ། །ཁམས་་
གསུམ་པོ་ཡི་ཉོན་མོངས་ཅན། །དྲུག་དང་དྲུག་དང་གཉིས་རྙེད་དོ།
གཟུགས་སྐྱེས་དགེ་ལ་གསུམ་དག་པོ། །སློབ་པ་ལ་བཞི་ལྷག་ལ་དེ། །
ཆོས་མངོན་པའི་མཛོད་ཀྱི་ཚིག་ལེའུར་བྱས་པ་ལས།དབང་བོ་བསྟན་པ་
ཞེས་བྱ་བ་སྟེ་གནས་གཉིས་པའོ། །
དམྱལ་བ་ཡི་དྭགས་དུད་འགྲོ་དང༌། །མི་རྣམས་དང་ནི་ལྷ་དྲུག་
དག ། འདོད་པའི་ཁམས་ཡིན་དམྱལ་བ་དང་། །གླིང་དབྱེ་བ་ལས་
དེ་ཉི་ཤུ། །གོང་མའི་གནས་དག་བཅུ་བདུན་ནི། །གཟུགས་ཁམས་
ཡིན་དེར་སོ་སོ་ཡི། །བསམ་གཏན་ས་ནི་གསུམ་པ་ཡིན། །བཞི་བ་ས་
ནི་བརྒྱད་པ་ཡིན། །གཟུགས་མེད་ཁམས་ན་གནས་མེད་དོ། །སྐྱེ་བ་
ལས་ནི་རྣམ་པ་བཞི། །དེར་ནི་རིས་དང་སྲོག་ལ་ཡང་། །སེམས་ཀྱི་
རྒྱུད་ནི་རྟེན་པ་ཡིན། །དེར་ནི་དམྱལ་སོགས་འགྲོ་བ་ལྔ། །རང་གི་
མིང་གིས་བསྟན་དེ་དག །ཉོན་མོངས་ཅན་མིན་ལུང་བསྟན་མིན། །
སེམས་ཅན་ཞེས་བྱ་བར་སྲིད་མིན། །ལུས་དང་འདུ་ཤེས་ཐ་དད་་་
དང་། །ལུས་ཐ་དད་ཅིང་འདུ་ཤེས་གཅིག ། བཟློག་དང་ལུས་དང་
འདུ་ཤེས་གཅིག ། གཟུགས་ཅན་མ་ཡིན་གསུམ་པོ་དག ། རྣམ་
ཤེས་གནས་པ་བདུན་ལྷག་མ། །དེ་འཇོམས་བྱེད་ལྡན་སྲིད་རྩེ་དང་། །
འདུ་ཤེས་མེད་པའི་སེམས་ཅན་རྣམས།།།སེམས་ཅན་གྱི་ནི་གནས་
དགུར་བཤད། །མི་འདོད་བཞིན་གནས་ཕྱིར་གཞན་མིན། །གནས་
པ་དག་ནི་ཡང་བཞི་སྟེ། །ཟག་དང་བཅས་པའི་ཕུང་བོ་བཞི། །རང་
གི་ས་པ་ཉིད་རྣམ་ཤེས། །འབའ་ཞིག་གནས་པར་མ་བཤད་དོ། །བསྡུ་
ན་མུ་ནི་བཞི་ཡིན་ནོ། །དེར་ནི་སྒོ་ང་ལས་སྐྱེས་སོགས། །སེམས་ཅན་
13

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྐྱེ་གནས་བཞི་དག་ཏུ། །མི་དང་དུད་འགྲོ་རྣམ་པ་བཞི། །དམྱལ་བ་
རྣམས་དང་ལྷ་རྣམས་དང༌། །སྲིད་པ་བར་མ་བརྫུས་ཏེ་སྐྱེ། །ཡི་་་་
དྭགས་མངལ་ནས་སྐྱེ་བའང་ཡིན། །འདིར་གང་འཆི་དང་སྐྱེ་བ་ཡི།
སྲིད་པའི་བར་དུ་འབྱུང་བའོ། །བགྲོད་པའི་ཡུལ་དུ་མ་ཕྱིན་ཕྱིར། །
སྲིད་པ་བར་མ་བྱུང་བ་མིན། །འབྲུ་ཡི་རྒྱུན་དང་ཆོས་མཐུན་ཕྱིར། །
སྲིད་པ་ཆད་ལས་བྱུང་བ་མིན། །གཟུགས་བརྙན་མ་གྲུབ་ཕྱིར་བ་་
དང་། །མི་འདྲའི་ཕྱིར་ན་དཔེ་མ་ཡིན། །གཅིག་ན་ལྷན་ཅིག་གཉིས་
མེད་ཕྱིར། །རྒྱུན་མིན་ཕྱིར་གཉིས་ལས་བྱུང་ཕྱིར། །མགུར་ནས་་་་་
གསུངས་ཕྱིར་ཡོད་དྲི་ཟ། །སྔར་གསུངས་འགྲོ་མདོ་ལས་ཀྱང་གྲུབ། །
དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་
ཅན། །དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་ཕན་ཆད་
དོ། །རིགས་མཐུན་ལྷ་མིག་དག་པས་མཐོང་། །ལས་ཀྱི་རྫུ་འཕྲུལ་་
ཤུགས་དང་ལྡན། །དབང་བོ་ཀུན་ཚང་ཐོགས་མེད་ལྡན། །མི་ཟློག་དེ་
ནི་དྲི་ཟའོ། །བློ་ནི་ཕྱིན་ཅི་ལོག་གྱུར་པས། །རྩེ་དགས་འགྲོ་བའི་ཡུལ་
དུ་འགྲོ ། དྲི་དང་གནས་ལ་མངོན་འདོད་གཞན། །དམྱལ་བ་ཡི་ནི་
སྤྱིའུ་ཚུགས་ཡིན། །གཅིག་ནི་ཤེས་བཞིན་དུ་འཇུག་གོ ། གཞན་ནི་
གནས་པ་ཡང་གཞན་ནི། །འབྱུང་བའང་གཞན་ནི་ཐམས་ཅད་་་་་་་
རྨོངས། །སྒོ་ང་ལས་སྐྱེས་རྟག་ཏུའོ། །མངལ་དུ་འཇུག་པ་གསུམ་དག་
སྟེ། །འཁོར་ལོས་སྒྱུར་དང་རང་བྱུང་གཉིས། །ལས་སམ་ཡེ་ཤེས་སམ་
གཉིས་ཀ། རྒྱ་ཆེའི་ཕྱིར་ན་གོ་རིམ་བཞིན། །བདག་མེད་ཕུང་བོ་ཙམ་
ཉིད་དོ། །ཉོན་མོངས་ལས་ཀྱིས་མངོན་འདུས་བྱས། །སྲིད་པ་བར་
མའི་རྒྱུན་གྱིས་ན། །མར་མེ་བཞིན་དུ་མངལ་དུ་འགྲོ ། ཇི་ལྟར་
འཕངས་བཞིན་རིམ་གྱིས་རྒྱུན། །སྐྱེས་ནས་ལས་དང་ཉོན་མོངས་་་
14

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ཀྱིས། །འཇིག་རྟེན་ཕ་རོལ་དག་ཏུ་འགྲོ ། སྲིད་པའི་འཁོར་ལོ་ཐོག་
མ་མེད། །དེ་ནི་རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས་
ཆ་གསུམ་མོ། ། སྔོན་དང་ཕྱི་མཐོང་གཉིས་གཉིས་དང་། །བར་དུ་་
བརྒྱད་ཡོངས་རྫོགས་ལྡན་ལ། །མ་རིག་ཉོན་མོངས་སྔོན་གནས་་་་་
སྐབས། །འདུ་བྱེད་དག་ནི་སྔོན་ལས་ཀྱི། །རྣམ་ཤེས་མཚམས་སྦྱོར་
ཕུང་བོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་མཆེད་དྲུག་
དོད་ཚུན་ཆད་དོ། །དེ་ནི་གསུམ་འདུས་ཚུན་ཆད་དོ། །རེག་པ་བདེ་
སྡུག་ལ་སོགས་ཀྱི། །རྒྱུ་ཤེས་ནུས་པ་ཚུན་ཆད་དོ། །ཚོད་འཁྲིག་ཚུན་
ཆད་སྲེད་པ་ནི། །ལོངས་སྤྱོད་འཁྲིག་པ་ཆགས་ཅན་གྱི། །ཉེ་བར་ལེན་
པ་ལོངས་སྤྱོད་རྣམས། །ཐོབ་པར་བྱ་ཕྱིར་ཡོངས་རྒྱུག་པའི། །དེ་སྲིད་
འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན། །ཉིང་
མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན། །འདི་ནི་
གནས་སྐབས་པར་འདོད་ལོ།།གཙོ་བོའི་ཕྱིར་ན་ཡན་ལག་
བསྒྲགས། །སྔོན་དང་ཕྱི་མཐའ་བར་དག་ལ། །རྨོངས་པ་རྣམ་པར་
བཟློག་ཕྱིར་རོ། །ཉོན་མོངས་གསུམ་མོ་ལས་གཉིས་སོ། །གཞི་བདུན་
དེ་བཞིན་འབྲས་བུ་ཡིན། །གཉིས་ཀྱི་རྒྱུ་འབྲས་མདོར་བསྡུས་པ། །
བར་མའི་རྗེས་སུ་དཔག་པ་ལས། །ཉོན་མོངས་པ་ལས་ཉོན་མོངས་
དང་། །བྱ་བ་ཉིད་དོ་དེ་ལས་གཞི། །དེ་ལས་གཞི་དང་ཉོན་མོངས་
སྐྱེ། །འདི་ནི་སྲིད་པའི་ཡན་ལག་ལུགས། །འདིར་ནི་འབྱུང་བ་རྒྱུ་ཡིན་
ཏེ། །བྱུང་བ་འབྲས་བུ་ཡིན་པར་འདོད། །རིག་པའི་མི་མཐུན་ཕྱོགས་
ཆོས་གཞན། །མ་རིག་མི་མཛའ་རྫུན་སོགས་བཞིན། །ཀུན་སྦྱོར་་་་
སོགས་ཚིག་ཕྱིར་གལ་ཏེ། །ཤེས་རབ་ངན་པའོ་མིན་ལྟ་ཕྱིར། །ལྟ་བ་
དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་བསྟན་ཕྱིར་རོ། །
15

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མིང་ནི་གཟུགས་ཅན་མིན་ཕུང་བོ། །རེག་དྲུག་འདུས་ཏེ་བྱུང་བ་་་
ཡིན། །ལྔ་ནི་ཐོགས་པའི་རེག་པ་ཡིན། །དྲུག་པ་བླ་དྭགས་ཚིག་ཅེས་
བྱ། །རིག་དང་མ་རིག་དང་གཞན་རེག ། དྲི་མེད་ཉོན་མོངས་ཅན་
ལྷག་མ། །གནོད་སེམས་རྗེས་སུ་ཆགས་པའི་རེག ། བདེ་བ་མྱོང་
འགྱུར་ལ་སོགས་གསུམ། །དེ་ལས་བྱུང་བའི་ཚོར་བ་དྲུག ། ལྔ་ནི་
ལུས་ཀྱི་འོ་སེམས་ཀྱི་གཞན། །དེ་ཡིད་ཉེ་བར་རྒྱུ་བ་ལས། །རྣམ་པ་
དག་ནི་ཡང་བཅོ་བརྒྱད། ། འདོད་ན་ཐམས་ཅད་རང དམིགས་་་་་་་
ཅན། །སྤྱོད་ཡུལ་གཟུགས་ཅན་བཅུ་གཉིས་སོ། །གོང་མ་གསུམ་གྱི་
བསམ་གཏན་ནི། །གཉིས་ན་བཅུ་གཉིས་འདོད་འགྲོ་རྣམས། །རང་
ལ་དམིགས་བརྒྱད་གཟུགས་མེད་པ། །གཉིས་ཀྱི་འོ་བསམ་གཏན་་་་
གཉིས་ན་དྲུག· ། དྲུག་གི་འདོད་པའོ་རང་ནི་བཞིའི། །གོང་མ་་
གཅིག་གི་དམིགས་པ་ཡིན། །གཟུགས་མེད་ཉེ་བར་བསྡོགས་ན་་་་་་་
བཞི། །གཟུགས་འགྲོ་གོང་མར་འགྲོ་བ་གཅིག ། དངོས་གཞི་ན་
གཅིག་རང་ཡུལ་ཅན། །བཅོ་བརྒྱད་ཐམས་ཅད་ཟག་དང་བཅས། །
བཤད་དང་འཆད་པར་འགྱུར་བ་གཞན། །འདིར་ནི་ཉོན་མོངས་ས་
བོན་བཞིན། །ཀླུ་བཞིན་རྩ་བཞིན་ལྗོན་ཤིང་བཞིན། །དེ་བཞིན་ཤུན་
པ་བཞིན་དུ་འདོད། །ལས་ནི་ཤུན་བཅས་འབྲས་དང་འདྲ། །དེ་་
བཞིན་སྨན་དང་མེ་ཏོག་བཞིན། །གཞི་ནི་བཟའ་བཏུང་གྲུབ་པ་་་་་
བཞིན། །སྲིད་པ་བཞི་བོ་དེ་དག་ལས། །སྐྱེ་བའི་སྲིད་དང་ཉོན་མོངས་
ཅན། །རང་གི་ས་པའི་ཉོན་མོངས་ཀུན། །གཞན་རྣམས་གསུམ་པོ་
གཟུགས་མེད་གསུམ། །འགྲོ་བ་ཟས་ཀྱིས་གནས་པ་ཡིན། །ཁམ་གྱི་
ཟས་ནི་འདོད་པ་ན། །སྐྱེ་མཆེད་གསུམ་གྱི་བདག་ཉིད་དོ། །གཟུགས་
ཀྱི་སྐྱེ་མཆེད་མ་ཡིན་དེས། །རང་དབང་གྲོལ་ལ་མི་ཕན་ཕྱིར། །རེག་
16 -

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
དང་སེམས་པ་རྣམ་ཤེས་ནི།།ཟག་བཅས་ཟག་ཡིན་གསུམ་དག་ན། །
ཡིད་ལས་བྱུང་དང་སྲིད་འཚོལ་དང་། །དྲི་ཟ་སྲིད་པ་བར་མ་དང་།
འགྲུབ་པའོ་འདི་ལ་གནས་དང་ནི། །རྟེན་པ་རྒྱས་པའི་དོན་དུ་
གཉིས།:།སྲིད་གཞན་འཕེན་དང་འགྲུབ་པ་ཡི། །དོན་དུ་གཉིས་ཏེ་གོ་
རིམ་བཞིན། །འཆད་དང་མཚམས་སྦྱོར་འདོད་ཆགས་འབྲལ། །
ཉམས་དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ནར་
འདོད། །འཆི་འཕོ་སྐྱེ་བ་བཏང་སྙོམས་ལ། །རྩེ་གཅིག་སེམས་མེད་ལ་
དེ་མེད། །མྱ་ངན་འདའ་ལུང་བསྟན་མིན་གཉིས། །འོག་མི་ལྷར་འགྲོ་
མི་སྐྱེ་རྣམས། །རིམ་གྱིས་འཆི་ན་རྐང་བ་དང་། །ལྟེ་བ་སྙིང་གར་ཡིད་
འཆི་འཕོ། །གནད་གཅོད་པ་ནི་ཆུ་སོགས་ཀྱིས། །འཕགས་དང་་
མཚམས་མེད་གྱེད་པ་དག ། ཡང་དག་ལོག་པ་ཉིད་དུ་ངེས། །དེ་ལ་
སྣོད་ཀྱི་འཇིག་རྟེན་གྱི། །གནས་པར་འདོད་པའི་འོག་དག་གི། རླུང་གི་
དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་
རྔམས་འབུམ་ཕྲག་བཅུ་གཅིག་དང་། །སྟོང་ཕྲག་དག་ནི་ཉི་ཤུ་འོ། །
ཕྱིས་ནི་རྔམས་སུ་འབུམ་ཕྲག་བརྒྱད། ། ལྷག་མ་དག་ནི་གསེར་དུ་་་
འགྱུར། །ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་
བཅུ་གཉིས་དང༌། །སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་
རྣམས་ཁོ་ནའོ། །ཁོར་ཡུག་ཏུ་ནི་སུམ་འགྱུར་རོ།།།དེ་ལ་ལྷུན་པོ་་་་
གཉའ་ཤིང་འཛིན། །གཤོལ་མདའ་འཛིན་དང་སེང་ལྡེང་ཅན། །དེ་
བཞིན་ལྟ་ན་སྡུག་རི་དང་། །རྟ་རྣ་དང་ནི་རྣམ་བདུན་དང་། །མུ་ཁྱུད་
འཛིན་རིའོ་དེ་ནས་ནི། །གླིང་རྣམས་ཡིན་ནོ་དེ་དག་གི །ཕྱི་རོལ་ན་
ནི་ཁོར་ཡུག་སྟེ། །བདུན་ནི་གསེར་ཡིན་དེ་ལྕགས་སོ། །ལྷུན་པོ་རིན་
ཆེན་བཞིའི་རང་བཞིན། །ཆུ་ཡི་ནང་དུ་བརྒྱད་ཁྲི་དག ། ནུབ་བོ་དེ་
17

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞིན་སྟེང་དུ་ཡང་། །དཔག་ཚད་དག་ནི་བརྒྱད་ཁྲིའོ། །བརྒྱད་པོའི་
་་་་་་་་་་་འཕང་དུ་ཕྱེད་ཕྱེད་དབྲི། །དེ་དག་རྔམས་སུའང་འཕང་དང་
མཉམ། ། དེ་དག་བར་བདུན་རོལ་མཚོ་ཡིན། །དང་བོ་སྟོང་ཕྲག་་
བརྒྱད་ཅུའོ། །དེ་ནི་ནང་གི་རྒྱ་མཚོ་ཡིན། །དེ་ཡི་ངོས་ལ་སུམ་འགྱུར་
རོ། །རོལ་མཚོ་གཞན་ནི་ཕྱེད་ཕྱེད་དོ། ། ལྷག་མ་ཕྱི་ཡི་མཚོ་ཆེན་་་་
ཡིན། །འབུམ་ཕྲག་གསུམ་དང་ང་ཕྲག་ནི། །ཉི་ཤུ་གཉིས་སོ་དེ་
ནི། །འཛམ་བུའི་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་
རྟའི་དབྱིབས། །གཅིག་ལ་དཔག་ཚད་ཕྱེད་དང་བཞི། །ཤར་གྱི་ལུས་
འཕགས་ཟླ་གམ་འདྲ། ། ངོས་གསུམ་འདི་དང་འདྲ་གཅིག་ལ། །
དཔག་ཚད་སུམ་བརྒྱ་ལྔ་བཅུའོ། །བ་ལང་སྤྱོད་གླིང་ཟླུམ་པོ་སྟེ། །སྟོང་
ཕྲག་ཕྱེད་དང་བརྒྱད་ཡིན་ནོ། །དེའི་དབུས་སྟོང་ཕྲག་ཕྱེད་དང་་་་
གསུམ། ། སྒྲ་མི་སྙན་བརྒྱད་གྲུ་བཞིར་མཉམ། །དེ་ཡི་བར་གྱི་གླིང་
བརྒྱད་ནི། །ལུས་དང་ལུས་འཕགས་སྒྲ་མི་སྙན། །སྒྲ་མི་སྙན་གྱི་ཟླ་
དང་ནི། །རྔ་ཡབ་དང་ནི་རྔ་ཡབ་གཞན། ། གཡོ་ལྡན་དང་ནི་ལམ་
མཆོག་འགྲོ ། འདི་ནས་བྱང་དུ་རི་ནག་པོ། །དགུ་འདས་གངས་
རིའོ་དེ་ནས་ནི། །སྤོས་ངད་ལྡང་བའི་ཚུ་རོལ་ན། །ཆུ་ཞེང་ལྔ་བཅུ་
ཡོད་པའི་མཚོ། །འདི་འོག་སྟོང་ཕྲག་ཉི་ཤུ་ན། །མནར་མེད་པའོ་དེ་
ཙམ་མོ། །དེ་ཡི་སྟེང་ན་དམྱལ་བ་བདུན། །བརྒྱད་པོ་ཀུན་ལ་ལྷག་
བཅུ་དྲུག །དེ་དག་གི་ནི་ངོས་བཞི་ན། །མེ་མར་མུར་དང་རོ་མྱགས་
དང་། །སྤུ་གྲི་ལམ་སོགས་ཆུ་བོ་ཡིན། །ཆུ་བུར་ཅན་སོགས་གྲང་་་་
བརྒྱད་གཞན། །ཉི་ཟླ་ལྷུན་པོའི་ཕྱེད་ནའོ། །དཔག་ཚད་ལྔ་བཅུ་་
གཅིག་དང་བཅས། །ནམ་ཕྱེད་ཉི་མ་ནུབ་པ་དང་། །ཉི་མ་ཕྱེད་དང་
འཆར་དུས་གཅིག ། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་
18 ==

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
དགུ་ནས་མཚན་རིང་། །དགུན་རྣམས་ཀྱི་ནི་བཞི་བ་ལ། །ཐུང་ངུར་
འགྱུར་རོ་ཉིན་མོ་བཟློག ། ཉིན་མཚན་རིང་བ་ཐང་ཅིག་གོ ། ཉི་
མ་ལྷོ་བྱང་འགྲོ་ཚེའོ། །ཉི་མ་དང་ནི་ཉེ་བ་ལས། །རང་གི་གྲིབ་མས་
འགྲིབ་པར་སྣང༌། །འདི་ལ་བང་རིམ་བཞི་ཡོད་དེ། །བར་གྱི་ཐག་ནི་
སྟོང་ཕྲག་བཅུ། །སྟོང་ཕྲག་དག་ནི་བཅུ་དྲུག་དང༌། །བརྒྱད་དང་བཞི་
དང་གཉིས་འཕགས་སོ། །དེ་ལ་ལག་ན་གཞོང་ཐོགས་དང་། །ཕྲེང་
ཐོགས་དང་ནི་རྟག་མྱོས་དང༌། །རྒྱལ་ཆེན་བཞི་བའི་ལྷ་རྣམས་
གནས། ། རི་ནི་བདུན་པོ་དག་ལ་ཡང༌། །ལྷུན་པོའི་རྩེ་ན་སུམ་ཅུ་་་
གསུམ། །དེ་ཡི་ངོས་ལ་བརྒྱད་ཁྲིའོ། །ཕྱོགས་མཚམས་བརྩེགས་པ་
བཞི་ལ་ནི། །ལག་ན་རྡོ་རྗེ་གནས་དབུས་ན། །གྲོང་ཁྱེར་ལྟ་ན་སྡུག་
ཅེས་པ། །ངོས་ལ་ཉིས་སྟོང་ལྔ་བརྒྱ་བ། །དཔག་ཚད་ཕྱེད་དང་གཉིས་
གསེར་གྱི། །རང་བཞིན་གཞི་བཀྲ་མཉེན་པ་ཡོད། །དེ་ན་རྣམ་པར་
རྒྱལ་བྱེད་དེ། །ངོས་ལ་ཉིས་བརྒྱ་ལྔ་བཅུའོ། །ཕྱི་རོལ་ཤིང་རྟ་སྣ་་་་
ཚོགས་དང་། །རྩུབ་འགྱུར་འདྲེས་ཚལ་དགའ་བས་བརྒྱན། །དེ་དག་
གི་ནི་ཕྱོགས་བཞི་ན། །ཉི་ཤུས་བཅད་ན་ས་གཞི་བཟང་། །བྱང་ཤར་
མཚམས་ན་ཡོངས་འདུ་སྟེ། །ལྷོ་ནུབ་མཚམས་ན་ཆོས་བཟང་ངོ་། །དེ་
སྟེང་ལྷ་རྣམས་གཞལ་མེད་ཁང་། །འདོད་པ་སྤྱོད་པ་དྲུག་ཡིན་ནོ། །
གཉིས་གཉིས་འཁྱུད་དང་ལག་བཅངས་དང་། །དགོད་དང་བལྟས་
པས་འཁྲིག་པ་ཡིན། །བྱིས་པ་ལོ་ལྔ་ལོན་པ་ནས། །ལོ་བཅུ་ལོན་པ་ལྟ་
བུའི་བར། །དེ་དག་ཏུ་སྐྱེ་གཟུགས་ཅན་རྣམས། །ཀུན་རྫོགས་གོས་
དང་བཅས་པ་ཉིད། །འདོད་པ་སྐྱེ་བ་གསུམ་པོ་ནི། །འདོད་པའི་ལྷ་
དང་མིར་བཅས་རྣམས། །བདེ་བ་སྐྱེ་བ་གསུམ་པོ་ནི། །བསམ་གཏན་
གསུམ་ལ་ས་དགུ་ཡིན།།གནས་ནས་གནས་འོག་ཇི་སྲིད་པ། །དེ་ནས་
19

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེ་ཡི་གོང་དེ་སྲིད། །རྫུ་འཕྲུལ་གཞན་རྟེན་མ་གཏོགས་པ། །དེ་དག་
གོང་མ་མཐོང་བ་མེད། །གླིང་བཞི་བ་དང་ཉི་ཟླ་དང་། །རི་རབ་དང་
ནི་འདོད་ལྷ་དང་། །ཚངས་པའི་འཇིག་རྟེན་སྟོང་ལ་ནི། །སྟོང་ནི་སྤྱི་
ཕུད་ཡིན་པར་འདོད། ། དེ་སྟོང་ལ་ནི་སྟོང་གཉིས་པ། །བར་མའི་
འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། །མཉམ་དུ་
འཇིག་ཅིང་འབྱུང་བ་ཡིན། །འཛམ་བུ་གླིང་བ་རྣམས་ཀྱི་ཚད། །ཁྲུ་
བཞི་བ་དང་ཕྱེད་དང་བཞི། །ཤར་དང་བ་ལང་སྤྱོད་དང་ནི། །བྱང་
ཞེས་བྱ་བ་ཉིས་འགྱུར་བསྐྱེད། །འདོད་དང་ལྡན་པའི་ལྷ་ཡི་ལུས། །
བཞི་ཆ་ནས་ནི་རྒྱང་གྲགས་དག ། ཕྱེད་དང་གཉིས་ཀྱི་བར་དུ་་
བསྐྱེད། །གཟུགས་ཅན་དང་བོ་དཔག་ཚད་ཕྱེད། །དེ་ཡི་གོང་མ་ཕྱེད་
ཕྱེད་བསྐྱེད། །འོད་ཆུང་རྣམས་ཀྱི་ལྟག་ཡན་ཆད། །ལུས་ནི་ཉིས་་་
འགྱུར་ཉིས་འགྱུར་ཏེ། །སྤྲིན་མེད་དཔག་ཚད་གསུམ་དོར་རོ། །སྒྲ་མི་
སྙན་ན་ཚེ་སྟོང་སྟེ། །གཉིས་ན་ཕྱེད་ཕྱེད་སྤངས་པའོ། །འདི་ན་མ་
ངེས་ཐ་མར་ནི། །ལོ་བཅུ་དང་བོ་དཔག་ཏུ་མེད། །མི་རྣམས་ཀྱི་ལོ་ལྔ་
བཅུ་ལ། །འདོད་པ་དག་གི་ལྷ་རྣམས་ལས། །འོག་མ་དག་གི་ཉིན་
ཞག་གཅིག_ ། དེས་ན་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་
འགྱུར་རོ། །གཟུགས་ཅན་ཉིན་མཚན་མེད་ཚེ་ནི། །རང་ལུས་གཞལ་
བའི་བསྐལ་བ་ཡིས །གཟུགས་མེད་བསྐལ་བ་སྟོང་ཕྲག་ནི། །ཉི་ཤུ་
ལྷག་པས་ལྷག་པ་ཡིན། །འོད་ཆུང་ནས་བཟུང་བསྐལ་ཆེན་ཏེ། །དེ་ཡི་
འོག་མ་ཕྱེད་ཡིན་ནོ། །ཡང་སོས་ལ་སོགས་དྲུག་རིམ་བཞིན། །འདོད་
ལྷའི་ཚེ་དང་ཉིན་ཞག་མཉམ།།།དེ་ས་ན་དེ་དག་རྣམས་ཀྱེ་ཚེ། །
འདོད་པའི་ལྷ་ངང་འདྲ་བ་ཡིན། །རབ་ཏུ་ཚ་ཕྱེད་མནར་མེད་ནི། །
བར་གྱི་བསྐལ་བའོ། །དུད་འགྲོ་རྣམས། །མཆོག་རིང་བསྐལ་བའོ། །
20

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ཡི་དྭགས་རྣམས། །ཟླ་བ་ཉིན་ཞག་གི་ལྔ་བརྒྱ། །ཏིལ་སྦྱངས་ནང་ནས་
ལོ་བརྒྱ་ཞིང་། །ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་
ཚེ་ཡིན་ཏེ། །གཞན་གྱི་ཚེ་ནི་ཉི་ཤུས་བསྒྱུར། །སྒྲ་མི་སྙན་མ་གཏོགས་
པར་འཆི། །གཟུགས་མིང་དུས་མཐའ་རྡུལ་ཡིག་དང༌། །སྐད་ཅིག་ཕྲ་
རབ་རྡུལ་དང་ནི། ། རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རི་
བོང་ལུག་དང་གླང་། །ཉི་ཟེར་རྡུལ་དང་སྲོ་མ་དང་། །དེ་ལས་བྱུང་
དང་དེ་བཞིན་ནས། །སོར་ཚིགས་ཞེས་བྱ་གོང་བདུན་བསྒྱུར། །སོར་
མོ་ཉི་ཤུ་བཞི་ལ་ཁྲུ། །ཁྲུ་བཞི་ལ་ནི་གཞུ་གང་ངོ་། །དེ་དག་ལྔ་བརྒྱ་
རྣམས་ལ་ནི། །རྒྱང་གྲགས་དེ་ལ་དགོན་པར་འདོད། །དེ་བརྒྱད་་་
དཔག་ཚད་ཅེས་བྱའོ། །སྐད་ཅིག་མ་བརྒྱ་ཉི་ཤུ་ལ། །དེ་ཡི་སྐད་ཅིག་
དེ་དག་ཀྱང་། །དྲུག་ཅུ་ལ་ནི་ཐང་ཅིག་གོ །ཡུད་ཙམ་ཉིན་ཞག་ཟླ་
གསུམ་ནི། །གོང་ནས་གོང་དུ་སུམ་ཅུར་འགྱུར། །ཞག་མི་ཐུབ་དང་
བཅས་པ་ཡི། །ཟླ་བ་བཅུ་གཉིས་ལ་ལོ་གཅིག ། བསྐལ་བ་རྣམ་པ་
མང་བཤད་པ། །འཇིག་པའི་བསྐལ་བ་དམྱལ་བ་ཡི། །སྲིད་པ་མེད
ནས་སྣོད་ཟད་པ། །འཆགས་པ་དང་བོའི་རླུང་ནས་ནི། །དམྱལ་བའི་
སྲིད་པའི་བར་དུའོ། །བར་གྱི་བསྐལ་བ་དཔག་མེད་ནས། །ཚེ་ལོ་བཅུ་
བའི་བར་དུ་འོ། །དེ་ནས་ཡར་སྐྱེ་མར་འབྲི་བའི། །བསྐལ་བ་གཞན་
ནི་བཅོ་བརྒྱད་དང་། །ཡར་སྐྱེ་བ་ནི་གཅིག་ཡིན་ཏེ། །དེ་དག་ཚེ་ནི་
བརྒྱད་ཁྲིའི་བར། ། དེ་ལྟར་འཇིག་རྟེན་ཆགས་པ་འདི། །བར་གྱི་་་
བསྐལ་བ་ཉི་ཤུར་གནས། །འཆགས་པ་དང་ནི་འཇིག་པ་དང་། །ཞིག་
ནས་འདུག་པ་དག་མཉམ་མོ། །དེ་དག་བརྒྱད་ཅུ་ལ་བསྐལ་ཆེན། །དེ་
གྲངས་མེད་གསུམ་ལ་སངས་རྒྱས། །འབྱུང་ངོ་མར་ནི་འགྲིབ་པ་ཡི། །
བརྒྱ་ཡི་བར་ལ་དེ་དག་འབྱུང་། །རང་སངས་རྒྱས་རྣམས་གཉིས་ཀ་
———- 21

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ། །བསེ་རུ་བསྐལ་བ་བརྒྱ་ཡི་རྒྱུས། །འཁོར་ལོས་སྒྱུར་བ་འབྱུང་བ་
ནི། །སྟོང་ཕྲག་བརྒྱད་ཅུ་ལས་མི་འཕྱི། །གསེར་དངུལ་ཟངས་ལྕགས་
འཁོར་ལོ་ཅན། །དེ་དག་གླིང་གཅིག་གླིང་གཉིས་དང༌། །གསུམ་དང་
བཞི་ལ་མས་རིམ་བཞིན། །ལྷན་ཅིག་གཉིས་མིན་སངས་རྒྱས་་་་་
བཞིན། །ཕས་བསུ་རང་འགྲོ་གཡུལ་བཤམས་དང་། །མཚོན་་་་་་
བརྩམས་པས་རྒྱལ་གནོད་པ་མང་། །ཐུབ་མཚན་ཡུལ་ན་གནས་པ་
དང་། །གསལ་ལ་རྫོགས་པས་འཕགས་པ་ཡིན། །སྔར་བྱུང་སེམས་
ཅན་གཟུགས་ཅན་བཞིན། །དེ་ནས་རིམ་གྱིས་རོ་ལ་ཆགས། །ལེ་ལོས་
གསོག་འཇོག་བྱས་ནས་ནི། །འཛིན་བཅས་རྣམས་ཀྱིས་ཞིང་དཔོན་
བསྟབས། །དེ་ནས་ལས་ཀྱི་ལམ་ལྷག་པས། །ཚེ་ཐུང་ལོ་ནི་བཅུ་ཡིན་
ནོ། །བསྐལ་བ་མཚོན་དང་ནད་དང་ནི། །མུ་གེ་དག་གིས་ཚར་ཕྱིན་
ཏོ། །ཞག་རྣམས་དང་ནི་ཟླ་བ་དང༌། །ལོ་བདུན་དག་ཏུ་གོ་རིམ་་་
བཞིན། །མེ་དང་ཆུ་དང་རླུང་དག་གིས། །འཇིག་པ་དག་ནི་ཡང་
གསུམ་ཡིན། །བསམ་གཏན་གཉིས་སོགས་གསུམ་པོ་ནི། །དེ་དག་གི་
རྩེ་གོ་རིམ་བཞིན། །དེ་ཡི་སྐྱོན་དང་ཆོས་མཐུན་ཕྱིར །བཞི་བ་ན་
མེད་མི་གཡོའི་ཕྱིར། །མི་རྟག་དེ་ཡི་གཞལ་མེད་ཁང་། །སེམས་ཅན་
བཅས་ཏེ་འབྱུང་འཇིག་ཕྱིར། །མེ་ཡིས་བདུན་ནོ་ཆུ་ཡིས་གཅིག །
དེ་ལྟར་ཆུ་བདུན་ཐལ་ནས་ཀྱང་།་།མེ་ཡིས་བདུན་ནོ་དེ་ནས་ནི། །
མཇུག་ཏུ་རླུང་གིས་འཇིག་པ་ཡིན། །ཆོས་མངོན་པའི་མཛོད་ཀྱི་ཚིག་
ལེའུར་བྱས་པ་ལས། འཇིག་རྟེན་བསྟན་པ་ཞེས་བྱ་བ་སྟེ་གནས་གསུམ་
པའོ། །
ལས་ལས་འཇིག་རྟེན་སྣ་ཚོགས་སྐྱེས། །དེ་ནི་སེམས་པ་དད་
དེས་བྱས། །སེམས་པ་ཡིད་ཀྱི་ལས་ཡིན་ནོ། །དེས་བསྐྱེད་ལུས་དང་
22

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ངག་གི་ལས། །དེ་དག་རྣམ་རིག་རྣམ་རིག་མིན། །ལུས་རྣམ་རིག་བྱེད་
དབྱིབས་སུ་འདོད། །འགྲོ་མིན་གང་ཕྱིར་འདུས་བྱས་ནི། །སྐད་ཅིག་
མ་ཡིན་འཇིག་ཕྱིར་རོ། །རྒྱུ་མེད་པ་ལས་འགའ་མི་འབྱུང་། །རྒྱུ་ཡང་
འཇིག་པ་བོར་འགྱུར་རོ། །གཉིས་གཟུང་འགྱུར་ཏེ་རྡུལ་ལ་མེད། །
ངག་རྣམ་རིག་བྱེད་ནི་ངག་སྒྲ། །རྣམ་གསུམ་དྲི་མེད་གཟུགས་་་་་་་་
གསུངས་དང་། །འཕེལ་དང་མ་བྱས་ལམ་སོགས་ཕྱིར། །འདོད་
གཏོགས་རྣམ་རིག་མིན་སྐད་ཅིག ། ཕྱིན་ཆད་འདས་པའི་འབྱུང་
ལས་སྐྱེ། །ཟག་བཅས་ལུས་དང་ངག་གི་ལས། །རང་གི་འབྱུང་བ་ངག་
རྒྱུར་བྱས། །ཟག་མེད་གང་དུ་སྐྱེས་པའི་ཡིན། །རྣམ་རིག་བྱེད་མིན་མ་
ཟིན་དང་། །རྒྱུ་མཐུན་ལས་བྱུང་སེམས་ཅན་སྟོན། །རྒྱུ་མཐུན་ཟིན་
པའི་འབྱུང་ལས་སྐྱེ། །ཏིང་འཛིན་སྐྱེས་འབྱུང་མ་ཟིན་དང་། །རྒྱས་
བྱུང་ཐ་དད་མིན་ལས་སྐྱེས། །རྣམ་རིག་མིན་ལུང་བསྟན་མིན་མེད། །
གཞན་ནི་རྣམ་གསུམ་མི་དགེ་ནི། །འདོད་ནའོ་གཟུགས་ནའང་རྣམ་
རིག་མིན། །རྣམ་རིག་དཔྱོད་དང་བཅས་དག་ན། །འདོད་པ་ན་ཡང་
བསྒྲིབས་པ་མེད། །གང་ཕྱིར་ཀུན་སློང་མེད་ཐར་བ། །དམ་པའི་དོན་
དུ་དགེ་རྩ་བ། །ངོ་ཚ་ཁྲལ་ཡོད་བདག་ཉིད་ཀྱིས། །དེ་དག་དང་ལྡན་
མཚུངས་ལྡན་གྱིས། །བྱ་བ་ལ་སོགས་ཀུན་སློང་བས། །བཟློག་པ་མི་
དགེ་དོན་དམ་པར། །ལུང་མ་བསྟན་པ་བསྟན་པ་དག ། ཀུན་སློང་
རྣམ་གཉིས་རྒྱུ་དང་ནི། །དེ་ཡི་དུས་ཀྱི་སློང་ཞེས་བྱ། །གཉིས་ལས་
དང་བོ་རབ་འཇུག་བྱེད། །གཉིས་པ་རྗེས་སུ་འཇུག་བྱེད་ཡིན། །
མཐོང་བས་སྤང་བྱའི་རྣམ་ཤེས་ནི། །རབ་ཏུ་འཇུག་བྱེད་ཡིན་ཡིད་
ནི། །སྒོམ་པས་སྤང་བྱ་གཉིས་ཀ་ཡིན། །ལྔ་ནི་རྗེས་སུ་འཇུག་བྱེད་
ཡིན། །རབ་ཏུ་འཇུག་བྱེད་དགེ་སོགས་ལས། །རྗེས་འཇུག་བྱེད་ཀྱང་
23

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྣམ་གསུམ་འགྱུར། །ཐུབ་པའི་འདྲ་བའམ་དེ་དགེ་བ། །རྣམ་སྨིན་
ལས་སྐྱེས་གཉིས་ཀ་མིན། །རྣམ་རིག་མིན་རྣམ་གསུམ་ཤེས་བྱ། །སྡོམ་
དང་སྡོམ་པ་མིན་དང་གཞན། །སྡོམ་པ་སོ་སོར་ཐར་ཅེས་བྱ། །དེ་
བཞིན་ཟག་མེད་བསམ་གཏན་སྐྱེས། ། སོ་སོར་ཐར་ཅེས་བྱ་རྣམ་་་་་
བརྒྱད།།རྫས་སུ་རྣམ་པ་བཞི་ཡིན་ནོ། །མཚན་ལས་མིང་ནི་འཕོ་བའི་
ཕྱིར། །ཐ་དད་དེ་དག་འགལ་བ་མེད། །སྤང་བྱ་ལྔ་བརྒྱད་བཅུ་དང་
ནི། །ཐམས་ཅད་སྤོང་བ་མནོས་པ་ལས། །དགེ་བསྙེན་དང་ནི་བསྙེན་
གནས་དང་། །དགེ་ཚུལ་ཆེད་དང་དགེ་སློང་ཉིད། །ཚུལ་ཁྲིམས་དང་
ནི་ལེགས་སྤྱད་དང་། །ལས་དང་སྡོམ་པ་ཞེས་བྱ་འོ། །དང་བོའི་རྣམ་
རིག་རྣམ་རིག་མིན། །སོ་སོར་ཐར་དང་བྱ་བའི་ལམ། །སོ་སོར་ཐར་
དང་ལྡན་པ་བརྒྱད། །བསམ་གཏན་སྐྱེས་དང་དེ་ལྡན་པ། །ཟག་མེད་
འཕགས་པའི་སེམས་ཅན་དང༌། །ཐ་མ་གཉིས་ནི་སེམས་རྗེས་་་་་་་་་
འབྲང་། །བར་ཆད་མེད་ལམ་སྐྱེས་དེ་གཉིས། །མི་ལྕོགས་མེད་ལ་སྤོང་
ཞེས་བྱ། །ཤེས་བཞིན་དང་ནི་དྲན་དག་གཉིས། །ཡིད་དང་དབང་
བོའི་སྡོམ་པ་ཡིན། །སོ་སོར་ཐར་གནས་ཇི་སྲིད་དུ། །མ་བཏང་བར་
དག་ད་ལྟར་གྱི། །རྣམ་རིག་མིན་ལྡན་སྐད་ཅིག་མ། །དང་བོ་ཕྱིན་
ཆད་འདས་པ་དང་། །སྡོམ་མིན་གནས་པའང་དེ་དང་འདྲ། །བསམ་
གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་དང་། །
འཕགས་ནི་དང་བོ་འདས་དང་མིན། །མཉམ་གཞག་འཕགས་ལམ་
གནས་དེ་གཉིས། །ད་ལྟར་དང་ལྡན་བར་གནས་ལ། །ཡོད་ན་དང་བོ་
བར་གྱི་དང་། །ཕྱིན་ཆད་དུས་ནི་གཉིས་དང་ངོ༌། །སྡོམ་མིན་གནས་
པ་དགེ་བ་དང་། །སྡོམ་ལ་གནས་པ་མི་དགེ་བའི། །རྣམ་རིག་མིན་
ལྡན་ཇི་སྲིད་དུ། །རབ་དང་ཉོན་མོངས་ཤུགས་ལྡན་པར། །རྣམ་རིག་
― 24

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
བྱེད་ནི་ཐམས་ཅད་ལ། །།བྱེད་པ་དག་ལ་ད་ལྟར་ལྡན། །མ་བཏང་
བར་དུ་སྐད་ཅིག་མ། །ཕྱིན་ཆད་འདས་ལྡན་མ་འོངས་མེད། །
་པའང་
བསྒྲིབས་པ་དང་ནི་མ་བསྒྲིབས་པ། །འདས་པ་དག་དང་ལྡན་ང
མེད། །སྡོམ་པ་མིན་དང་ཉེས་སྤྱད་དང་། །འཆལ་བའི་ཚུལ་ཁྲིམས་
ལས་དེའི་ལམ། །བར་མ་དོར་གནས་སེམས་ཞན་པས། །བྱེད་ན་རྣམ་
རིག་ཉིད་དང་ལྡན། །རྣམ་རིག་བཏང་དང་མ་སྐྱེས་པའི། །འཕགས་
པའི་གང་ཟག་རྣམ་རིག་མིན། །བསམ་གཏན་ལས་སྐྱེས་བསམ་གཏན་
གྱི། །ས་ཉིད་ཀྱིས་འཐབ་ཟག་མེད་ནི། །འཕགས་དེས་སོ་སོར་ཐར་
ཅེས་པ། །གཞན་གྱི་རྣམ་རིག་བྱེད་སོགས་ཀྱིས། །ཇི་སྲིད་འཚོ་དང་
ཉིན་ཞག་ཏུ། །སྡོམ་པ་ཡང་དག་བླང་བར་བྱ། །ཉིན་ཞག་པ་ཡི་སྡོམ་
མིན་མེད། །དེ་དེ་ལྟར་ནོད་མེད་ཅེས་གྲག ། དམའ་བར་འདུག་
སྨྲས་བཟླས་པ་ཡིས། །མི་བརྒྱད་ནམ་ནི་ནངས་པར་དུ། །བསྙེན་་་
གནས་ཡན་ལག་ཚང་བར་ནི། །ནངས་པར་གཞན་ལས་ནོད་པར་
བྱ། །ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་
ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །དེ་ཡིས་
དྲན་ཉམས་དྲེགས་པར་འགྱུར། །གཞན་ལའང་བསྟེན་གནས་ཡོད་
མོད་ཀྱི། །སྐྱབས་སུ་མ་སོང་བ་ལ་མེད། །དགེ་བསྙེན་ཉིད་དུ་ཁས་
བླངས་པས། །སྡོམ་པ་བསྟར་བ་དགེ་སློང་བཞིན། །གལ་ཏེ་ཐམས་
ཅད་བསྡམས་ཡིན་ན། ། སྣ་གཅིག་སྤྱོད་སོགས་ཇི་ལྟ་བུ །དེ་སྲུང་བ་
ལ་གསུངས་ཞེས་གྲགས། ཆུང་ངུ་ལ་སོགས་ཡིད་ཇི་བཞིན། །གང་ཞིག་
གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །
མི་སློབ་པ་དང་གཉིས་ཀ་རང༌། །མྱ་ངན་འདས་ལ་སྐྱབས་སུ་འགྲོ །
ལོག་གཡེམ་ཤིན་ཏུ་སྨད་ཕྱིར་དང༌། །སླ་ཕྱིར་མི་བྱེད་ཐོབ་ཕྱིར་རོ། །
25

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྡོམ་པ་ཇི་ལྟར་ཁས་བླངས་བཞིན། །འཐོབ་ཀྱི་རྒྱུད་ལས་མ་ཡིན་ནོ། །
བསླབ་པ་ཐམས་ཅད་འདས་གྱུར་ན། །རྫུན་དུ་ཐལ་བར་འགྱུར་བའི་
ཕྱིར། །བཅད་པའི་ཁ་ན་མ་ཐོ་བ། །མྱོས་འགྱུར་ལས་གཞན་བསྲུང་
ཕྱིར་རོ། །འདོད་གཏོགས་ཐམས་ཅད་གཉིས་ཀ་དང༌། །ད་ལྟར་དག་
ལས་འཐོབ་པར་འགྱུར།།།། བསམ་གཏན་ཟག་མེད་སྡོམ་པ་ནི །
དངོས་དང་དུས་ནི་ཐམས་ཅད་ལས། །སྡོམ་པ་སེམས་ཅན་ཐམས་
ཅད་ལས། །ཡན་ལག་རྒྱུ་ལ་དབྱེ་བ་ཡོད། །སྡོམ་པ་མིན་པ་ཐམས་
ཅད་དང་། །ཡན་ལག་ཀུན་ལས་རྒྱུས་མིན་ནོ། །སྡོམ་པ་མིན་པ་བྱ་
བའམ། །ཁས་ལེན་པ་ལས་འཐོབ་པར་འགྱུར། །ལྷག་མ་རྣམ་རིག་
མིན་ཞིང་དང་། །ལེན་དང་གུས་པར་བྱེད་པས་འཐོབ། །བསླབ་པ་
ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་བ་དང་། །རྩ་
བ་ཆད་དང་མཆན་འདས་ལས། །སོ་སོར་ཐར་བའི་འདུལ་བ་
གཏོང་། །ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་
ནུབ་པ་ལས། །ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་་་་་
གཉིས་སུ་འདོད། །བསམ་གཏན་གཏོགས་པའི་དགེ་བ་ནི། །ས་་་་་།
འཕོས་ཉམས་པ་དག་གིས་གཏོང༌། །དེ་བཞིན་གཟུགས་མེད་གཏོགས་
འཕགས་པ། །འབྲས་བུ་ཐོབ་སྦྱངས་ཉམས་པ་ལས། །སྡོམ་མིན་སྡོམ་
པ་ཐོབ་པ་དང་། །ཤི་དང་མཚན་གཉིས་བྱུང་བ་ལས། །བར་མ་་་་
ཤུགས་བླངས་བྱ་བ་དང་། །དོན་ཚེ་རྩ་བ་ཆད་པ་ལས། །འདོད་་་་
གཏོགས་དགེ་བ་གཟུགས་མིན་ནི། །རྩ་ཆད་གོང་དུ་སྐྱེས་པ་ལས། །
ཉོན་མོངས་པ་ཅན་གཟུགས་མིན་ནི།།གཉེན་པོ་སྐྱེས་པས་རྣམ་་་་་
ཉམས་འགྱུར། །ཟ་མ་མ་ནིང་སྒྲ་མི་སྙན། །མཚན་གཉིས་མ་གཏོགས་
མི་རྣམས་ལ། །སྡོམ་མིན་སྡོམ་པའང་དེ་བཞིན་ལ། །ལྷ་ལའང་མི་
26 ---

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
རྣམས་ལ་གསུམ་མོ། །འདོད་དང་གཟུགས་སྐྱེས་ལྷ་རྣམས་ལ། །
བསམ་གཏན་སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་
ཤེས་མེད། །སེམས་ཅན་མ་གཏོགས་གཟུགས་མེད་ནའང་། །ལས་་
བདེ་མི་བདེ་དང་གཞན་ནི། །དགེ་དང་མི་དགེ་དང་གཞན་ཡིན། །
བསོད་ནམས་བསོད་ནམས་མིན་མི་གཡོ། །བདེ་བ་མྱོང་འགྱུར་ལ་
སོགས་གསུམ། །བསོད་ནམས་འདོད་ཁམས་དགེ་བའི་ལས། །མི་་་
གཡོ་གོང་མ་ལས་སྐྱེས་པའི། །གང་ཕྱིར་ས་ནི་དེ་དག་ཏུ། །ལས་རྣམ་
སྨིན་ཕྱིར་མི་གཡོའི་ཕྱིར། །བསམ་གཏན་གསུམ་པའི་བར་དགེ་བ། །
བདེ་བ་མྱོང་འགྱུར་དེ་ཡན་ཆད། །སྡུག་མིན་བདེ་མིན་མྱོང་འགྱུར་
བ། །སྡུག་བསྔལ་མྱོང་འགྱུར་འདིའི་མི་དགེ ། འོག་ནའང་བར་མ་
ཡོད་དོ་ཞེས། །ཁ་ཅིག་ཟེར་ཏེ་གང་གི་ཕྱིར། །བསམ་གཏན་ཁྱད་པར་
རྣམ་སྨིན་ལས། །སྔ་ཕྱི་མེད་གསུམ་སྨིན་འདོད་ཕྱིར། །ངོ་བོ་ཉིད་དང་
མཚུངས་ལྡན་དང་། །དམིགས་པ་དང་ནི་རྣམ་སྨིན་དང་། །མངོན་
སུམ་དུ་ནི་གྱུར་པ་ལས། །མྱོང་འགྱུར་རྣམ་པ་ལྔ་ཡིན་ནོ། །དེ་ཡང་
ངེས་དང་མ་ངེས་དང་། །མཐོང་བའི་ཆོས་ལ་སོགས་པ་ལ། །མྱོང་
འགྱུར་ཕྱིར་ན་ངེས་རྣམ་གསུམ། །ཁ་ཅིག་ལས་རྣམ་ལྔ་ཞེས་ཟེར། །
གཞན་དག་མུ་ནི་བཞི་ཞེས་ཟེར། །གསུམ་གྱིས་རིགས་ནི་འཕེན་པར་
བྱེད། །ཐམས་ཅད་ན་ནི་འཕེན་པ་བཞི། །དམྱལ་བ་ན་ནི་དགེ་བའི
གསུམ། །གང་ལས་འདོད་ཆགས་བྲལ་བརྟན་པའི། །བྱིས་པ་དེར་
སྐྱེས་མྱོང་མི་བྱེད། །འཕགས་པ་གཞན་དུའང་མྱོང་མི་བྱེད། །འདོད་
རྩེའི་མི་བརྟན་པ་ཡང་མིན། །སྲིད་པ་བར་མ་འདོད་ཁམས་སུ། །
འཕེན་པ་རྣམ་པ་ཉི་ཤུ་གཉིས། །དེ་ནི་མཐོང་ཆོས་འབྲས་བུ་ཡིན། །
དེ་ནི་རིགས་གཅིག་ཁོ་ན་ཡིན། །ཉོན་མོངས་རབ་དང་དྲག་པོ་
27

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་
པ་དང་། །ཕ་མ་གསོད་གང་དེ་ངེས་སོ། །མཐོང་ཆོས་འབྲས་བུ་ཅན་
གྱི་ལས། །ཞིང་དང་བསམ་པའི་ཁྱད་པར་ལས། །ས་དེའི་འདོད་་་
ཆགས་གཏན་བྲལ་ཕྱིར །རྣམ་སྨིན་ངེས་པ་གང་ཡིན་པའོ། །གང་
དག་འགོག་བྱམས་ཉོན་མོངས་མེད། །མཐོང་དང་དགྲ་བཅོམ་འབྲས་
ལངས་པ །དེ་ལ་ཕན་གནོད་བྱས་པ་ཡི། །འབྲས་བུ་འཕྲལ་དུ་མྱོང་
བར་འགྱུར། །རྣམ་པར་རྟོག་པ་མེད་པ་ཡི། །དགེ་བའི་ལས་ཀྱི་རྣམ་
སྨིན་ནི། །སེམས་ཀྱི་ཚོར་བ་ཁོ་ནར་འདོད། །མི་དགེ་བའི་ནི་ལུས་ཀྱི་
ཡིན། །གཡེངས་པའི་སེམས་ནི་ཡིད་སེམས་ལ། །དེ་ནི་ལས་ཀྱི་རྣམ་
སྨིན་སྐྱེས། སྐྲག་གནོད་མ་ཉམས་མྱ་ངན་གྱིས། །སྒྲ་མི་སྙན་མིན་འདོད་
ལྡན་རྣམས། །ཡོན་སྐྱོན་སྙིགས་མར་གསུངས་པ་ནི། །གཡོ་དང་ཞེ་
སྡང་འདོད་ཆགས་སྐྱེས། །དཀར་གནག་ལ་སོགས་བྱེ་བྲག་གིས། །
ལས་ནི་རྣམ་པ་བཞི་ཡིན་ནོ། །མི་དགེ་གཟུགས་དང་འདོད་གཏོགས་
པའི། །དགེ་བ་ཉིད་ནི་རིམ་བཞིན་དུ། །གནག་དང་དཀར་དང་་་
གཉིས་ཀའི་ལས། །དེ་ཟད་བྱེད་པ་ཟག་མེད་ཡིན། །ཆོས་བཟོད་་
འདོད་ཆགས་བྲལ་བ་ཡི།།། བར་ཆད་མེད་ལམ་བརྒྱད་ཀྱི་གང་། །
སེམས་པ་རྣམ་པ་བཅུ་གཉིས་དེ། །ནག་པོ་ཟད་པར་བྱེད་པའི་ལས། །
དགུ་བའི་སེམས་པ་གང་ཡིན་པ། །དེ་ནི་དཀར་གནག་ཟད་བྱེད་་
ཡིན། །དཀར་པོ་བསམ་གཏན་ཆགས་བྲལ་བའི། །བར་ཆད་མེད་
ལམ་སྐྱེས་ཐ་མས། །གཞན་ནི་དམྱལ་བ་མྱོང་འགྱུར་དང་། །འདོད་
གཞན་མྱོང་འགྱུར་གཉིས་སུ་རིག ། གཞན་ནི་མཐོང་བས་སྤང་བྱ་
གནག །འདོད་པ་ལས་སྐྱེས་གཞན་དཀར་གནག །མི་སླེབ་ལུས་
དག་ལས་ཡིད་ཉིད། །ཐུབ་པའི་གསུམ་སྟེ་གོ་རིམ་བཞིན། །ལེགས་
28

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
སྤྱད་གསུམ་པོ་ཐམས་ཅད་ནི། །གཙང་བྱེད་རྣམ་པ་གསུམ་ཡིན་ནོ། །
ལུས་ཀྱི་ལ་སོགས་མི་དགེ་བ། །ཉེས་པར་སྤྱད་པ་གསུམ་དུ་འདོད། །
བརྣབ་སེམས་ལ་སོགས་ལས་མིན་ཡང་། །ཡིད་ཀྱི་ཉེས་སྤྱད་རྣམ་་་་
གསུམ་མོ། །བཟློག་པ་ལེགས་པར་སྤྱད་པ་ཡིན། །དེ་ལས་ཚེ་ལོང་
བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་
བཅུར་གསུངས་སོ། །མི་དགེ་དྲུག་ནི་རྣམ་རིག་མིན། །གཅིག་རྣམ་
གཉིས་སོ་དེ་དག་ཀྱང་། །བྱེད་ན་དགེ་བ་བདུན་རྣམ་གཉིས། །ཏིང་
འཛིན་ལས་སྐྱེས་རྣམ་རིག་མིན། །ཉེར་བསྡོགས་རྣམས་ནི་རྣམ་རིག་
བྱེད། །རྣམ་རིག་བྱེད་མིན་འགྱུར་བའམ། །མ་ཡིན་བཟློག་པ་མཇུག་
ཡིན་ནོ། །སྦྱོར་བ་རྩ་བ་གསུམ་ལས་སྐྱེས། །དེ་ཡི་མཇུག་ཐོགས་ལས་
བྱུང་ཕྱིར། །བརྣབ་སེམས་སོགས་རྩ་གསུམ་ལས་སྐྱེས། །དག་པ་སྦྱོར་
དང་མཇུག་བཅས་རྣམས། །ཆགས་སྡང་གཏི་མུག་མེད་ལས་སྐྱེས། །
གསོད་དང་གནོད་སེམས་ཚིག་རྩུབ་པོ། །ཞེ་སྡང་གིས་ནི་མཐར་ཕྱིན་
བྱེད། །ལོག་གཡེམ་བརྣབ་སེམས་མ་བྱིན་ལེན།།ཆགས་པ་ཡིས་ནི་
རྫོགས་པར་བྱེད། །ལོག་པར་ལྟ་བ་གཏི་མུག་གིས། །ལྷག་མ་གསུམ་
གྱིས་རྫོགས་པར་འདོད། །གཞི་ནི་སེམས་ཅན་ལོངས་སྤྱོད་དང་། །
མིང་དང་གཟུགས་དང་མིང་ཡིན་ནོ། །སྔ་དང་མཉམ་དུ་ཤི་བ་ལ། །
དངོས་མེད་ལུས་གཞན་སྐྱེས་ཕྱིར་རོ། །དམག་ལ་སོགས་པར་དོན་
གཅིག་ཕྱིར། །ཐམས་ཅད་བྱེད་པ་པོ་བཞིན་ལྡན། །སྲོག་གཅོད་པ་ནི་
བསམས་བཞིན་དུ། །མ་ནོར་བར་ནི་གཞན་གསད་པའོ། །མ་བྱིན་
ལེན་པ་གཞན་གྱི་ནོར །མཐུ་དང་འཇབ་བུས་བདག་གིར་བྱེད། །
བགྲོད་མིན་འགྲོ་བར་འདོད་པ་ཡིས། །ལོག་པར་གཡེམ་པ་རྣམ་པ་
བཞི། །རྫུན་ཚིག་འདུ་ཤེས་གཞན་སྒྱུར་བའི། །ཚིག་དོན་མངོན་པར་
29

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གོ་བའོ། །མིག་རྣ་ཡིད་ཀྱི་རྣམ་ཤེས་དང༌། །གསུམ་གྱིས་ཉམས་སུ་
མྱོང་གང་དེ། །མཐོང་ཐོས་རྣམ་པར་ཤེས་པ་དང༌། །རྟོགས་པ་ཡིན་
ཏེ་རིམ་བཞིན་བཤད། །ཕྲ་མ་ཕ་རོལ་དབྱེ་བའི་ཕྱིར། །ཉོན་མོངས་
ཅན་གྱི་སེམས་ཀྱི་ཚིག ། ཚིག་རྩུབ་པོ་ནི་མི་སྙན་པ། །ཉོན་མོངས་
ཅན་ཀུན་ཀྱལ་བ་ཉིད། །གཞན་ནི་དེ་ལས་གཞན་ཉོན་མོངས། །ཁ་
གསག་གླུ་དང་ཟློས་གར་བཞིན། །བསྟན་བཅོས་ངན་བཞིན་བརྣབ་
སེམས་ནི། །ལོག་པས་གཞན་གྱི་ནོར་ལ་ཆགས། །གནོད་སེམས་་་་་་
སེམས་ཅན་ལ་སྡང་བ། །དགེ་དང་མི་དགེ་མེད་ལྟ་བ། །ལོག་པར་ལྟ་
བ་ཡིན་འདི་ལ། །གསུམ་ལམ་བདུན་ནི་ལས་ཀྱང་ཡིན། །མེད་པར་ལྟ་
བས་རྩ་བ་གཅོད། །འདོད་གཏོགས་སྐྱེས་ནས་ཐོབ་པ་རྣམས། །རྒྱུ་
དང་འབྲས་ལ་སྐུར་འདེབས་པས། །ཀུན་གྱིས་རིམ་གྱིས་མིའི་ནང་
དུ། །སྐྱེས་པ་བུད་མེད་ཀྱིས་གཅོད་དོ། །ལྟ་སྤྱད་དེ་ནི་མི་ལྡན་པའོ། །
མཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པའི་འདི་ལ་
མིན། ། མི་དགེ་བརྒྱད་ཀྱི་བར་དག་དང་། །སེམས་པ་ཅིག་ཅར་ལྷན་
ཅིག་འབྱུང་། །དགེ་བ་བཅུ་ཡི་བར་དག་དང་། །གཅིག་དང་བརྒྱད་
དང་ལྔ་དང་མིན། །དམྱལ་བ་ན་ནི་ཀྱལ་བ་དང་། །ཚིག་རྩུབ་གནོད་
སེམས་རྣམ་གཉིས་སོ། །བརྣབ་སེམས་ལོག་ལྟ་ལྡན་པས་སོ། །སྒྲ་མི་
སྙན་ན་གསུམ་ཡོད་དེ། །དེ་ན་བདུན་པ་དངོས་སུ་ཡང་། །འདོད་པ་
གཞན་ན་མི་དགེ་བཅུ། །དགེ་བ་གསུམ་ནི་ཐམས་ཅད་ན། །རྙེད་དང་
མངོན་དུ་གྱུར་སྒོ་ནས། །གཟུགས་མེད་འདུ་ཤེས་མེད་སེམས་ཅན། །
རྙེད་པས་བདུན་ཡོད་ལྷག་བྱས་ན། ། མངོན་དུ་གྱུར་པའི་སྒོ་ནས་་་
ཀྱང༌། །དམྱལ་བཅས་སྒྲ་མི་སྙན་མ་གཏོགས། །ཐམས་ཅད་བདག་པོ་
རྒྱུ་མཐུན་དང་། །རྣམ་སྨིན་འབྲས་བུ་འབྱིན་པར་འདོད། །སྡུག་་་་
30

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
བསྔལ་ཕྱིར་དང་བསད་ཕྱིར་དང་། །གཟི་བྱིན་མེད་ཕྱིར་འབྲས་རྣམ་
གསུམ། །ལུས་དང་ངག་ལས་ཆགས་ལས་སྐྱེས། །ལོག་འཚོ་སྤྱད་་་་་
དཀའི་ཕྱིར་ལོགས་ཤིག ། བསྟན་ཏོ་གལ་ཏེ་ཡོ་བྱད་ལ། །ཆགས་
བསླད་མདོ་དང་འགལ་ཕྱིར་མིན། །དྲི་བཅས་སྤོང་བའི་ལམ་དག་གི།
ལས་ནི་ལྔ་ཡི་འབྲས་བུར་བཅས། །དྲི་མེད་བཞི་ཡི་ཟག་བཅས་་་་་་་
གཞན། །དགེ་དང་མི་དགེ་གང་ཡིན་པའང་། །ཟག་པ་མེད་པ་ལྷག་
མ་དང་། །ལུང་བསྟན་མིན་གང་གསུམ་གྱིས་སོ། །དགེ་བའི་དགེ་ལ་
སོགས་པ་ནི། །བཞི་དང་གཉིས་དང་དེ་བཞིན་གསུམ། །མི་དགེའི་
དགེ་སོགས་གཉིས་དང་ནི། །གསུམ་དང་བཞི་སྟེ་རིམ་པ་བཞིན། །
ལུང་བསྟན་མིན་གྱི་དགེ་ལ་སོགས། །དེ་དག་གཉིས་དང་གསུམ་དང་
གསུམ། །འདས་པའི་ཐམས་ཅད་བཞི་ཡིན་ནོ།།།བར་མ་ཡི་ནི་མ་
འོངས་པའང་། །བར་མ་གཉིས་སོ་མ་སྐྱེས་པའི། །འབྲས་བུ་མ་འོངས་
གསུམ་ཡིན་ནོ། །རང་གི་ས་པ་བཞི་ཡིན་ནོ། །གཞན་གྱི་ས་པ་གསུམ་
དང་གཉིས། །སློབ་པའི་སློབ་ལ་སོགས་པ་གསུམ། །མི་སློབ་ལས་ཀྱི་
འབྲས་བུ་ནི། །སློབ་པ་ཡི་ནི་ཆོས་ལ་སོགས། །གཅིག་དང་གསུམ་དང་
གཉིས་ཡིན་ནོ། །དེ་ལས་གཞན་པའི་འབྲས་བུ་ནི། །སློབ་སོགས་་་
གཉིས་དང་གཉིས་དང་ལྔ། །མཐོང་བས་སྤང་བྱའི་དེ་ལ་སོགས། །
གསུམ་དང་བཞི་དང་གཅིག་ཡིན་ནོ། །སྒོམ་པས་སྤང་བར་བྱ་ལས་
ཀྱི། །དེ་དག་གཉིས་དང་བཞི་དང་གསུམ། །སྤང་བྱ་མིན་པའི་དེ་དག་
གཅིག ། གཉིས་དང་བཞི་སྟེ་གོ་རིམ་བཞིན། །རིགས་མིན་སྐྱེད་པ་
ཉོན་མོངས་ཅན། །ཁ་ཅིག་ཆོ་ག་ཉམས་པའང་ཞེའོ། །གཅིག་གིས་སྐྱེ་
བ་གཅིག་འཕེན་ཏོ། །ཡོངས་རྫོགས་བྱེད་པ་དུ་མ་ཡིན། །སེམས་མེད་
སྙོམས་པར་འཇུག་པ་དང་། །འཕེན་བྱེད་མ་ཡིན་ཐོབ་པའང་མིན། །
31

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཚམས་མེད་པ་ཡི་ལས་རྣམས་དང་། །ཉོན་མོངས་ཤས་ཆེན་ངན་
འགྲོ་དང་། །འདུ་ཤེས་མེད་པའི་སེམས་ཅན་དང་། །སྒྲ་མི་སྙན་སྒྲིབ་
གསུམ་དུ་འདོད། །མཚམས་མེད་གླིང་གསུམ་དག་ན་ཡོད། །ཟ་མ་
སོགས་ལ་མི་འདོད་དོ། །ཕན་དང་ངོ་ཚ་ཆུང་བའི་ཕྱིར། །ལྷག་མ་
འགྲོ་བ་ལྔ་དག་ན། །དགེ་འདུན་དབྱེན་ནི་མི་འཕྲོད་པའི། །རང་
བཞིན་ལྡན་པ་མ་ཡིན་ཆོས། །ཉོན་མོངས་ཅན་མིན་ལུང་བསྟན་་་
མིན། །དེ་དང་དགེ་འདུན་ཡང་དག་ལྡན། །དེ་ཡི་ཁ་ན་མ་ཐོ་རྫུན། །
དེ་དང་འབྱེད་པོ་ཡང་དག་ལྡན། །བསྐལ་བར་མནར་མེད་པར་སྨིན་
འགྱུར། །ལྷག་པས་གནོད་པ་ལྷག་པར་འགྱུར། །དགེ་སློང་ལྟ་སྤྱོད་
ཚུལ་ལྡན་པས། །འབྱེད་དོ་གཞན་དུའོ་བྱིས་པ་རྣམས། །སྟོན་དང་
ལམ་གཞན་ལ་བཟོད་པ། །ཕྱ་བའོ་དེ་ནི་མི་གནས་སོ། །དེ་ནི་འཁོར་
ལོའི་དབྱེན་དུ་འདོད། །འཛམ་བུའི་གླིང་ནའོ་དགུ་སོགས་ཀྱིས། །
ལས་ཀྱི་དབྱེན་ནི་གླིང་གསུམ་ན། །དེ་ནི་བརྒྱད་དག་ཡན་ཆད་ཀྱིས།
དང་བོ་མཐའ་སྐྱོན་ཟུང་གཅིག་གི ། སྔ་རོལ་ཐུབ་པ་ནོངས་པ་་
དང་། །མཚམས་མ་བཅད་པ་དག་ཏུ་ཡང་། །འཁོར་ལོའི་དབྱེན་ནི་
མི་འབྱུང་ངོ་། །ཕན་འདོགས་པ་དང་ཡོན་ཏན་ཞིང༌། །སྤངས་དང་
མེད་པར་བྱས་ཕྱིར་རོ། །མཚན་ནི་གཞན་དུ་གྱུར་ཀྱང་འགྱུར། །གང་
གི་ཟླ་མཚན་ལས་བྱུང་མ། །སངས་རྒྱས་བརྡེག་པར་སེམས་ལ་མིན། །
བསྣུན་འོག་དགྲ་བཅོམ་པ་ལ་མིན། །མཚམས་མེད་སྦྱོར་བ་བྱས་པ་
ལ། །འདོད་ཆགས་བྲལ་འབྲས་མི་སྲིད་དོ། །དགེ་འདུན་དབྱེ་ཕྱིར་
རྫུན་སྨྲ་བ། །ཁ་ན་མ་ཐོ་རབ་ཆེར་འདོད། །འཇིག་རྟེན་པ་ཡི་དག་པ་
ལ། །སྲིད་རྩེའི་སེམས་པ་འབྲས་རབ་ཆེ། །མ་དགྲ་བཅོམ་མ་སུན་བྱས་
དང་། །བྱང་ཆུབ་སེམས་དཔའ་ངེས་གནས་དང་། །སློབ་པ་གསོད་
32

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
དང་དགེ་འདུན་གྱི། །འདུ་བའི་སྒོ་ནི་འཕྲོག་པ་དག ། མཚམས་
མེད་པ་དང་ཆ་འདྲ་སྟེ། །ལྔ་བ་མཆོད་རྟེན་འཇིག་པ་ཡིན། །བཟོད་
དང་ཕྱིར་མི་འོང་དགྲ་བཅོམ། །འཐོབ་ལ་ལས་གེགས་ཤིན་ཏུ་བྱེད། །
གང་ནས་བྱང་ཆུབ་སེམས་དཔའ་ཡིན། །གང་ནས་མཚན་གྱི་ལས་
བྱེད་པ། །བདེ་འགྲོ་རིགས་མཐོར་སྐྱེ་དབང་ཚང༌། །ཕོར་འགྱུར་ཚེ་
རབས་དྲན་མི་ལྡོག ། དེ་ནི་འཛམ་གླིང་ཕོ་གྱུར་ཉིད། །མངོན་སུམ་
སངས་རྒྱས་ལ་སེམས་པ། །བསམས་པ་ལས་བྱུང་བསྐལ་བ་བརྒྱ། །
ལུས་པ་དག་ཏུ་འཕེན་པར་བྱེད། །རེ་རེའང་བསོད་ནམས་བརྒྱ་ལས་
སྐྱེ། །རྣམ་གཟུགས་མར་མེ་རིན་ཆེན་གཙུག ། གྲངས་མེད་་་་་
གསུམ་གྱི་ཐ་མར་བྱང་། །དང་བོ་ཤཱཀྱ་ཐུབ་པ་ཡིན། །ཀུན་ལ་ཐམས་
ཅད་སྙིང་རྗེ་ཡིས། །སྦྱིན་པར་བྱེད་པས་སྦྱིན་པ་རྫོགས།།ཆགས་་་
བཅས་ཡན་ལག་བཅད་ཀྱང་ནི། །མེ་འཁྲུག་བཟོད་དང་ཚུལ་ཁྲིམས་
ཀྱི། །སྐད་རྒྱལ་བསྟོད་པས་བརྩོན་འགྲུས་ཀྱི། །དེ་མ་ཐག་ལ་ཏིང་
འཛིན་བློའི། །གསུམ་པོ་བསོད་ནམས་བྱ་བ་དང་། །དེའི་གཞི་དཔེར་
ན་ལས་ལམ་བཞིན། །གང་གིས་སྦྱིན་བྱེད་དེ་སྦྱིན་པ། །མཆོད་དང་
ཕན་གདགས་འདོད་པ་ཡིས། ། ལུས་དང་ངག་ལས་སློང་དང་་
བཅས། །དེ་འབྲས་ལོངས་སྤྱོད་ཆེན་པོ་ཅན། །བདག་གཞན་དོན་
ཕྱིར་གཉིས་དོན་ཕྱིར། །གཉིས་ཀའི་དོན་དུ་མིན་ཕྱིར་སྦྱིན། །དེ་ཡི་
ཁྱད་པར་སྦྱིན་བདག་དང་། །དངོས་དང་ཞིང་གི་ཁྱད་པར་ལས། །
སྦྱིན་བདག་ཁྱད་འཕགས་དད་སོགས་ཀྱིས། |གུས་ལ་སོགས་པས་སྦྱིན་
པར་བྱེད། །དེ་ཕྱིར་བཀུར་སྟི་རྒྱ་ཆེན་དང༌། །དུས་དང་བར་ཆད་
མེད་པར་རྙེད། །ཁ་དོག་ལ་སོགས་ཕུན་སུམ་དངོས། །དེ་ལས་
གཟུགས་བཟང་གྲགས་ལྡན་དང་། །དགའ་དང་ཤིན་ཏུ་གཞོན་ཤ་་
33

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། །དུས་སུ་རེག་ན་བདེ་ལུས་འགྱུར། །འགྲོ་དང་སྡུག་བསྔལ་ཕན་
འདོགས་དང་། །ཡོན་ཏན་རྣམས་ཀྱི་ཞིང་ཁྱད་འཕགས། །མཆོག་ནི་
གྲོལ་བས་གྲོལ་བའམ། །བྱང་ཆུབ་སེམས་དཔའ་ཡིས་བརྒྱད་པ། །
འཕགས་པ་མིན་ཡང་ཕ་མ་དང༌། །ནད་པ་དང་ནི་ཆོས་སྨྲ་དང༌། །སྐྱེ་
མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་དུ་མེད་པ་ཡིན། །
མཇུག་དང་ཞིང་དང་གཞི་དང་ནི། །སྦྱོར་དང་སེམས་པ་བསམ་པ་
སྟེ། །དེ་དག་ཆུང་དང་ཆེ་བ་ལས། །ལས་ཀྱང་ཆུང་དང་ཆེ་བ་ཉིད། །
བསམས་བཞིན་པ་དང་རྫོགས་པ་དང༌། །མི་འགྱོད་གཉེན་པོ་མེད་པ་
དང་། །འཁོར་དང་རྣམ་པར་སྨིན་པ་ལས། །བསགས་པའི་ལས་ཞེས་
བྱ་བ་ཡིན། །མཆོད་རྟེན་ལ་བཏང་རྒྱུས་བྱུང་བའི། །བསོད་ནམས་
ལེན་མེད་བྱམས་སོགས་བཞིན། །རྒྱུ་ལས་འབྲས་བུ་མི་འཁྲུལ་ཕྱིར། །
ངན་པའི་ཞིང་ལས་འབྲས་ཡིད་འོང་། །འཆལ་བའི་ཚུལ་ཁྲིམས་མི་
དགེའི་གཟུགས། །དེ་སྤོང་ཚུལ་ཁྲིམས་རྣམ་གཉིས་སོ། །སངས་རྒྱས་
ཀྱིས་ནི་བཅང་བ་ཡང་། །རྣམ་དག་ཡོན་ཏན་བཞི་ལྡན་ནོ། །འཆལ་
ཁྲིམས་དེའི་རྒྱུས་འཕན་མ་ཕྱུང་། །དེ་གཉེན་པོ་དང་ཞི་ལ་རྟེན། །
མཉམ་པར་བཞག་པའི་དགེ་བ་ནི། །བསྒོམ་པའོ་སེམས་ལ་སྒོམ་ཕྱིར་
རོ། །མཐོ་རིས་དོན་དུ་ཚུལ་ཁྲིམས་དང་། །འབྲལ་བའི་དོན་དུ་སྒོམ་
གཙོའི་ཕྱིར། ། བསྐལ་བར་མཐོ་རིས་དགའ་གནས་ཕྱིར། །བཞི་ཡི་
ཆངས་པའི་བསོད་ནམས་ཡིན། །ཆོས་སྦྱིན་ཉོན་མོངས་ཅན་མིན་་་་
པས། །མདོ་སོགས་ཡང་དག་ཇི་བཞིན་སྟོན། །བསོད་ནམས་མྱ་ངན་
འདས་པ་དང་། །ངེས་འབྱེད་ཆ་མཐུན་དགེ་རྣམ་གསུམ། །རིགས་
པས་རབ་ཏུ་བཅུག་པའི་ལས། །རྣམ་གསུམ་ཀུན་སློང་བཅས་པ་ནི།
ཡིག་འབྲུ་བརྒྱ་དང་བགྲང་བཅས་པའི། །སྙན་ངག་གྲངས་ཏེ་གོ་རིམ་
34

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
བཞིན། །བསྒྲིབས་ངན་ཁ་ན་མ་ཐོ་བཅས། །ཉོན་མོངས་ཅན་ཆོས་དྲི་
མེད་དགེ ། གྱ་ནོམ་འདུས་བྱས་དགེ་བསྟེན་བྱ། །ཐར་བ་བླ་ན་མེད་
པ་ཡིན། །ཆོས་མངོན་པའི་མཛོད་ཀྱི་ཚིག་ལེའུར་བྱས་པ་ལས། །ལས་
བསྟན་པ་ཞེས་བྱ་བ་སྟེ་གནས་བཞི་བའོ། །
སྲིད་པའི་རྩ་བ་ཕྲ་རྒྱས་དྲུག །འདོད་ཆགས་དེ་བཞིན་ཁོང་ཁྲོ་
དང་། །ང་རྒྱལ་མ་རིག་ལྟ་བ་དང༌། །ཐེ་ཚོམ་ཡིན་ཏེ་དེ་དྲུག་ཀྱང་། །
འདོད་ཆགས་དབྱེ་བས་བདུན་དུ་བཤད། །ཁམས་གཉིས་ལས་སྐྱེས་
སྲིད་འདོད་ཆགས། །ཁ་ནི་ནང་དུ་བལྟས་ཕྱིར་དེར། །ཐར་བའི་འདུ་
ཤེས་བཟློག་ཕྱིར་བཤད། །ལྟ་བ་ལྔ་སྟེ་འཇིག་ཚོགས་དང༌། །ལོག་དང་
མཐར་འཛིན་ལྟ་བ་དང་། །ལྟ་བ་དང་ནི་ཚུལ་ཁྲིམས་དང་། །བརྟུལ་
ཞུགས་མཆོག་ཏུ་འཛིན་དང་བཅུ། །དེ་དག་བཅུ་དང་བདུན་བདུན་
བརྒྱད། །ལྟ་བ་གསུམ་གཉིས་མ་གཏོགས་པ། །འདོད་ན་སྡུག་བསྔལ་
ལ་སོགས་པ མཐོང་བས་རིམ་བཞིན་སྤོང་བར་བྱེད། །བཞི་ནི་སྒོམ་
པས་སྤང་བྱ་ཡིན། །ཁྲོང་ཁྲོ་མ་གཏོགས་དེ་དག་ཉིད། །གཟུགས་་་
ཁམས་གཟུགས་མེད་དེ་དང་འདྲ། །དེ་ལྟར་དགུ་བཅུ་བརྒྱད་དུ་་་་་
འདོད། །སྲིད་རྩེ་ལས་སྐྱེས་བཟོད་པ་ཡིས། །གཞོམ་བྱ་མཐོང་བས་
སྤང་བྱ་ཉིད། །ལྷག་སྐྱེས་མཐོང་དང་སྒོམ་གཉིས་ཀྱིས། །བཟོད་པས་
གཞོམ་མིན་སྒོམ་ཁོ་ནས། །བདག་དང་བདག་གི་རྟག་ཆད་དང་། །
མེད་དང་དམན་ལ་མཆོག་ལྟ་དང༌། །རྒྱུ་མིན་ལམ་མིན་དེར་ལྟ་བ། །
དེ་དག་ལྟ་བ་ལྔ་ཡིན་ནོ། །དབང་ཕྱུག་སོགས་རྒྱུར་མངོན་ཞེན་པ། །
རྟག་བདག་ཕྱིན་ཅི་ལོག་པ་ཡིས། །རབ་ཏུ་འཇུག་པས་དེ་ཕྱིར་དེ། །
སྡུག་བསྔལ་མཐོང་བས་སྤང་བྱ་ཉིད། །ལྟ་བ་གསུམ་ལས་ཕྱིན་ཅི་ལོག
། བཞི་ཚན་ཕྱིན་ཅི་ལོག་ཕྱིར་དང༌། །ངེས་རྟོག་ཕྱིར་དང་སྒྲོ་འདོགས་
35

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
ཕྱིར། །སེམས་དང་འདུ་ཤེས་དེའི་དབང་གིས། །ང་རྒྱལ་བདུན་རྣམ་
དགུ་གསུམ་མོ། །མཐོང་དང་སྒོམ་པས་ཟད་བྱ་བ། །སྒོམ་པས་སྤང་
བར་བྱ་བ་ནི། །གསོད་སོགས་ཀུན་ནས་དཀྲིས་པའོ། །དེ་བཞིན་་་
འཇིག་སྲེད་འཕགས་པ་ལ། །རྣམ་སོགས་ངའོ་སྙམ་མི་འབྱུང་། །ལྟ་
བས་རྒྱས་པར་འགྱུར་ཕྱིར་རོ། །མི་དགེའི་འགྱོད་པའང་མ་ཡིན་ནོ། །
སྡུག་བསྔལ་རྒྱུ་མཐོང་སྤང་བྱ་བ། །ལྟ་དང་དེ་བཞིན་ཐེ་ཚོམ་དང་། །
གང་དེ་ལྷན་ཅིག་མ་འདྲེས་པའི། །མ་རིག་གང་ཡིན་ཀུན་ཏུ་འགྲོ །
དེ་དག་ལས་དགུ་གོང་དུ་དམིགས། །ལྟ་བ་གཉིས་པོ་མ་གཏོགས་སོ། །
དེ་དག་དང་ནི་ལྷན་ཅིག་གང༌། །འབྱུང་དེའང་ཀུན་འགྲོ་ཐོབ་མ་་
གཏོགས། །འགོག་དང་ལམ་མཐོང་སྤང་བྱ་བ། །ལོག་ལྟ་ཐེ་ཚོམ་དེ་
དག་དང༌། །ལྡན་དང་འབའ་ཞིག་མ་རིག་དང་། །དྲུག་ནི་ཟག་མེད་
སྤྱོད་ཡུལ་ཅན། །རང་གི་ས་པའི་འགོག་པ་དང་། །ལམ་ནི་ཕན་ཚུན་
གང་ཡིན་པས། །ས་དྲུག་ས་དགུའི་ལམ་ནི་དེའི། །སྤྱོད་ཡུལ་ཅན་གྱི་
ཡུལ་ཡིན་ནོ། །འདོད་ཆགས་མིན་ཏེ་སྤང་བྱའི་ཕྱིར། །གནོད་མི་བྱེད་
ཕྱིར་ཞེ་སྡང་མིན། །ཞི་དང་དག་དང་མཆོག་གྱུར་ཕྱིར། །ང་རྒྱལ་མ་
ཡིན་མཆོག་འཛིན་མིན། །ཕྲ་རྒྱས་ཀུན་ཏུ་འགྲོ་རྣམས་ནི། །དམིགས་
པའི་སྒོ་ནས་རང་གི་ས། །ཐམས་ཅད་དུ་ནི་རྒྱས་པར་འགྱུར། །ཀུན་
འགྲོ་མ་ཡིན་རང་རིས་སུ། །ཟག་མེད་གོང་མའི་ཡུལ་ཅན་མིན། །
བདག་གིར་མ་བྱས་གཉེན་པོའི་ཕྱིར། །གང་ཞིག་གང་དང་མཚུངས་
ལྡན་པ། །དེ་ནི་དེར་མཚུངས་ལྡན་སྒོ་ནས། །གོང་མ་ཐམས་ཅད་ལུང་
མ་བསྟན། །འདོད་ན་འཇིག་ཚོགས་ལྟ་བ་དང༌། །མཐར་འཛིན་ལྷན་
ཅིག་མ་རིག་པ། ། ལྷག་མ་རྣམས་འདིར་མི་དགེ་བའོ། །འདོད་ན་
འདོད་ཆགས་ཁོང་ཁྲོ་དང་། །རྨོངས་རྣམས་མི་དགེའི་རྩ་བ་ཡིན། །
36

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ལུང་མ་བསྟན་པའི་རྩ་བ་གསུམ། །དེ་ནི་སྲེད་དང་མ་རིག་བློ། །རྣམ་
གཉིས་མཐོར་འཇུག་ཕྱིར་དེ་ལས། །གཞན་མིན་བཞི་ཞེས་ཉི་འོག་
པ། །དེ་དག་སྲེད་ལྟ་ང་རྒྱལ་རྨོངས། །བསམ་གཏན་པ་གསུམ་མ་རིག་
ལས། །མགོ་གཅིག་དང་ནི་རྣམ་ཕྱེ་དང་། །དྲི་དང་གཞག་པར་ལུང་
བསྟན་པ། །འཆི་དང་སྐྱེ་དང་ཁྱད་པར་འཕགས། །བདག་གཞན་ལ་
སོགས་ལྟ་བུ་ཡིན། །འདས་དང་ཉེར་གནས་འདོད་ཆགས་དང་། །
ཁོང་ཁྲོ་ང་རྒྱལ་དག་གིས་ནི།།།གང་ལ་དེ་སྐྱེས་མ་སྤངས་པའི། །
དངོས་པོ་དེ་དང་ལྡན་པ་ཡིན།། །ཡིད་ཀྱི་དེ་དག་མ་འོངས་པས། །
ཀུན་དང་གཞན་གྱིས་རང་དུས་པ།།མི་སྐྱེ་རྣམས་ཀྱིས་ཐམས་ཅད་
དང་། །ལྷག་མ་ཀུན་གྱིས་ཀུན་དང་ལྡན། །དུས་རྣམས་ཀུན་དུ་ཡོད་
གསུངས་ཕྱིར། །གཉིས་ཕྱིར་ཡུལ་ཡོད་ཕྱིར་འབྲས་ཕྱིར། །དེ་ཡོད་སྨྲ་
བའི་ཕྱིར་ཐམས་ཅད། །ཡོད་པར་སྨྲ་བར་འདོད་དེ་དག ། རྣམ་
བཞི་དངོས་དང་མཚན་ཉིད་དང༌། །གནས་སྐབས་གཞན་གཞན་་་་
འགྱུར་ཞེས་བྱ། །གསུམ་པ་བཟང་སྟེ་བྱ་བ་ཡིས། །དུས་རྣམས་རྣམ་
གཞག་གེགས་སུ་བྱེད། །དེ་ཡང་ཇི་ལྟར་གཞན་མ་ཡིན། །དུས་སུ་མི་
རུང་དེ་བཞིན་དུ། །ཡོད་ན་ཅི་ཕྱིར་མ་སྐྱེས་ཞིག །ཆོས་ཉིད་དག་ནི་
ཟབ་པ་ཡིན། །སྡུག་བསྔལ་མཐོང་སྤང་བྱ་སྤངས་ཀྱང་། །ཀུན་འགྲོ་
ལྷག་མ་རྣམས་ཀྱིས་ལྡན། །དང་བོའི་རྣམ་པ་སྤངས་ཀྱང་དེའི། །ཡུལ་
ཅན་དྲི་མ་ལྷག་རྣམས་ཀྱིས། །སྡུག་བསྔལ་རྒྱུ་མཐོང་གོམས་པ་ཡིས། །
སྤང་བྱ་འདོད་ཁམས་ལས་སྐྱེས་པ །རང་གི་གསུམ་དང་གཟུགས་
གཏོགས་གཅིག །དྲི་མེད་རྣམ་ཤེས་སྤྱོད་ཡུལ་ལོ། །གཟུགས་ཁམས་
ལས་སྐྱེས་རང་གི་དང་། །འོག་གསུམ་གོང་གཅིག་དྲི་མེད་ཀྱིའང་། །
གཟུགས་མེད་ལས་སྐྱེས་ཁམས་གསུམ་གཏོགས། །གསུམ་དང་ཟག་
37

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མེད་སྤྱོད་ཡུལ་ལོ། །འགོག་དང་ལམ་མཐོང་སྤང་བྱ་ཀུན། །རང་གིས་
གླགས་པའི་སྤྱོད་ཡུལ་ལོ། །ཟག་མེད་ཁམས་གསུམ་མཐའ་གསུམ་་
དང་། །ཟག་པ་མེད་པའི་སྤྱོད་ཡུལ་ལོ། །ཉོན་མོངས་ཕྲ་རྒྱས་བཅས་
རྣམ་གཉིས། །ཉོན་མོངས་ཅན་མིན་རྒྱས་འགྱུར་གྱིས། །རྨོངས་ལས་
ཐེ་ཚོམ་དེ་ནས་ནི། །ལོག་ལྟ་དེ་ནས་འཇིག་ཚོགས་ལྟ། །དེ་ནས་་་་
མཐར་འཛིན་དེ་ནས་ནི།།ཚུལ་ཁྲིམས་མཆོག་འཛིན་དེ་ནས་ལྟ། །
རང་གི་ལྟ་ལ་ང་རྒྱལ་ཆགས། །གཞན་ལ་ཞེ་སྡང་དེ་ལྟར་རིམ། །ཕྲ་
རྒྱས་སྤངས་པ་མ་ཡིན་དང་། །ཡུལ་ནི་ཉེ་བར་གནས་པ་དང་། །ཚུལ་
བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །
འདོད་ན་གཏི་མུག་མ་གཏོགས་པའི། །ཉོན་མོངས་ཀུན་ནས་དཀྲིས་
བཅས་ཟག ། གཟུགས་དང་གཟུགས་ནི་མེད་པ་ན། །ཕྲ་རྒྱས་ཁོ་ན་
སྲིད་པའི་ཟག ། དེ་ལུང་མ་བསྟན་ཁ་ནང་བལྟས། །མཉམ་གཞག་
ས་པའི་ཕྱིར་གཅིག་བྱས། །རྩ་བ་མ་རིག་ཡིན་པས་ན། །ལོགས་ཤིག་
ཏུ་ནི་ཟག་པར་བསྟན། །ཆུ་བོ་སྦྱོར་བའང་དེ་བཞིན་དུ། །ལྟ་རྣམས་
གསལ་ཕྱིཪ་ལོགས་ཤིག་བསྟན། །ཟག་པར་མ་ཡིན་གྲོགས་མེད་
རྣམས། །འཇོག་པའི་རྗེས་སུ་མི་མཐུན་ལོ། །ཇི་སྐད་བཤད་ཉིད་མ་
རིག་བཅས། །ཉེར་ལེན་རྣམས་ཏེ་ལྟ་རྣམ་གཉིས། །ཕྱེ་བའི་ཕྱིར་རོ་མ་
རིག་པ། །འཛིན་པར་བྱེད་པ་མིན་ཕྱིར་བསྲེས། །གང་ཕྱིར་དེ་དག་ཕྲ་
བ་དང༌། །རྗེས་འབྲེལ་རྣམ་གཉིས་རྒྱས་འགྱུར་དང༌། །རྗེས་སུ་འབྲང་
བས་དེ་ཡི་ཕྱིར། ། ཕྲ་རྒྱས་དག་ཏུ་བཤད་པ་ཡིན། །དེ་དག་འཇོག་
བྱེད་ཟག་བྱེད་དང༌། །འཁྱེར་བར་བྱེད་དང་འཁྱེར་བྱེད་དང་། །ཉེ་
བར་འཛིན་ཕྱིར་ཟག་ལ་སོགས། །དེ་དག་གི་ནི་ངེས་ཚིག་ཡིན། །དེ་
དག་ཀུན་ཏུ་སྦྱོར་སོགས་ཀྱི། །དབྱེ་བས་ཡང་རྣམ་ལྔར་བཤད་དོ། །
38

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
རྫས་དང་མཆོག་འཛིན་འདྲ་བའི་ཕྱིར། །ལྟ་གཉིས་ཀུན་ཏུ་སྦྱོར་
གཞན་ནོ། །གང་ཕྱིར་གཉིས་ཀའང་གཅིག་ཏུ་ནི། །མི་དགེ་རང་་་
དབང་དེ་ཡི་ཕྱིར། །ཕྲག་དོག་སེར་སྣ་དེ་དག་ལས། །ལོགས་ཤིག་ཀུན་
སྦྱོར་གཉིས་སུ་བཤད། །གང་ཕྱིར་གཉིས་ཀ་རང་དབང་ཅན། །
གཅིག་ཏུ་མི་དགེ་དེ་ཡི་ཕྱིར།།།ཐ་མའི་ཆ་དང་མཐུན་རྣམ་ལྔ། །
གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་ཟློག་
བྱེད། །སྒོ་དང་རྩ་བས་བསྡུས་ཕྱིར་གསུམ། །འགྲོ་མི་འདོད་དང་ལམ་
ནོར་དང་། །ལམ་ལ་ཐེ་ཚོམ་དེ་སྙེད་ཅིག །ཐར་བ་བགྲོད་ལ་གེགས་
བྱེད་པ། །དེ་ཡི་ཕྱིར་ན་གསུམ་བསྟན་ཏོ། །གོང་མའི་ཆ་དང་མཐུན་
ལྔ་ཉིད། །གཟུགས་དང་གཟུགས་མེད་ལས་སྐྱེས་པའི། །འདོད་་་་
ཆགས་གཉིས་རྒོད་ང་རྒྱལ་རྨོངས། །ཚོར་བའི་དབང་གིས་འཆིང་བ་
གསུམ། །ཉོན་མོངས་ལས་གཞན་ཉོན་མོངས་ཅན། །སེམས་བྱུང་་་
འདུ་བྱེད་ཕུང་ཞེས་པ། །གང་དེའང་ཉེ་བའི་ཉོན་མོངས་ཏེ། །དེ་དག་
ཉོན་མོངས་ཞེས་མི་བྱ། །ངོ་ཚ་མེད་དང་ཁྲེལ་མེད་དང་། །ཕྲག་དོག་
སེར་སྣ་རྒོད་པ་དང་། །འགྱོད་དང་རྨུགས་དང་གཉིད་དང་ནི། །ཀུན་
ནས་དཀྲིས་པ་རྣམ་པ་བརྒྱད། །ཁྲོ་དང་འཆབ་པའོ་འདོད་ཆགས་
ཀྱིས། །ངོ་ཚ་མེད་རྒོད་སེར་སྣ་བསླང༌། །འཆབ་པ་རྩོད་དོ་མ་རིག་
ལས། །རྨུགས་དང་གཉིད་དང་ཁྲེལ་མེད་དོ། །ཐེ་ཚོམ་ལས་འགྱོད་ཁྲོ་
བ་དང་། །ཕྲག་དོག་ཁོང་ཁྲོའི་རྒྱུ་ལས་བྱུང༌། །གཞན་ཡང་ཉོན་་་་་
མོངས་དྲི་མ་དྲུག ། སྒྱུ་དང་གཡོ་དང་རྒྱགས་པ་དང་། །དེ་བཞིན་
འཚིག་དང་འཁོན་འཛིན་དང༌། །རྣམ་འཚེ་སྒྱུ་དང་རྒྱགས་པ་ནི། །
་ལས་
འདོད་ཆགས་ལས་སྐྱེས་འཁོན་འཛིན་དང༌། །རྣམ་འཚེ་ཁོང་ཁྲོ་འ
སྐྱེས་སོ། །འཚིག་པ་ལྟ་བ་མཆོག་འཛིན་ལས། །གཡོ་ནི་ལྟ་བས་ཀུན་
39

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནས་བསླང་། །དེ་ལས་ངོ་ཚ་མེད་པ་དང༌། །ཁྲེལ་མེད་རྨུགས་གཉིད་
རྒོད་རྣམ་གཉིས། །དེ་ལས་གཞན་ནི་སྒོམ་སྤང་བྱ། །རང་དབང་དེ་
བཞིན་དྲི་མ་རྣམས། །འདོད་ན་མི་དགེ་གསུམ་རྣམ་གཉིས། །དེ་ཡན་
ཆད་ནི་ལུང་མ་བསྟན། །འདོད་དང་བསམ་གཏན་དང་བོ་ན། །གཡོ་
སྒྱུ་ཚངས་པས་འདྲིད་ཕྱིར་རོ། །རྨུགས་རྒོད་རྒྱགས་པ་ཁམས་གསུམ་
ན། །གཞན་དག་འདོད་ཁམས་ལས་སྐྱེས་པ། །མཐོང་སྤང་བྱ་གཉིད་
ང་རྒྱལ་བཅས། །ཡིད་ཀྱི་རྣམ་ཤེས་ས་པ་ཡིན། །ཉེ་བའི་ཉོན་མོངས་
རང་དབང་ཡང་། །གཞན་ནི་རྣམ་ཤེས་དྲུག་རྟེན་ཅན། །བདེ་བ་དག་
དང་འདོད་ཆགས་སུ། །མཚུངས་ལྡན་ཞེ་སྡང་བཟློག་པའོ། །མ་རིག་
པ་དག་ཐམས་ཅད་དང་། ། མེད་ལྟ་ཡིད་བདེ་སྡུག་བསྔལ་དང་། །
ཡིད་མི་བདེ་དང་ཐེ་ཚོམ་མོ། །གཞན་ཡིད་བདེ་དང་འདོད་ལས་་་
སྐྱེས། །བཏང་སྙོམས་དང་ཀུན་ས་གོང་མ། །ས་ཇི་བཞིན་དུ་རང་རང་
དང་། །འགྱོད་དང་ཕྲག་དོག་ཁྲོ་བ་དང་། །རྣམ་འཚེ་འཁོན་དུ་་་་་
འཛིན་པ་དང་། །འཚིག་པ་ཡིད་མི་བདེ་བ་དང༌། །སེར་སྣ་དག་ནི་
བཟློག་པ་ཡིན། །གཡོ་དང་སྒྱུ་དང་འཆབ་དང་གཉིད། །གཉིས་ཀ་
དང་ལྡན་བདེ་དག་དང་། །རྒྱགས་པ་བཏང་སྙོམས་ཀུན་ཏུ་འགྲོ །
བཞི་བོ་གཞན་ནི་ལྔ་དག་དང་། །འདོད་ན་སྒྲིབ་རྣམས་མི་མཐུན་་
དང་། །ཟས་དང་བྱ་བ་གཅིག་པའི་ཕྱིར། །གཉིས་གཅིག་ཕུང་བོ་་
གནོད་བྱེད་དང་། །ཐེ་ཚོམ་ཕྱིར་ན་ལྔ་ཉིད་དོ། །དམིགས་པ་ཡོངས་
སུ་ཤེས་པ་དང་། །དེ་ལ་དམིགས་པ་ཡང་དག་པར། །ཟད་དང་་་་
དམིགས་པ་སྤངས་པས་སོ། །གཉེན་པོ་སྐྱེས་པས་ཟད་པར་འགྱུར། །
གཉེན་པོ་རྣམ་བཞི་སྤོང་བ་དང་། །གཞི་དང་སྲིད་ཉིད་རྣམ་པར་་
ནི། །སུན་འབྱིན་ཞེས་བྱ་དམིགས་པ་ལས། །ཉོན་མོངས་པ་ནི་སྤང་
40

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ
བྱར་འདོད། །མཚན་ཉིད་མི་མཐུན་མི་མཐུན་ཕྱོགས། །ཡུལ་རྣམ་
ཆད་དང་དུས་ཀྱིས་ཏེ། །འབྱུང་དང་ཚུལ་ཁྲིམས་ཕྱོགས་དད་ནི། །
དུས་གཉིས་རིང་བ་ཉིད་ལྟ་བུའོ། །ལན་ཅིག་ཏུ་ཟད་དེ་དག་གི །
བྲལ་བའི་ཐོབ་པ་ཡང་དང་ཡང་། །གཉེན་པོ་སྐྱེས་དང་འབྲས་ཐོབ་
དང་། །དབང་བོ་རྣམ་པར་འཕེལ་རྣམས་སུ། །ཡོངས་སུ་ཤེས་དགུ་
འདོད་པ་ན། །དང་བོ་རྣམ་གཉིས་ཟད་ལ་གཅིག ། གཉིས་ཟད་པ་
ནི་དེ་གཉིས་སོ། །དེ་བཞིན་གོང་མའི་དེ་གསུམ་ཉིད།།ཡོངས་སུ་ཤེས་
པ་གཞན་གསུམ་སྟེ། །ཐ་མའི་ཆ་དང་མཐུན་གཟུགས་དང་། །ཟག་པ
ཀུན་ཟད་དྲུག་བཟོད་འབྲས། །ལྷག་མ་རྣམས་ནི་ཤེས་པའི་ཡིན། །མི་
ལྕོགས་མེད་འབྲས་ཐམས་ཅད་དོ། །བསམ་གཏན་རྣམས་ཀྱི་ལྔའམ་
བརྒྱད། །ཉེ་བར་བསྡོགས་པའི་གཅིག་ཡིན་ཏེ། །གཟུགས་མེད་་་་་་
དངོས་བས་གཞི་གསུམ་གྱི་ཡང་། །ཐམས་ཅད་འཕགས་པའི་ལམ་གྱི་
ཡིན། །འཇིག་རྟེན་པའི་གཉིས་རྗེས་ཀྱི་ཡང་། །ཆོས་ཤེས་པས་ནི་་
གསུམ་ཡིན་ནོ། །དེའི་ཕྱོགས་མཐུན་གྱི་དྲུག་དང་ལྔ། །བྲལ་བའི་ཐོབ་
པ་ཟག་མེད་དང་། །སྲེད་རྩེའི་ཉམས་པར་བྱས་པ་དང་། །རྒྱུ་གཉིས་
ཀུན་དུ་བཅོམ་པའི་ཕྱིར། །ཡོངས་ཤེས་ཁམས་ལས་འདས་པ་ལས། །
གཅིག་མིན་མཐོང་ལ་གནས་པ་ནི། །ལྔ་ཡི་བར་དང་ཡང་དག་ལྡན།
སྒོམ་ལ་གནས་པ་དྲུག་གམ་ནི། །གཅིག་གམ་ཡང་ན་གཉིས་དང་་་
ངོ་། །ཁམས་ལས་འདོད་ཆགས་བྲལ་བ་དང་། །འབྲས་བུ་ཐོབ་ཕྱིར་
དེ་དག་བསྡོམས། །ལ་ལ་གཅིག་གཉིས་ལྔ་དང་དྲུག ། གཏོང་སྟེ་
འཐོབ་པ་ལྔ་མིན་ནོ། །ཆོས་མངོན་པའི་མཛོད་ཀྱི་ཚིག་ལེའུར་བྱས་པ་
ལས། །ཕྲ་རྒྱས་བསྟན་པ་ཞེས་བྱ་བ་སྟེ་གནས་ལྔ་བའོ།
བདེན་པ་མཐོང་དང་བསྒོམས་པ་ལས། །ཉོན་མོངས་སྤངས་པ་
41

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་བཤད་པ། །སྒོམ་པའི་ལམ་ནི་རྣམ་གཉིས་ཏེ། །མཐོང་བ་ཞེས་བྱ་
ཟག་པ་མེད། །བདེན་པ་དག་ནི་བཞིར་བཤད་དོ། །སྡུག་བསྔལ་ཀུན་
འབྱུང་དེ་བཞིན་དུ། །འགོག་དང་ལམ་སྟེ་དེ་ལྟར་ན། །དེ་དག་ཇི་
ལྟར་མངོན་རྟོགས་རིམ། །ཡིད་འོང་ཡིད་དུ་མི་འོང་དང་། །དེ་ལས་
གཞན་ཟག་བཅས་རྣམས་ཉིད། །སྡུག་བསྔལ་ཉིད་གསུམ་ལྡན་པའི་
ཕྱིར། །ཅི་རིགས་མ་ལུས་སྡུག་བསྔལ་ལོ། །གང་ལ་བཅོམ་དང་བློ་ཡིས་
གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་
ཏུ། །ཡོད་དེ་དོན་དམ་ཡོད་གཞན་ནོ། །ཚུལ་གནས་ཐོས་དང་བསམ་
ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཐོས་སོགས་ལས་བྱུང་བློ་
རྣམས་ནི། །མིང་དང་གཉིས་ཀ་དོན་ཡུལ་ཅན། །བསྲིང་གཉིས་ལྡན་
ཆོག་མི་ཤེས་དང་། །འདོད་ཆེན་ཅན་ལ་མ་ཡིན་ནོ། །རྙེད་ལ་ཡང་
སྲེད་ཆོག་མི་ཤེས། །མ་རྙེད་ལ་འདོད་འདོད་ཆེན་ཅན། །བཟློག་པ་དེ་
ཡི་གཉེན་པོ་དག ། དེ་གཉིས་ཁམས་གསུམ་གཏོགས་དྲི་མེད། །མ་
ཆགས་འཕགས་རིགས་དེ་དག་ལས། །གསུམ་ནི་ཆོག་ཤེས་བདག་ཉིད་
དོ། །གསུམ་གྱིས་ཚུལ་བསྟན་ཐ་མས་ལས། །སྲེད་པ་སྐྱེ་བའི་གཉེན་
པོའི་ཕྱིར། །བདག་གིར་བདག་འཛིན་དངོས་འདོད་པ། །དེ་ཡི་དུས་
དང་གཏན་ཞེའི་ཕྱིར། །དེ་ལ་འཇུག་པ་མི་སྡུག་པ། །དབུགས་རྔུབ་
འབྱུང་བ་དྲན་པ་ཡིས། །འདོད་ཆགས་རྣམ་རྟོག་ལྷག་རྣམས་སོ། །
ཀེང་རུས་ཆགས་བཅས་ཐམས་ཅད་ལ། །རུས་པ་རྒྱ་མཚོའི་བར་དུ་
ནི། ། སྤྲོ་ཞིང་སྡུད་པས་ལས་དང་བོ། །ཀེང་རུས་ནས་ནི་ཐོད་ཕྱེད་
པར། །བཏང་བས་སྦྱང་བ་བྱས་པར་བཤད། །སྨིན་མའི་བར་དུ་་་
སེམས་འཛིན་པས། །ཡིད་ལ་བྱེད་པ་རྫོགས་པ་ཡིན། །མི་སྡུག་མ་
ཆགས་ས་བཅུ་དང་། ། དམིགས་པ་འདོད་སྣང་མིས་སྐྱེད་དོ།
42

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
དབུགས་རྔུབ་དབུགས་འབྱུང་དྲན་པ་ནི། །ཤེས་རབ་ས་ལྔ་སྤྱོད་ཡུལ་
རླུང་། །འདོད་རྟེན་ཕྱི་བའི་མ་ཡིན་ནོ། །བགྲང་ལ་སོགས་པ་རྣམ་པ་
དྲུག །དབུགས་རྔུབ་དབུགས་འབྱུང་གང་ལས་ལུས། །སེམས་ཅན་
ཞེས་བྱ་མ་ཟིན་པའོ། །རྒྱུ་མཐུན་ལས་བྱུང་འོག་མ་ཡི། །ཡིད་ཀྱིས་དེ་
གཉིས་མི་རྟོགས་སོ། །ཞི་གནས་གྲུབ་པར་གྱུར་པ་ཡིས། །དྲན་པ་ཉེར་
གཞག་བསྒོམ་པར་བྱ། །ལུས་ཚོར་སེམས་དང་ཆོས་རྣམས་ལ། །
མཚན་ཉིད་གཉིས་སུ་ཡོངས་བརྟགས་པས། །ཤེས་རབ་ཐོས་སོགས་
ལས་བྱུང་བའོ། །གཞན་ནི་འབྲེལ་དང་དམིགས་པ་ལས། །རིམ་ནི་ཇི་
ལྟར་སྐྱེ་བ་བཞིན། །ཕྱིན་ཅི་ལོག་གི་གཉེན་པོར་བཞི། །དེ་ནི་ཆོས་
དྲན་ཉེར་གཞག་པ། །སྤྱི་ལ་དམིགས་པ་ལ་གནས་ཏེ། །དེ་དག་ལ་ནི་
མི་རྟག་དང་། །སྡུག་བསྔལ་སྟོང་བདག་མེད་པར་ལྟ། །དེ་ལས་དྲོ་
བར་གྱུར་པ་འབྱུང་། །དེ་ནི་བདེན་བཞིའི་སྤྱོད་ཡུལ་ཅན། །རྣམ་པ་
བཅུ་དྲུག་དྲོ་བ་ལས། །རྩེ་མོ་དེ་ཡང་དེ་དང་འདྲ། །གཉིས་ཀ་ཆོས་
ཀྱིས་རྣམ་པ་གཏོད། །གཞན་དག་གིས་ཀྱང་འཕེལ་བར་བྱེད། །དེ་
ལས་བཟོད་པ་གཉིས་དེ་བཞིན། །ཐམས་ཅད་ཆོས་ཀྱིས་འཕེལ་བར་
བྱེད། །ཆེན་པོ་འདོད་གཏོགས་སྡུག་བསྔལ་ཡུལ། །དེ་ནི་སྐད་ཅིག་
གཅིག་དེ་བཞིན། །ཆོས་མཆོག་ཐམས་ཅད་ཕུང་བོ་ལྔ། །ཐོབ་པ་མ་
གཏོགས་དེ་ལྟར་ན། །ངེས་འབྱེད་ཆ་མཐུན་རྣམ་པ་བཞི། །བསྒོམས་
བྱུང་མི་ལྕོགས་མེད་པ་དང༌། །ཁྱད་པར་བསམ་གཏན་ས་པའོ། །
གཉིས་ནི་འོག་ནའང་ཡོད་པའམ། །འདོད་རྟེན་ཆོས་མཆོག་བུད་མེད་
ཀྱིས། །གཉིས་ཀའི་རྟེན་ཅན་འཐོབ་པར་འགྱུར། །འཕགས་པས་དེ་
དག་ས་བོར་ནས། །གཏོང་ངོ་འཕགས་མིན་འཆི་བས་སོ། །དང་བོ་
གཉིས་ཡོངས་ཉམས་པས་ཀྱང་། །དངོས་གཞིས་དེ་ཉིད་ལ་བདེན་་
43

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཐོང་། །རྣམ་པར་ཉམས་ཚེ་སྔོན་མེད་འཐོབ། །ཉམས་པ་གཉིས་ནི་
མི་ལྡན་པ། །རྩེ་མོ་ཐོབ་པ་རྩ་མི་འཆད། །བཟོད་ཐོབ་ངན་སོང་མི་
འགྲོའོ། །གཉིས་སློབ་རིགས་ལས་བཟློག་ནས་ནི། །སངས་རྒྱས་སུ་
འགྱུར་གཞན་གསུམ་ཡང་།།།སྟོན་དང་བསེ་རུ་བྱང་ཆུབ་བར། །
བསམ་གཏན་མཐའ་རྟེན་གཅིག་ལ་ཀུན། །དེ་ཡི་སྔོན་དུ་ཐར་ཆ་་་
མཐུན། །མྱུར་བ་སྲིད་པ་གསུམ་གྱིས་ཐར། །ཐོས་བསམ་ལས་བྱུང་
ལས་གསུམ་མོ། །མི་ཡི་ནང་ནས་འཕེན་པར་བྱེད། །འཇིག་རྟེན་པ་ཡི་
ཆོས་མཆོག་ལས། །ཆོས་ཀྱི་བཟོད་པ་ཟག་པ་མེད། །འདོད་སྡུག་་་
བསྔལ་ལ་དེ་ནས་ནི། །དེ་ཉིད་ལ་ཆོས་ཤེས་དེ་བཞིན། །སྡུག་བསྔལ་
ལྷག་ལ་རྗེས་བཟོད་ཤེས། །བདེན་པ་གསུམ་ལའང་དེ་བཞིན་ནོ། །དེ་
ལྟར་བདེན་པ་མངོན་རྟོགས་འདི། །སེམས་བཅུ་དྲུག་གོ་རྣམ་གསུམ་
སྟེ། ། མཐོང་དམིགས་བྱ་བ་ཞེས་བྱའོ།།།དེ་ནི་ཆོས་མཆོག་དང་ས
གཅིག ། བཟོད་དང་ཤེས་པ་གོ་རིམ་བཞིན། །བར་ཆད་མེད་དང་
རྣམ་གྲོལ་ལམ། །དེ་ལ་སྐད་ཅིག་བཅོ་ལྔ་ནི། མ་མཐོང་མཐོང་ཕྱིར་
མཐོང་བའི་ལམ། །དབང་བོ་རྣོ་རྟུལ་དེ་དག་ཏུ། །དད་དང་ཆོས་ཀྱི་
རྗེས་འབྲང་བ། །སྒོམ་པས་སྤང་བྱ་མ་སྤངས་ན། །འབྲས་བུ་དང་བོ་
ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །དགུ་བ་ཚུན་ཆད་
ཟད་པ་ཡིན། །འདོད་པའམ་ཡང་ན་གོང་མ་ལས། །ཆགས་བྲལ་་
གསུམ་པ་ལ་ཞུགས་པ། །གང་ཞིག་གང་ལ་ཞུགས་པ་ནི། །བཅུ་དྲུག་
པ་ལ་དེ་འབྲས་གནས། །དེ་ཚེ་དབང་བོ་རྣོ་རྟུལ་དག། དད་པས་མོས་
དང་མཐོང་བས་ཐོབ། །འབྲས་ཐོབ་འབྲས་བུ་ཁྱད་པར་གྱི། །ལམ་
ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་
བརྩོན་པ་ནི་ཞུགས་མ་ཡིན། །ས་དང་ས་ན་ཉེས་རྣམ་དགུ ། དེ་
44

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
བཞིན་དུ་ནི་ཡོན་ཏན་རྣམས། །ཆུང་དང་འབྲིང་དང་ཆེ་རྣམས་ཀྱི། །
ཆུང་ངུ་ལ་སོགས་ཐ་དད་ཕྱིར། །འབྲས་གནས་སྒོམ་སྤང་བྱ་མ་ཟད། །
རེ་ལྟར་ཐོགས་ན་ལན་བདུན་པ། །རྣམ་གསུམ་རྣམ་བཞི་ལས་གྲོལ་
བ། །ཚེ་གཉིས་གསུམ་དུ་རིགས་ནས་རིགས། །རྣམ་པ་ལྔ་ཡི་བར་
བཅོམ་པ། །གཉིས་པ་ལ་ནི་ཞུགས་པའང་ཡིན། །རྣམ་པ་དྲུག་པ་ཟད་
གྱུར་པ། །དེ་ནི་ལན་ཅིག་ཕྱིར་འོང་བ། །ཉེས་ཆ་བདུན་དང་བརྒྱད་
ཟད་པ། །ཚེ་གཅིག་བར་ཆད་གཅིག་པ་དང་། །གསུམ་པ་ལ་ནི་་་་
ཞུགས་པའང་ཡིན། །དེ་དགུ་ཟད་པས་ཕྱིར་མི་འོང་། །དེ་ནི་བར་
སྐྱེས་འདུ་བྱེད་དང༌། །འདུ་བྱེད་མེད་ཡོངས་མྱ་ངན་འདའ། །གོང་དུ་
འཕོ་བ་རྣམས་དེ་ནི། །བསམ་གཏན་སྤེལ་ན་འོག་མིན་འགྲོ། དེ་འཕར་
ཕྱེད་འཕར་ཐམས་ཅད་དུ། །འཆི་འཕོ་གཞན་སྲིད་རྩེ་མོར་འགྲོ །
གཞན་ནི་གཟུགས་མང་འགྲོ་རྣམ་བཞི། |གཞན་ནི་འདི་ལ་མྱ་ངན་
འདའ། །གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་ཉེར་འགྲོ་
དགུར་བཤད་དོ། །དེ་དག་གི་ནི་ཁྱད་པར་རྣམས། །ལས་དབང་ཉོན་
མོངས་བྱེ་བྲག་ལས། །གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་
བདུན་དུ་འདོད། །དམ་པ་དམ་མིན་འཇུག་མི་འཇུག ། སོན་པ་
ཕྱིར་མི་འོང་ཕྱིར་དེ། །འདོད་པར་ཚེ་ཡོངས་གྱུར་པའི་འཕགས། །
ཁམས་གཞན་དུ་ནི་འགྲོ་བ་མེད། །དེ་དང་གོང་མར་སྐྱེས་པ་ནི། །
ཡོངས་ཉམས་དབང་བོ་འཕོ་མི་སྟེན། །དང་བོ་བཞི་བ་སྤེལ་བར་་
བྱེད། །སྐད་ཅིག་མ་ནི་བསྲེས་པས་གྲུབ། །སྐྱེ་དང་གནས་པར་བྱ་ཕྱིར་
དང་། །ཉོན་མོངས་པས་ནི་འཇིགས་ཕྱིར་དང༌། །དེ་ནི་རྣམ་པ་ལྔ་ཡི་
ཕྱིར།།གནས་གཙང་སྐྱེ་བ་ལྔ་ཁོ་ན། །འགོག་པ་ཐོབ་པའི་ཕྱིར་མི་
འོང་། །ལུས་ཀྱིས་མངོན་སུམ་བྱེད་པར་འདོད། །སྲིད་རྩེའི་བར་ཆ་
45

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །དགུ་བའི་བར་
ཆད་མེད་ལམ་ཡང༌། །དེ་ནི་རྡོ་རྗེ་ལྟ་བུ་ཡིན། །དེ་ཟད་ཐོབ་དང་ཟད་
པ་ཤེས། །དེ་ཚེ་དེ་མི་སློབ་དགྲ་བཅོམ། །འཇིག་རྟེན་འདས་ཀྱིས་སྲིད་
རྩེ་ལས། །ཆགས་འབྲལ་གཞན་ལས་རྣམ་པ་གཉིས། །འཇིག་རྟེན་པ་
ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །ཁ་
ཅིག་འཇིག་རྟེན་འདས་ཀྱིས་ཀྱང་། །བཏང་ལ་ཉོན་མོངས་མི་ལྡན་
ཕྱིར། །སྲེད་རྩེའི་ཕྱེད་ལས་རྣམ་གྲོལ་དང་། །གོང་དུ་སྐྱེས་པ་བཞིན་
མི་ལྡན། །ཟག་མེད་མི་ལྕོགས་མེད་པ་ཡིས། །ཐམས་ཅད་ལས་ནི་
འདོད་ཆགས་འབྲལ། །ས་གསུམ་རྒྱལ་ལ་བསམ་གཏན་ནམ། །ཉེར་
བསྡོགས་ལས་མཐའི་རྣམ་གྲོལ་ལམ། །གོང་མའི་ཉེར་བསྡོགས་ལས་
མིན་འཕགས། །བརྒྱད་ཀྱིས་རང་གོང་ས་ལས་རྒྱལ། །འཇིག་རྟེན་པ་
ཡི་རྣམ་གྲོལ་དང་། །བར་ཆད་མེད་ལམ་གོ་རིམ་བཞིན། །ཞི་སོགས་
རགས་སོགས་རྣམ་པ་ཅན། །གོང་དང་འོག་མའི་སྤྱོད་ཡུལ་ཅན། །
གལ་ཏེ་མི་གཡོའི་ཟད་ཤེས་ལས། །མི་སྐྱེའི་བློ་གྲོས་གལ་ཏེ་མིར། །
ཟད་པ་ཤེས་སམ་མི་སློབ་ལྟ། །དེ་ནི་དགྲ་བཅོམ་ཐམས་ཅད་ལ། །
དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་་་
བྱས། །དེ་དག་བརྒྱད་ཅུ་རྩ་དགུའོ། །གྲོལ་ལམ་ཟད་པ་རྣམས་དང་
བཅས། །འབྲས་བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་སྲིད་ཕྱིར་
རོ། །འབྲས་ལ་སྔོན་ལམ་བཏང་བ་དང་། །གཞན་ཐོབ་པ་དང་ཟད་
བསྡོམས་དང་། །ཤེས་པ་བརྒྱད་ཚན་ཐོབ་པ་དང་། །རྣམ་པ་བཅུ་
དྲུག་ཐོབ་པའོ། །འཇིག་རྟེན་པ་ཡིས་ཐོབ་འབྲས་ནི། །བསྲེས་དང་
ཟག་མེད་ཐོབ་འཛིན་ཕྱིར།།།དེ་ཉིད་ཚངས་ཚུལ་ཚངས་པ་ཡི། །
འཁོར་ལོ་ཚངས་པས་བསྐོར་ཕྱིར་རོ། །ཆོས་ཀྱི་འཁོར་ལོ་མཐོང་བའི་
46

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ལམ། །མྱུར་བར་འགྲོ་སོགས་རྩིབས་སོགས་ཀྱིས། །འདོད་པར་
གསུམ་འཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་
ལུང་ལས་འདིར་རྩོམ་ཞིང་། དེར་མཐར་ཕྱིན་ཅེས་འབྱུང་ཕྱིར་རོ། །
དགྲ་བཅོམ་དྲུག་འདོད་དེ་དག་ལས། །ལྔ་ནི་དད་པས་མོས་ལས་་་
སྐྱེས། །དེ་དག་རྣམ་གྲོལ་དུས་དང་སྦྱོར། །མི་གཡོའི་ཆོས་ཅན་མི་གཡོ་
བ། །དེ་ཕྱིར་དེ་དུས་མི་སྤྱོད་གྲོལ། །དེ་ནི་མཐོང་ཐོབ་རྒྱུ་ལས་བྱུང་། །
ཁ་ཅིག་དང་བོ་ནས་དེའི་རིགས། །ཁ་ཅིག་སྦྱངས་པ་ལས་གྱུར་ཏོ། །
བཞི་ནི་རིགས་ལས་ལྔ་འབྲས་ལས། །ཉམས་འགྱུར་དང་བོ་ལས་མ་
ཡིན། །སློབ་དང་འཕགས་མིན་རིགས་དྲུག་ལྡན། །མཐོང་བ་ལ་ནི་
འཕོ་བ་མེད། །ཐོབ་དང་མ་ཐོབ་ཉེར་སྤྱད་ལས། །ཡོངས་ཉམས་རྣམ་
པ་གསུམ་ཤེས་བྱ། །སྟོན་ལ་ཐ་མ་མི་གཡོ་ལ། །བར་མའང་གཞན་ལ་
རྣམ་གསུམ་མོ། །འབྲས་ལས་ཉམས་པ་འཆི་བ་མེད། །བྱ་བ་མ་ཡིན་
དེ་མི་བྱེད། །མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་
བསྟེན་ཕྱིར་རོ། །མཐོང་བས་ཐོབ་ལ་རེ་རེའོ། །ཟག་མེད་མི་ཡི་ནང་
དུ་འཕེལ། །མི་སློབ་ས་དགུ་ལ་བསྟེན་ཏེ།།སློབ་པ་དྲུག་ལ་གང་གི་
ཕྱིར། །འཕེལ་བ་འབྲས་བུ་ཁྱད་པར་ཅན། །བཏང་སྟེ་འབྲས་བུ་ཐོབ་
པར་འགྱུར། ། སངས་རྒྱས་གཉིས་དང་ཉན་ཐོས་བདུན། །དེ་དགུ་
དབང་བོ་རྣམ་དགུ་ཅན། །གང་ཟག་བདུན་པོ་སྦྱོར་བ་དང་། །དབང་
བོ་སྙོམས་འཇུག་རྣམ་གྲོལ་དང༌། །གཉིས་ཀས་བྱས་པའོ་དེ་དག་དྲུག
། འདི་ལྟར་ལམ་གསུམ་ལ་གཉིས་གཉིས། །འགོག་ཐོབ་གཉིས་ཀ་ལས་
རྣམ་གྲོལ། །ཤེས་རབ་ཀྱིས་ནི་ཅིག་ཤོས་སོ། །སྙོམས་འཇུག་དབང་བོ་
འབྲས་རྣམས་ཀྱིས། །སློབ་པ་ཡོངས་རྗོགས་ཤེས་བྱའོ། །གཉིས་ཀྱིས་
མི་སློབ་ཡོངས་སུ་རྫོགས། །མདོར་ན་ལམ་ནི་རྣམ་བཞི་སྟེ། །ཁྱད་པར་
47

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཅན་དང་རྣམ་གྲོལ་དང་། །བར་ཆད་མེད་དང་སྦྱོར་ཞེས་བྱ། །བསམ་
གཏན་དག་གི་ལམ་རྣམས་སླ། །ས་གཞན་དག་གི་དཀའ་བ་ཡིན། །བློ་
རྟུལ་མངོན་ཤེས་བུལ་བ་སྟེ། །ཅིག་ཤོས་ཀྱི་ནི་མངོན་ཤེས་མྱུར། །ཟད་
དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར། །སུམ་ཅུ་
རྩ་བདུན་དེའི་ཕྱོགས་མཐུན། །མིང་གི་སྒོ་ནས་རྫས་སུ་བཅུ། །དད་
དང་བརྩོན་འགྲུས་དྲན་པ་དང༌། །ཤེས་རབ་ཏིང་འཛིན་བཏང་་་་་
སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱངས། །དྲན་པ་ཉེར་
གཞག་ཤེས་རབ་སྟེ། །བརྩོན་འགྲུས་ཡང་དག་འཇོག་ཅེས་བྱ། །རྫུ་
འཕྲུལ་རྐང་བ་ཏིང་འཛིན་ཏོ། །གཙོ་བོའོ་སྨོས་པ་དེ་དག་ནི། །སྦྱོར་
བྱུང་ཡོན་ཏན་ཀུན་ཀྱང་ཡིན། །སྡེ་ཚན་བདུན་ནི་གོ་རིམ་བཞིན། །
ལས་ནི་དང་བོ་བ་དག་དང༌། །ངེས་འབྱེད་ཆ་མཐུན་རྣམས་དང་་
ནི། །སྒོམ་དང་མཐོང་ལ་རབ་དུ་ཕྱེ། །བྱང་ཆུབ་ཡན་ལག་ལམ་ཡན་
ལག ། ཟག་པ་མེད་གཞན་རྣམ་གཉིས་སོ། །བསམ་གཏན་དང་བོ་
ན་ཐམས་ཅད། །མི་ལྕོགས་མེད་ན་དགའ་མ་གཏོགས། །གཉིས་པ་དེ་
ནི་རྟོག་མ་གཏོགས། །གཉིས་ན་དེ་གཉིས་མ་གཏོགས་པ། །བསམ་
གཏན་བར་ནའང་གཟུགས་མེད་པ། །གསུམ་ནའང་དེ་དང་ཚུལ་ཡན་
ལག ། བྱང་ཆུབ་དང་ནི་ལམ་ཡན་ལག ། མ་གཏོགས་འདོད་
ཁམས་སྲིད་རྩེ་ན། །བདེན་གསུམ་མཐོང་ན་ཚུལ་ཁྲིམས་དང༌། །ཆོས་
ལ་ཤེས་ནས་དད་པ་འཐོབ། །ལམ་མངོན་རྟོགས་ན་སངས་རྒྱས་་
དང་། །དེ་ཡི་དགེ་འདུན་དག་ལ་ཡང་། །ཆོས་བདེན་གསུམ་དང་
རང་སངས་རྒྱས། །བྱང་ཆུབ་སེམས་དཔའི་ལམ་ཡིན་ནོ། །རྫས་སུ་
གཉིས་ཏེ་དད་པ་དང་། ། ཚུལ་ཁྲིམས་དྲི་མ་མེད་པ་ཡིན། །བཅིངས་
ཕྱིར་སློབ་པའི་ཡན་ལག་ཏུ། །རྣམ་གྲོལ་མ་བཤད་དེ་རྣམ་གཉིས། །
— 48

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ཉོན་མོངས་བཅོམ་པ་འདུས་མ་བྱས། །མོས་པ་འདུས་བྱས་ཡན་ལག་
ནི། །དེ་ཡིན་དེ་ཉིད་རྣམ་གྲོལ་གཉིས། །བྱང་ཆུབ་ཇི་སྐད་བཤད་ཤེས་
པ། །མི་སློབ་སེམས་ནི་སྐྱེ་འགྱུར་བ། །སྒྲིབ་པ་ལས་ནི་རྣམ་གྲོལ་་་་
འགྱུར། །འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་
སྤོང༌། །འདུས་མ་བྱས་ཉིད་ཁམས་ཤེས་བྱ། །འདོད་ཆགས་ཀུན་ཟད་
འདོད་ཆགས་བྲལ། །སྤངས་པའི་ཁམས་ནི་གཞན་དག་གོ །འགོག་
པའི་ཁམས་ཤེས་བྱ་བ་གཞི། །སྡུག་བསྔལ་རྒྱུ་བཟོད་ཤེས་རྣམས་་་་་
ཀྱིས། ། ཡིད་འབྱུང་གང་གིས་སྤོང་འགྱུར་བ། །ཀུན་གྱིས་འདོད་་་་་་
ཆགས་འབྲལ་བར་འགྱུར། །དེ་ལྟར་ན་ནི་མུ་བཞི་སྲིད། །ཆོས་མངོན་
པའི་མཛོད་ཀྱི་ཚིག་ལེའུར་བྱས་པ་ལས། ལམ་དང་གང་ཟག་བསྟན་པ་
ཞེས་བྱ་བ་སྟེ་གནས་དྲུག་པའོ། །
དྲི་མེད་བཟོད་རྣམས་ཤེས་པ་མིན། །ཟད་དང་མི་སྐྱེའི་བློ་ལྟ་
མིན། །དེ་ལས་གཞན་འཕགས་བློ་གཉིས་ཀ། གཞན་ཤེས་དྲུག་ནི་ལྟ་
བའང་ཡིན། །ཤེས་པ་ཟག་བཅས་ཟག་པ་མེད། །དང་བོ་ཀུན་རྫོབ་
ཅེས་བྱའོ། །ཟག་མེད་རྣམ་གཉིས་ཆོས་དང་ནི། །རྗེས་སུ་ཤེས་པ་ཁོ་
ན་ཡིན། །ཀུན་རྫོབ་ཡུལ་ནི་ཐམས་ཅད་དོ། །ཆོས་ཤེས་བྱ་བའི་སྤྱོད་
ཡུལ་ནི། །འདོད་སྡུག་བསྔལ་སོགས་རྗེས་ཤེས་པའི། །སྤྱོད་ཡུལ་གོང་
མའི་སྡུག་བསྔལ་སོགས། །དེ་དག་ཉིད་བདེན་བྱེ་བྲག་གིས། །བཞི་སྟེ་
རྣམ་བཞི་དེ་དག་ནི། །མི་སྐྱེ་བ་དང་ཟད་པ་ཤེས། །དེ་གཉིས་དང་བོ་
སྐྱེས་པ་ནི། །སྡུག་བསྔལ་རྒྱུ་རྗེས་ཤེས་པ་ཡིན། །བཞི་ལས་ཕ་རོལ་
སེམས་རིག་པ། །དེས་ནི་ས་དབང་གང་ཟག་འདས། །ཞིག་དང་མ་
སྐྱེས་མི་རིག་གོ ། ཆོས་རྗེས་བློ་ཕྱོགས་ཕན་ཚུན་མིན། །ཉན་ཐོས་
མཐོང་བའི་སྐད་ཅིག་གཉིས། །རིག་སྟེ་བསེ་རུ་ལྟ་བུས་གསུམ། །
49

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སངས་རྒྱས་སྦྱོར་བ་མེད་པར་ཀུན། །ཟད་པ་ཤེས་པ་བདེན་རྣམས་
ལ། །ཡོངས་ཤེས་ལ་སོགས་པ་ངེས་པའོ། །ཡོངས་ཤེས་བྱར་མེད་ཅེས་
ལ་སོགས། །མི་སྐྱེ་བ་ཡི་བློ་འདོད་དོ། །རང་བཞིན་དང་ནི་གཉེན་པོ་
དང་། །རྣམ་པ་རྣམ་པ་སྤྱོད་ཡུལ་དང་། །སྦྱོར་དང་བྱ་བ་བྱས་ཉིད་
དང་། ། རྒྱུ་རྒྱས་པ་ལས་བཅུ་ཡིན་ནོ། །བསྒོམ་པའི་ལམ་ལ་འགོག་
པའམ། །ལམ་ལ་ཆོས་ཤེས་གང་ཡིན་དེ། །ཁམས་གསུམ་གྱི་ནི་གཉེན་
པོ་ཡིན། །འདོད་པའི་ཁམས་ཀྱི་རྗེས་མ་ཡིན། །ཆོས་ཤེས་པ་དང་རྗེས་
སུ་ཤེས། །རྣམ་པ་བཅུ་དྲུག་ཀུན་རྫོབ་ནི། །དེ་བཞིན་གཞན་དུའང་
རང་རང་གི ། བདེན་པའི་རྣམ་པས་བཞི་ཡིན་ནོ། །ཕ་རོལ་ཡིད་
ཤེས་དྲི་མེད་ཀྱང་། །དེ་བཞིན་དྲི་མ་དང་བཅས་ནི། །ཤེས་བྱ་རང་གི་
མཚན་ཉིད་རྣམས། །རྫས་རེ་རེ་ཞིག་སྤྱོད་ཡུལ་ལོ། །ལྷག་མ་རྣམ་པ་
བཅུ་བཞི་ཅན། །སྟོང་དང་བདག་མེད་མ་གཏོགས་སོ། །དྲི་མེད་བཅུ་
དྲུག་གཞན་རྣམས་མེད། །གཞན་ཡོད་ཅེས་པ་བསྟན་བཅོས་ལས།
རྫས་སུ་རྣམ་པ་བཅུ་དྲུག་གོ ། རྣམ་པ་ཤེས་རབ་དང་བཅས་པའི། །
དམིགས་དང་བཅས་པས་འཛིན་པར་བྱེད། །ཡོད་པ་ཐམས་ཅད་་་
གཟུང་བྱ་ཡིན། །དང་བོ་རྣམ་གསུམ་གཞན་རྣམས་དགེ ། དང་བོ་
ས་རྣམས་ཐམས་ཅད་ན། །དྲུག་ན་ཆོས་ཤེས་བྱ་བར་དགུ ། རྗེས་
ཤེས་བྱ་བ་དེ་བཞིན་དྲུག །གཞན་ཡིད་ཤེས་པ་བསམ་གཏན་བཞི།དེ་
ནི་འདོད་དང་གཟུགས་རྟེན་ཅན། །ཆོས་ཤེས་བྱ་བ་འདོད་རྟེན་་་་
ཅན། །ཁམས་གསུམ་པ་ཡི་རྟེན་ཅན་གཞན། །འགོག་བློ་དྲན་པ་ཉེར་
གཞག་པ། །གཅིག་སྟེ་ཕ་རོལ་སེམས་བློ་ནི། །གསུམ་མོ་ལྷག་མ་བཞི་
ཡིན་ནོ། །ཆོས་བློའི་སྤྱོད་ཡུལ་དགུ་ཡིན་ནོ། །ལམ་རྗེས་བློ་ཡི་དགུ་
ཡིན་ནོ། །སྡུག་བསྔལ་རྒྱུ་བློའི་གཉིས་ཡིན་ནོ། །བཞི་ཡི་བཅུ་ཡིན་
50

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
གཅིག་གི་མིན། །ཆོས་བཅུ་དག་ནི་སྦྱར་བར་བྱ། །ཁམས་གསུམ་པ་
དང་དྲི་མེད་ཆོས། །འདུས་མ་བྱས་རྣམས་གཉིས་གཉིས་སོ། །ཀུན་
རྫོབ་གཅིག་པུས་རང་ཚོགས་ལས། །གཞན་ནི་བདག་མེད་ཉིད་རིག་
འགྱུར། །ཟག་མེད་སྐད་ཅིག་དང་བོ་ལ། །ཆགས་ཅན་ཤེས་པ་གཅིག་
དང་ལྡན། །གཉིས་པ་ལ་གསུམ་ཡན་ཆད་ནི། །བཞི་ལ་རེ་རེ་འཕེལ་
དང་ལྡན། །མཐོང་བའི་ལམ་ལ་བཟོད་པ་དང༌། །ཤེས་པ་ཇི་ལྟར་
སྐྱེས་པ་རྣམས། །མ་འོངས་པ་འཐོབ་དེ་ཉིད་ལ། །རྗེས་གསུམ་ལ་ནི་
ཀུན་རྫོབ་ཀྱང་། །དེ་ཕྱིར་མངོན་རྟོགས་མཐའ་ཉེས་བྱ། །དེ་ནི་མི་
སྐྱེའི་ཆོས་ཅན་ཡིན། །རང་དང་འོག་ས་འགོག་པའི་མཐའ། །རང་
བདེན་རྣམ་ཅན་འབད་ལས་བྱུང༌། །ཆགས་བཅས་བཅུ་དྲུག་པ་ལ་
དྲུག ། འདོད་ལས་ཆགས་དང་བྲལ་བས་བདུན། །དེ་ཡི་གོང་མ་
ཆགས་བཅས་ཀྱི། །བསྒོམ་པའི་ལམ་ལ་བདུན་འཐོབ་བོ། །ས་བདུན་
ལས་རྒྱལ་མངོན་ཤེས་དང་། །མི་གཡོ་འཐོབ་དང་སྤེལ་བསྒོམ་པའི། །
བར་ཆད་མེད་པའི་ལམ་དག་དང༌། །གོང་མའི་གྲོལ་བའི་ལམ་བརྒྱད་
ལའང་། །སློབ་པ་སྦྱོང་བའི་གྲོལ་བ་ལ། །ཤེས་པ་དྲུག་དང་བདུན་
འཐོབ་ལམ། །བར་ཆད་མེད་པའི་ལམ་ལ་དྲུག ། དེ་བཞིན་སྲིད་རྩེ་
རྣམ་རྒྱལ་ལའང་། །ཟད་པ་ཤེས་པ་ལ་དགུའོ། །མི་གཡོ་བས་ནི་བཅུ་
འཐོབ་བོ། །དེར་འཕོ་གྲོལ་བའི་ཐ་མ་ལའང༌། །བཤད་པའི་ལྷག་མ་
ལ་བརྒྱད་འཐོབ། །གང་ལས་ཆགས་བྲལ་བྱ་ཕྱིར་གང་།¸།ཐོབ་པ་དེར་
ཡང་འོག་མའང་འཐོབ། །ཟད་པ་ཤེས་ལ་ཟག་བཅས་ཀྱང་། །ས་ཀུན་
སྔོན་རྙེད་མི་འཐོབ་བོ། །རྙེད་དང་བསྟེན་ཅེས་བྱ་བ་ནི། །དགེ་བ་
འདུས་བྱས་ཐོབ་པའོ། །གཉེན་པོ་དང་ནི་ཐག་སྲིད་པའི། །ཐོབ་པ་
ཟག་དང་བཅས་པའི་ཡིན། །སངས་རྒྱས་ཆོས་ནི་མ་འདྲེས་པ། །
51

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྟོབས་ལ་སོགས་པ་བཅོ་བརྒྱད་དོ། །གནས་དང་གནས་མིན་ཤེས་པ་
བཅུ། །ལས་འབྲས་ལ་བརྒྱད་བསམ་གཏན་སོགས། །དབང་བོ་མོས་
དང་ཁམས་ལ་ནི། །དགུའོ་ལམ་དག་ལ་བཅུའམ། །གཉིས་ནི་ཀུན་
རྫོབ་ཤེས་པ་ཡིན། །ཟད་པ་དྲུག་གམ་བཅུ་ཡིན་ནོ། །སྔོན་གནས་འཆི་
འཕོ་སྐྱེ་བའི་སྟོབས། །བསམ་གཏན་དག་ན་ལྷག་མ་ནི། །ས་རྣམས་
ཀུན་ན་ཅི་ཡི་ཕྱིར། །འདིའི་སྟོབས་གང་ཕྱིར་ཐོགས་མི་མངའ། །སྐུ་ལ་
སྲེད་མེད་བུ་ཡི་སྟོབས། །གཞན་དག་ཚིགས་ན་གླང་ཆེན་སོགས། །
བདུན་བཅུས་གླགས་པའི་སྟོབས་ཡིན་ནོ། །དེ་ནི་རེག་བྱའི་སྐྱེ་མཆེད་
དོ། །མི་འཇིགས་པ་ནི་རྣམ་པ་བཞི། །ཇི་ལྟར་སྟོབས་ནི་དང་བོ་་་་
དང་། །བཅུ་བ་གཉིས་པ་བདུན་པ་བཞིན། །དྲན་དང་ཤེས་བཞིན་
བདག་ཉིད་གསུམ། །ཐུགས་རྗེ་ཆེན་པོ་ཀུན་རྫོབ་བློ། །ཚོགས་དང་
རྣམ་པ་སྤྱོད་ཡུལ་དང་། །མཉམ་པའི་ཕྱིར་དང་ཆེས་ཆེའི་ཕྱིར། །ཐ་
དད་བྱ་བ་རྣམ་པ་བརྒྱད། །སངས་རྒྱས་ཐམས་ཅད་ཚོགས་དང་ནི། །
ཆོས་སྐུ་འགྲོ་བའི་དོན་སྤྱོད་པས། །མཉམ་པ་ཉིད་དེ་སྐུ་ཚེ་དང་། །
རིགས་དང་སྐུ་བོངས་ཚོད་ཀྱིས་མིན། །ཆོས་གཞན་སློབ་དང་ཐུན་
མོང་ཡིན། །ཁ་ཅིག་སོ་སོའི་སྐྱེ་བོ་དང༌། །ཉོན་མོངས་མེད་དང་སྨོན་
ནས་ཤེས། །སོ་སོ་ཡང་དག་རིག་མངོན་སོགས། ཉོན་མོངས་མེད་པ་
ཀུན་རྫོབ་ཤེས། །བསམ་གཏན་མཐའ་ན་མི་གཡོའི་ཆོས། །མས་སྐྱེད་
ཉོན་མོངས་འདོད་གཏོགས་པ། །མ་སྐྱེས་གཞིར་བཅས་སྤྱོད་ཡུལ་་
ཅན། །སྨོན་ནས་ཤེས་པའང་དེ་བཞིན་ནོ། །དེ་ཡི་དམིགས་པ་ཐམས་
ཅད་དོ། །དེ་བཞིན་ཆོས་དོན་ངེས་ཚིག་དང་། །སྤོབས་པ་སོ་སོ་ཡང་
དག་རིག ། གསུམ་ནི་གོ་རིམ་བཞིན་མིང་དང༌། །དོན་དང་ངག་ལ་
ཐོགས་མེད་ཤེས །བཞི་བ་རིགས་པ་ཐག་ཐོགས་མེད། །མངོན་་་་་
52

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
བརྗོད་ལམ་ལ་དབང་ཉིད་ལ། །དེ་ཡི་དམིགས་པ་དག་དང་ལམ། །
ཤེས་པ་དགུའོ་ས་ཐམས་ཅད། །ཡང་དག་དོན་རིག་བཅུའམ་དྲུག །
དེ་ནི་ཀུན་ན་གཞན་ཀུན་རྫོབ། །ཆོས་རིག་འདོད་དང་བསམ་གཏན་
ནི། །དག་ནི་འདོད་དང་དང་བོ་ན། །མ་ཚང་བར་ནི་དེ་ཐོབ་མེད། །
དྲུག་པོ་དེ་དག་རབ་མཐའ་བས། །དེ་ནི་རྣམ་དྲུག་བསམ་གཏན་་་
མཐའ། །དེ་ནི་ས་ཀུན་གྱིས་མཐུན་བྱས། །འཕེལ་བའི་རབ་ཏུ་ཕྱིན་པ་
ཡིན། །སངས་རྒྱས་ལས་གཞན་སྦྱོར་ལས་སྐྱེས། །རྫུ་འཕྲུལ་རྣ་བ་ཡིད་
དང་ནི། །སྔོན་ཚེ་འཆི་འཕོ་སྐྱེ་བ་དང་། །ཟད་ཤེས་མངོན་དུ་བྱ་བ་
ཡིན། །མངོན་ཤེས་རྣམ་དྲུག་རྣམ་གྲོལ་བློ། །བཞི་ནི་ཀུན་རྫོབ་ཤེས་པ་
སྟེ། །སེམས་ལ་ཤེས་པ་ལྔ་ཡིན་ནོ།།།ཟད་པའི་མངོན་ཤེས་སྟོབས་
བཞིན་ནོ། །ལྔ་ནི་བསམ་གཏན་བཞི་དག་ན། །རང་དང་འོག་སའི་
ཡུལ་ཅན་ཡིན། །ཐོབ་བྱ་འདྲིས་པ་ཆགས་བྲལ་བས། །གསུམ་པ་དྲན་
པ་ཉེར་གཞག་གསུམ། །དང་བོ་རྫུ་འཕྲུལ་རྣ་བ་མིག།མིག་དང་རྣ་བའི་
མངོན་ཤེས་ནི། །ལུང་དུ་མ་བསྟན་ལྷག་རྣམས་དགེ ། གསུམ་ནི་
རིགས་པ་སྔོན་མཐའ་སོགས། །མ་རིག་པ་ནི་བཟློག་ཕྱིར་རོ། །མི་སློབ་
ཐ་མ་གཉིས་ནི་དེའི། །རྒྱུད་ལ་སྐྱེས་ཕྱིར་དེ་ཞེས་བྱ། }སློབ་ལ་འདོད་
དེ་མ་རིག་དང་། །བཅས་རྒྱུད་ཕྱིར་ན་རིག་མ་བཤད། །དང་བོ་་་་་
མི་
གསུམ་པ་དྲུག་པ་ནི། །ཆོ་འཕྲུལ་རྣམས་ཡིན་བསྟན་པ་མཆོག །
འཁྲུལ་ཕྱིར་དད་ཕན་པ་དང༌། །ཡིད་འོང་འབྲས་ལ་སྤྱོད་བྱེད་ཕྱིར། །
རྫུ་འཕྲུལ་ཏིང་འཛིན་དེ་ལས་ནི། །སྤྲུལ་དང་འགྲོ་བ་སྟོན་པ་ལ། །
ཡིད་མགྱོགས་འགྲོ་བ་གཞན་དག་ལ། །ཕྱིན་བྱེད་མོས་པ་ལས་བྱུང་
ཡང་། །འདོད་པར་གཏོགས་པའི་སྤྲུལ་བ་ནི། །ཕྱི་ཡི་སྐྱེ་མཆེད་བཞི་
རྣམ་གཉིས། །གཟུགས་གཏོགས་གཉིས་སྤྲུལ་སེམས་དག་གིས། །དེ་
53 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དག་ཀྱང་ནི་བཅུ་བཞིའོ། །བསམ་གཏན་འབྲས་གཉིས་ནས་ལྔའི་་་
བར། །རིམ་བཞིན་གོང་མ་ལས་སྐྱེས་མིན། །དེ་རྙེད་བསམ་གཏན་
བཞིན་དེ་ནི། དག་དང་རང་ལས་དེ་ལས་གཉིས། །རང་གི་ས་པས་
སྤྲུལ་བར་བྱེད། །སྨྲ་འཇུག་པ་ནི་འོག་མས་ཀྱང་། །སྟོན་མིན་སྤྲུལ་བ་
བོ་དང་བཅས། །བྱིན་གྱིས་བརླབས་ནས་གཞན་འཇུག་ཕྱིར། །ཤི་བ་
ལ་ཡང་བྱིན་བརླབས་ཡོད། །མི་བརྟན་ལ་མེད་གཞན་དག་མིན། །
དང་བོ་དུ་མས་གཅིག་ཡིན་ཏེ། །བྱང་བར་གྱུར་ནས་བཟློག་པའོ། །
བསྒོམས་ལས་སྐྱེས་པ་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་
མོ། །རྫུ་འཕྲུལ་གསང་སྔགས་སྨན་དག་དང་། །ལས་ལས་སྐྱེས་དང་
རྣམ་པ་ལྔ། །ལྷ་ཡི་མིག་དང་རྣ་བ་ཡིན། །བསམ་གཏན་ས་པའི་་་་
གཟུགས་དྭངས་པ། །རྟག་ཏུ་རྟེན་བཅས་མ་ཚང་མེད། །ཐག་རིང་ཕྲ་
སོགས་སྤྱོད་ཡུལ་ཅན། །དགྲ་བཅོམ་བསེ་རུ་སྟོན་རྣམས་ཀྱིས། །སྟོང་
གཉིས་གསུམ་དང་གྲངས་མེད་མཐོང་། །གཞན་ཡང་སྐྱེ་བས་ཐོབ་་
ངེས་ནི། །སྲིད་པ་བར་མ་མི་མཐོང་ངོ་། །སེམས་ཤེས་དེ་ནི་རྣམ་་་
གསུམ་གང༌། །རྟོགས་དང་རིག་སྔགས་ཀྱིས་བྱས་པའང་། །དམྱལ་བ་
བས་ནི་དང་བོ་ཤེས། །མི་ལ་སྐྱེ་བས་ཐོབ་པ་མེད། །ཆོས་མངོན་པའི་
མཛོད་ཀྱི་ཚིག་ལེའུར་བྱས་པ་ལས། །ཡེ་ཤེས་བསྟན་པ་ཞེས་བྱ་བ་སྟེ་
གནས་བདུན་པའོ། །
བསམ་གཏན་དང་ནི་རྣམ་གཉིས་བཞི། །དེར་སྐྱེ་བ་དག་རབ་
ཏུ་བཤད། །སྙོམས་འཇུག་དགེ་བ་རྩེ་གཅིག་པ། །རྗེས་འབྲང་བཅས་
ན་ཕུང་བོ་ལྔ། དཔྱོད་དང་དགའ་དང་བདེ་དང་ལྡན། །ཡན་ལག་ལྔ་
ལྔ་སྤངས་པ་ཡི། །དེ་བཞིན་གཟུགས་མེད་ཕུང་བོ་བཞི།།འོག་མའི་ས་
ལས་དབེན་ལས་སྐྱེས། །ཉེར་བསྡོགས་གསུམ་དང་བཅས་པར་ནི། །
54-

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
གཟུགས་ཀྱི་འདུ་ཤེས་བཤིག་ཅེས་བྱ། །གཟུགས་མེད་པ་ན་གཟུགས་
མེད་དོ། །གཟུགས་ནི་སེམས་ལས་སྐྱེ་བར་འགྱུར། །རྣམ་ཤེས་མཐའ་
ཡས་མཁའ་མཐའ་ཡས། །ཅི་ཡང་མེད་ཅེས་བྱ་དེ་ལྟར། །སྦྱོར་ཕྱིར་
དམན་ཕྱིར་འདུ་ཤེས་མེད། །འདུ་ཤེས་མེད་པའང་མ་ཡིན་ནོ། །དེ་
ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་པ་
གསུམ། །རོ་མྱང་ལྡན་དང་དག་པ་དང་། །ཟག་མེད་བརྒྱད་པ་རྣམ་
པ་གཉིས། །རོ་མྱང་མཚུངས་ལྡན་སྲེད་བཅས་སོ། །འཇིག་རྟེན་པ་ཡི་
དགེ་བ་ནི། །དག་པ་དེ་ནི་དེས་མྱང་བྱ། །ཟག་མེད་འཇིག་རྟེན་
འདས་པའོ། །དང་བོ་ལ་ལྔ་རྟོག་དཔྱོད་དང་། །དགའ་དང་བདེ་དང་
ཏིང་འཛིན་རྣམས། །གཉིས་པ་ལ་ནི་ཡན་ལག་བཞི། །རབ་དད་དང་
ནི་དགའ་ལ་སོགས། །གསུམ་པ་ལ་ལྔ་བཏང་སྙོམས་དང་། །དྲན་དང་
ཤེས་བཞིན་བདེ་དང་གནས། །མཐའ་ན་བཞི་དྲན་བཏང་སྙོམས་་་
དང་། །བདེ་མིན་སྡུག་མིན་ཏིང་འཛིན་རྣམས། །རྫས་སུ་བཅུ་གཅིག་
དང་བོ་ན། །ཤིན་ཏུ་སྦྱངས་པ་བདེ་བ་ཡིན། །རབ་ཏུ་དང་བ་དད་པ་
ཡིན། །ལུང་རྣམ་གཉིས་ཕྱིར་དགའ་ཡིད་བདེ། །ཉོན་མོངས་ཅན་ལ་
དགའ་བདེ་དང་། །རབ་དད་ཤེས་བཞིན་དྲན་པ་དང་། །བཏང་་་
སྙོམས་དྲན་པ་དག་པ་མེད། །ཁ་ཅིག་ཤིན་ཏུ་སྦྱངས་བཏང་སྙོམས། །
སྐྱོན་བརྒྱད་ལས་ནི་གྲོལ་བའི་ཕྱིར། །བཞི་བ་གཡོ་བ་མེད་པ་ཡིན། །
·རྟོག་དང་དཔྱོད་དང་དབུགས་དག་དང་། །བདེ་བ་ལ་སོགས་བཞི་
ཡིན་ནོ། །སྐྱེ་བའི་བསམ་གཏན་དག་ན་ནི། །ཡིད་བདེ་བདེ་དང་
བཏང་སྙོམས་དང་། །བཏང་སྙོམས་ཡིད་བདེ་བདེ་བ་དང་། །བཏང་
སྙོམས་བཏང་སྙོམས་ཚོར་བ་ཡོད། །གཉིས་པ་སོགས་ན་ལུས་མིག་
དང་། །རྣ་བའི་རྣམ་ཤེས་རྣམ་རིག་སློང་། །གང་ཡིན་དེ་ནི་དང་བོར་
55

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཏོགས། །དེ་ལུང་མ་བསྟན་ཉོན་མོངས་མིན། །དེ་དང་མི་ལྡན་་་་
འདོད་ཆགས་བྲལ། །སྐྱེ་བ་ལས་ནི་དག་པ་ཐོབ། །ཟག་མེད་འདོད་
ཆགས་བྲལ་བ་ཡིས། །ཉོན་མོངས་ཅན་ཉམས་སྐྱེ་བ་ཡིས། །ཟག་པ་
མེད་པའི་མཇུག་ཐོགས་སུ། །ལྟག་འོག་གསུམ་པའི་བར་དགེ་བ། །
སྐྱེའོ་དག་པ་ལས་དེ་བཞིན། །རང་གི་ས་པའི་ཉོན་མོངས་ཀྱང་། །
ཉོན་མོངས་ཅན་ལས་རང་དག་དང་། །ཉོན་མོངས་འོག་མའི་དག་
གཅིག་ཀྱང་། །འཆི་འཕོའི་དག་ལས་ཉོན་མོངས་ཀུན། །ཉོན་མོངས་
ཅན་ལས་གོང་མ་མིན། །དག་པ་ཉམས་པའི་ཆ་མཐུན་སོགས། །རྣམ་
བཞི་དེ་ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང་། །གོང་
དང་ཟག་མེད་རྗེས་མཐུན་པ། །ཉམས་ཆ་མཐུན་སོགས་མཇུག་ཐོགས་
སུ། །གཉིས་དང་གསུམ་དང་གསུམ་དང་གཅིག་ས་བརྒྱད་རྣམ་གཉིས་
འབྲེལ་བ་དང་། །གཅིག་རྒལ་སོང་ཞིང་འོངས་ནས་ནི། །རིགས་མི་
མཐུན་པ་གསུམ་པར་འགྲོ ། ཐོད་རྒལ་གྱི་ནི་སྙོམས་འཇུག་ཡིན། །
བསམ་གཏན་གཟུགས་མེད་རང་དང་ནི། །འོག་སའི་རྟེན་ཅན་འོག་
དགོས་མེད། །སྲིད་རྩེར་འཕགས་པས་ཅི་ཡང་མེད། །མངོན་སུམ་
བྱས་ནས་ཟག་པ་ཟད། །སྲེད་བཅས་རང་གི་སྲིད་ལ་དམིགས། །
བསམ་གཏན་དགེ་ཡུལ་ཡོད་དགུ་ཡིན། །གཟུགས་མེད་དངོས་གཞི་
དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། །ཟག་པ་མེད་
པས་ཉོན་མོངས་རྣམས།།སྤོང་ངོ་ཉེར་བསྡོགས་དག་པས་ཀྱང་། །དེ་
དག་ལ་ནི་ཉེར་བསྡོགས་བརྒྱད། །དག་པ་བདེ་མིན་སྡུག་བསྔལ་་་་་
མིན། །དང་བོ་འཕགས་པའང་ཁ་ཅིག་གསུམ། །རྟོག་མེད་བསམ་
གཏན་ཁྱད་པར་ཅན། །རྣམ་གསུམ་བདེ་མིན་སྡུག་བསྔལ་མིན། །དེ་
ནི་ཚངས་ཆེན་འབྲས་བུ་ཅན། །མན་ཆད་རྟོག་དཔྱོད་བཅས་པ་ཡི། །
56

ཆོས་མངོན་པ་མཛོད་ཀྱི་རྩ་བའི་ཚིག་ལེའུར་བྱས་པ།
ཏིང་འཛིན་ཡན་ཆད་གཉིས་ཀ་མེད། །མཚན་མེད་ཞི་བའི་རྣམ་པ་
དང་། །སྟོང་ཉིད་བདག་མེད་སྟོང་ཉིད་དུ། །འཇུག་པའོ་སྨོན་པ་མེད་
པ་ནི། །དེ་ལས་གཞན་བདེན་རྣམ་པ་དང༌། །དག་དང་དྲི་མ་མེད་དེ་
དག ། དྲི་མེད་རྣམ་ཐར་སྒོ་གསུམ་མོ། །སྟོང་ཉིད་སྟོང་ཉིད་ཅེས་ལ་
སོགས། །གཞན་ཡང་ཏིང་ངེ་འཛིན་གསུམ་མོ། །གཉིས་ནི་སྟོང་དང་
མི་རྟག་པར། །མི་སློབ་པའི་ལ་དམིགས་པ་ཡིན། །མཚན་མ་མེད་པ་
མཚན་མེད་ནི། །ཞི་བར་མ་བརྟགས་ཟད་པ་ལ། །ཟག་བཅས་མི་ནང་
མི་གཡོ་ལ། །ཉེར་བསྡོགས་བདུན་ནི་མ་གཏོགས་སོ། །དགེ་བའི་་་
བསམ་གཏན་དང་བོ་ནི། །བདེ་འགྱུར་ཏིང་འཛིན་སྒོམ་པ་ཡིན༏ |
མིག་གི་མངོན་ཤེས་མཐོང་འགྱུར་འདོད། །སྦྱོར་བ་ལས་བྱུང་བློ་་་་་
དབྱེར་འགྱུར། ། རྡོ་རྗེ་ལྟ་བུའི་བསམ་གཏན་མཐའི། །གང་ཡིན་དེ་
ཟག་ཟད་འགྱུར་བསྒོམ། ། ཚད་མེད་པ་ནི་བཞི་ཡིན་ནོ། །གནོད་་་
སེམས་ལ་སོགས་གཉེན་པོའི་ཕྱིར། །ཞེ་སྡང་མེད་བྱམས་སྙིང་རྗེ་་་་
ཡང་། །ཡིད་བདེ་བ་ནི་དགའ་བ་ཡིན། །གཏང་སྙོམས་མ་ཆགས་རྣམ་
པ་ནི། །ཀྱེ་མ་བདེར་འགྱུར་སྡུག་བསྔལ་དང་། །དགར་འགྱུར་སེམས་
ཅན་རྣམས་སྙམ་པ། །སྤྱོད་ཡུལ་འདོད་པའི་སེམས་ཅན་རྣམས། །
དགའ་བ་བསམ་གཏན་གཉིས་ན་ཡོད། །གཞན་ནི་དྲུག་ན་ཁ་ཅིག་
ལྔ། །དེ་ཡིས་མི་སྤོང་མི་དག་གི ། ནང་དུ་སྐྱེད་དོ་ངེས་གསུམ་་
ལྡན། །རྣམ་པར་ཐར་བརྒྱད་དང་བོ་གཉིས། །མི་སྡུག་བསམ་གཏན་
གཉིས་ན་ཡོད། །གསུམ་པ་མཐའ་ན་དེ་མ་ཆགས། །གཟུགས་མེད་
མཉམ་གཞག་དགེ་རྣམས་སོ། །འགོག་པའི་སྙོམས་པར་འཇུག་་་་་
པའོ། །ཕྲ་བ་ཕྲ་བའི་མཇུག་ཐོགས་སུ། །རང་གི་དག་དང་འོག་མ་
ཡི། །འཕགས་པའི་སེམས་ཀྱིས་དེ་ལས་ལྡང༌། །དང་བོ་འདོད་
57

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཏོགས་སྣང་ཡུལ་ཅན། །གང་དག་གཟུགས་ཅན་མིན་དེ་དག །
སྤྱོད་ཡུལ་གོང་དང་རང་གི་སའི། །སྡུག་བསྔལ་སོགས་དང་རྗེས་ཤེས་
ཕྱོགས། །ཟིལ་གྱིས་གནོན་པའི་སྐྱེ་མཆེད་བརྒྱད། །གཉིས་ནི་རྣམ་
ཐར་དང་བོ་བཞིན། །གཉིས་ནི་གཉིས་པ་བཞིན་དེ་གཞན། །སྡུག་
པའི་རྣམ་པར་ཐར་བ་བཞིན། །ཟད་པར་བཅུའོ་བརྒྱད་མ་ཆགས། །
བསམ་གཏན་མཐའ་ན་སྤྱོད་ཡུལ་ནི། །འདོད་པ་གཉིས་ནི་གཟུགས་
མེད་དག ། སྤྱོད་ཡུལ་རང་གི་ཕུང་བོ་བཞི། །འགོག་པ་བཤད་ཟིན་
ལྷག་མ་ནི། །འདོད་ཆགས་བྲལ་དང་སྦྱོར་བས་འཐོབ། །གཟུགས་
མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་སྐྱེ། །ཁམས་
གཉིས་དག་ཏུ་གཟུགས་མེད་པ།།།རྒྱུ་དང་ལས་ཀྱི་སྟོབས་ཀྱི་སྐྱེ། །
གཟུགས་ཀྱི་ཁམས་སུ་བསམ་གཏན་རྣམས། །དེ་དག་དང་ཆོས་ཉིད་
ཀྱིས་ཀྱང་། །སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་
པའི་བདག་ཉིད་དོ།། དེ་འཛིན་བྱེད་པ་སྨྲ་བྱེད་དང༌། །སྒྲུབ་པར་
བྱེད་པ་ཁོ་ན་ཡིན། །བདག་གིས་མངོན་པའི་ཆོས་འདི་ཕལ་ཆེར་ནི། །
ཁ་ཆེ་བྱེ་བྲག་སྨྲ་བའི་ཚུལ་གྲུབ་བཤད། །ཉེས་པར་ཟིན་གང་དེ་འདིར་
བདག་གིས་ཉེས། །དམ་ཆོས་ཚུལ་ལ་ཚད་མ་ཐུབ་རྣམས་ཡིན། །ཆོས་
མངོན་པའི་མཛོད་ཀྱི་ཚིག་ལེའུར་བྱས་པ་ལས། །སྙོམས་པར་འཇུག་
པ་བསྟན་པ་ཞེས་བྱ་བ་སྟེ་གནས་བརྒྱད་པའོ། །
སྟོན་པ་འཇིག་རྟེན་མིག་ནི་ཟུམ་གྱུར་ཅིང་། །དབང་གྱུར་སྐྱེ་བོ་
ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི། །
ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་
བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིར་གཤེགས་འགྲོ་
མགོན་མེད་པ་ན། ། འདོམས་མེད་ཡོན་ཏན་འཇོམས་པར་བྱེད་པ་
58

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡི། །དྲི་མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་
དག་གི་བསྟན་པ་ནི། །ལྐོག་མར་སྲོག་ཕྱིན་འདྲ་དང་དྲི་མ་རྣམས། །
སྟོབས་དང་ལྡན་པའི་དུས་སུ་རིག་ནས་ནི། །ཐར་བ་འདོད་པ་དག་
གིས་བག་ཡོད་གྱིས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པ།
སློབ་དཔོན་ཤཱཀྱའི་དགེ་སློང་དབྱིག་གཉེན་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཛི་ན་མི་ཏྲ་དང་། ཞུ་ཆེན་གྱི་ལོ་ཙྪ་བ་བན་དེ་དཔལ་
བརྩེགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །སརྦ་མངྒ་
ལཾ། །
-------------- 59 ―

མངོན་པ་མཛོད་ཀྱི་གནས་དང་བོའི་ཟུར་མཆན།
༄༅། །ཆོས་མངོན་པ་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་
ཞེས་བྱ་བ་བཞུགས་སོ། །
བཀྲ་ཤིས་རྩིབས་སྟོང་འཁོར་ལོས་མཚན་པའི་ཞབས། །གྲགས་
པའི་མུ་ཁྱུད་རིག་བྱེད་གདོང་ཅན་སོགས། །སྲིད་པའི་དྲེགས་ལྡན་ལྷ་
བརྒྱས་གུས་མཆོད་པ། །རྣམ་འདྲེན་ཉི་མའི་གཉེན་ལ་ཕྱག་འཚལ་
ལོ། །རྣམ་ཀུན་མཁྱེན་པའི་མེ་ལོང་ཡེ་ཤེས་ཁམས། །དམར་སེར་འོད་
ཀྱི་ཕུང་བོར་འཕྲུལ་བ་དེའི། །གསང་གསུམ་བྱིན་རླབས་འབར་བའི་
གཟི་འོད་ཀྱིས། །མི་ཤེས་སྙིང་གི་མུན་པ་སེལ་བར་མཛོད། །སྲིད་ཞིའི་
མཚར་སྡུག་ཡོངས་རྫོགས་ངག་གི་དབང་། །ཕུན་ཚོགས་དྲུག་ལྡན་་
དབྱངས་ཀྱི་གར་མཁན་མས། །རྨད་བྱུང་འཆད་རྩོད་རྩོམ་པའི་པི་
ཝང་རྒྱུད། །བདག་མགྲིན་པདྨའི་གུར་ཁྱིམ་ཉིད་དུ་རྡུངས། །ལེགས་
བཤད་གསེར་སྦྱངས་འཁོར་ལོའི་བགྲོད་ཤུགས་ཀྱིས། །ཡོངས་རྫོགས་
ཐུབ་བསྟན་གླིང་བཞིའི་རྒྱལ་སྲིད་ལ། །དབང་བསྒྱུར་བློ་བཟང་རྒྱལ་
བ་ཡབ་སྲས་ཀྱིས། །ཚེ་རབས་ཀུན་ཏུ་བདག་གི་བཤེས་མཛོད་ཅིག།
མཁྱེན་བརྩེ་སྤྲིན་དཀར་གཡོ་བའི་གདེངས་ཀ་ནས། །ཟབ་རྒྱས་ལེགས་
བཤད་ཆར་ཆེན་འཇོ་བ་ཡིས། །བདག་བློ་ཆེས་ཕྲའི་མྱུ་གུ་སྨིན་མཛད་
པའི། །བཀའ་དྲིན་ཟླ་མེད་བཤེས་གཉེན་རྣམས་ལ་འདུད། །ཕན་
བདེ་ལེགས་བཤད་དབྱིག་གི་ཆར། །འབེབས་མཁས་ས་གསུམ་འགྲོ་
60

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བའི་གཉེན། །ཁྱོད་ཀྱི་ཞབས་ཟུང་རིན་ཆེན་གདུགས། །བདག་གི་
གཙུག་རྒྱན་ཉིད་གྱུར་ཅིག ། གཞུང་འདིའི་དགོངས་འགྲེལ་བྱེད་པ་
པོ། །ཁ་ཆེ་སློབ་དཔོན་གང་སྤེལ་དང༌། །རྒྱལ་སྲས་གྲགས་པའི་བཤེས་
གཉེན་པ། །བློ་བརྟན་ཕྱོགས་གླང་རྣམས་ལ་འདུད། །ཆོས་མངོན་རྒྱ་
མཚོའི་མངའ་བདག་མཆིམས། །འཇམ་པའི་དབྱངས་ཞེས་སྲིད་་་་་་་
གསུམ་ན། །གྲགས་པའི་བ་དན་གཡོ་བ་དེར། །ལན་བརྒྱར་མི་གུས་
དཔྱོད་ལྡན་སུ །གངས་ཅན་ས་ཡི་ཐིག་ལེ་འདི། །འཕགས་ཡུལ་ལྟ་
བུར་བསྒྲུབས་མཛད་པའི། །།ཆོས་རྒྱལ་ལོ་པཎ་རྣམས་ཀྱི་དྲིན། །ལྷུན་
པོ་ལས་ཀྱང་མཆོག་ཏུ་ལྕི། །ཆོས་མངོན་ཡོངས་འདུའི་འཁྲི་ཤིང་་་་་
རྩེར། །གསར་སྐྱེས་མཆན་འགྲེལ་མེ་ཏོག་ཕྲེང་།།སྡེབ་ལེགས་ཚིག་གི་
འདབ་མ་འཛུམ། །རྨད་བྱུང་དོན་གྱི་དྲི་བསུང་འཕྲོ། །ཆོས་མངོན་ལྷ་
ཡི་དགའ་ཚལ་དུ། །འཇུག་འདོད་བློ་གྲོས་མིག་ཡངས་པ། །སྐལ་་་
བཟང་ལེགས་བྲིས་བུ་རྣམས་ཀྱིས། །མགུལ་བའི་རྒྱན་དུ་གུས་པས་
ལོངས། །
འདིར་ཆོས་མངོན་པའི་མཛོད་ཀྱི་དོན་འཆད་པ་ལ།ཀླད་ཀྱི་དོན།
གཞུང་གི་དོན། མཇུག་གི་དོན་གསུམ། དང་བོ་ལ། མཚན་དོན་དང་།
འགྱུར་ཕྱག་གཉིས། དང་བོ་ནི། རྒྱ་གར་ན་སྐད་རིགས་ཆེན་པོ་བཞི་
ཡོད་པ་ལས་ལེགས་པར་སྦྱར་བ་ལྷའི་སྐད་དུ་། བསྟན་བཅོས་
རྗོད་བྱེད་ཀྱི་ཚིག་ཀུན་མ་བསྡུས་ཀྱང་གཞུང་དེ་དག་གི་བརྗོད་
བྱ་གཅེས་གཅེས་རྣམས་བསྟན་བཅོས་འདིའི་བརྗོད་བྱ་དོན་གྱི་
ནང་དུ་ཡང་དག་པར་ཆུད་པའི་ཕྱིར་རམ་ཡང་ན་
61

མངོན་པ་མཛོད་ཀྱི་གནས་དང་བོའི་ཟུར་མཆན།
བསྟན་བཅོས་འདི་ཡི་བརྗོད་བྱ་རྣམས་འབྱུང་བའི་གནས་
མངོན་པ་སྡེ་བདུན་དང་བྱེ་བྲག་བཤད་མཛོད་ལ་སོགས་པ་དེ་
རྣམས་ཡིན་པས་འདི་ལའང་ཆོས་མངོན་པའི་མཛོད་
ཅེས་བྱ་སྟེ། དཔེར་ན་རྒྱལ་བོའི་མཛོད་ནས་བླངས་པའི་ནོར་ལ་རྒྱལ་
བོའི་མཛོད་ཅེས་གྲགས་པ་བཞིན་ནོ། །བཞི་བ་ནི།ཆོས་རྣམས་ཀྱི་ངོ་
བོ་དང་གནས་ལུགས་སོགས་རབ་ཏུ་རྣམ་པར་འབྱེད་པའི་
ཤེས་རབ་མེད་པར་ཆགས་སོགས་ཉོན་མོངས་པ་
རྣམས་ཐབས་གང་གིས་ཀྱང་བཟློག་པར་བྱ་མི་ནུས་པའི་
ཕྱིར་དེ་དག་ཉེ་བར་ཞི་བར་བྱ་བའི་ཐབས་མེད་ལ། ཉོན་མོངས་
པ་ཉེ་བར་མ་ཞི་ན་དེས་འགྲོ་བ་རྣམས་ཀྱི་སེམས་རྒྱུད་མ་ཞི་བར་
བྱེད་པས་ལས་སྣ་ཚོགས་གསོག་པར་འགྱུར་ཞིང་དེས་ཀྱང་
འཕངས་འབྲས་ལ་སོགས་པ་འབྱིན་པར་འགྱུར་བའི་ཕྱིར་བཅུད་ཀྱི་
འཇིག་རྟེན་གྱི་སེམས་ཅན་རྣམས་སྲིད་པའི་རྒྱ་མཚོ་
ཆེན་པོ་འདིར་བར་མཚམས་མེད་པར་འཁྱམས་ཏེ་སྡུག་
བསྔལ་ཆེན་པོ་ཉམས་སུ་མྱོང་བར་འགྱུར་ལ། དེ་བས་ན་ཐར་བར་
འདོད་པ་རྣམས་ཀྱིས་འཁོར་བའི་རྩ་བ་ཕྲ་རྒྱས་སྤོང་བའི་ཐབས་ལ་
འབད་དགོས་པས་ཐབས་དམ་པ་དེ་ཉིད་གདུལ་བྱ་རྣམས་ལ་
སྟོན་པའི་ཕྱིར་དུ་ཆོས་མངོན་པ་འདི་ནི་སྟོན་པས་གསུངས་
སོ། །ལོ་ཞེས་པ་ནི་བྱེ་བྲག་ཏུ་སྨྲ་བ་རྣམས་ཀྱིས་མངོན་པ་སྡེ་བདུན་
62

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡང་སྔར་གྱི་རྒྱུ་མཚན་དེ་དག་གི་ཕྱིར་དུ་སྟོན་པས་གསུངས་པའི་་་་་
བཀའ་མཚན་ཉིད་པར་འདོད་པ་ལ་ཅུང་ཟད་མ་རངས་པའི་ཚིག་གི་
རྣམ་འགྱུར་རོ། །དེ་ཡང་ཆོས་རྣམས་ཞེས་པས་བརྗོད་བྱ་དང་།རབ་ཏུ་
རྣམ་འབྱེད་ཅེས་པས་དགོས་པ་དང་། མེད་པར་ཞེས་པ་ནས་དེ་བས་དེ་
ཕྱིར།ཞེས་པའི་བར་གྱིས་བཟློག་པས་ཉིང་དགོས་དང་།འབྲེལ་བ་ནི་དེ་
དག་གི་ཤུགས་ལ་བསྟན་ཏོ། །གཉིས་པ་གཞུང་དངོས་ཀྱི་དོན་ལ།ལུས་
བཤད་པ་དང་། ཡན་ལགྲ་རྒྱས་པར་བཤད་པ་གཉིས། དང་བོ་ལ། ཟག་
བཅས་ཟག་མེད་ཀྱི་སྒོ་ནས་མདོར་བསྟན་པ་དང་། དེ་དག་མཚན་ཉིད་
ཀྱི་སྒོ་ནས་རྒྱས་པར་བཤད་པ་གཉིས།དང་བོ་ནི། ཆོས་མངོན་པའི་
བརྗོད་བྱ་རྣམས་”ཟག་པ་དང་བཅས་པ་དང་ཟག་པ་
མེད་པའི་ཆོས་རྣམས་སུ་འདུ་བ་ཡིན་ཏེ། དེ་གཉིས་ལས་
གཞན་ཕུང་གསུམ་པ་མི་སྲིད་པས་སོ། །གཉིས་པ་ལ།ཟག་བཅས་དང་
ཟག་མེད་རྒྱས་པར་བཤུད་པ་གཉིས།དང་བོ་ནི། ལམ་བདེན་དུ་
མ་གཏོགས་པའི་འདུས་བྱས་པས་ནི། ཟག་བཅས་ཡིན་ཏེ། རྒྱུ་
མཚན་གང་གི་ཕྱིར་ན་དེ་དག་ལ་དམིགས་ནས་
འདོད་ཆགས་ལ་སོགས་པའི་ཟག་པ་རྣམས་ཀུན་ཏུ་རྒྱས་
པར་འགྱུར་བའི་ཕྱིར་རོ། །གཉིས་པ་ལ། དབྱེ་བ་དང་། སོ་སོར་
བཤད་པ་གཉིས།དང་བོ་ནི། ཟག་མེད་ནི་ལམ་གྱི་བདེན་པ་
ཐམས་ཅད་དང༌། དེར་མ་ཟད་འདུས་མ་བྱས་རྣམ་པ་
གསུམ་པོ་ཡང་ཟག་པ་མེད་པ་སྟེ། སྔར་གྱི་རྒྱུ་མཚན་དེ་
ལས་ལྡོག་པའི་ཆོས་ཡིན་པའི་ཕྱིར་རོ། །གསུམ་པོ་དེ་ཡང་གང་ཞེ་ན
63

མངོན་པ་མཛོད་ཀྱི་གནས་དང་བོའི་ཟུར་མཆན།
ནམ་མཁའ་དང་ནི་འགོག་པ་གཉིས་ཏེ་གསུམ་མོ། །གཉིས་པ་ནི།དེ་
ལ་ནམ་མཁའ་རང་གི་ངོ་བོ་ནི་གཟུགས་ཅན་གཞན་མི་སྒྲིབ་
པའི་རབ་ཏུ་ཕྱེ་བའོ། །སོ་སོ་བརྟགས་པས་འགོག་པ་གང་ཡིན་
པ་དེའི་ངོ་བོ་ནི་སྤང་བྱའི་ཉོན་མོངས་སོགས་དང་བྲལ་བའི་
རབ་ཏུ་ཕྱེ་བའོ། །དེ་ཡང་སྤང་བྱ་སོ་སོ་བའི་དབང་གིས་ཕྲ་
རྒྱས་དེ་དག་སྤངས་པའི་བྲལ་འབྲས་སོ་སོར་བརྟགས་འགོག་ཀྱང་
སོ་སོ་ཡིན་ནོ། །རང་གི་དགག་བྱ་མ་འོངས་པ་སྐྱེ་བ་ལ་
གཏན་དུ་གེགས་བྱེད་པའི་འགོག་པ་དེ་ནི་སོ་སོར་བརྟགས་
འགོག་ལས་གཞན་སོ་སོར་བརྟགས་པ་མིན་པས་
འགོག་པ་ཞེས་བྱའོ། །གཉིས་པ་ཡན་ལག་རྒྱས་པར་བཤད་པ་ལ། གང་
ལ་མཁས་པར་བྱ་བའི་གནས་ངོས་བཟུང་བ་དང་། དེ་ལྟར་མཁས་པར་
བྱས་པའི་ཡོན་ཏན་གཉིས།དང་བོ་ལ།མཁས་བྱའི་གནས་དང་།དེ་ཉིད་
ངེས་པར་བྱེད་ཚུལ་གཉིས། དང་བོ་ལ། ཡུལ་ཕུང་ཁམས་སྐྱེ་མཆེད་ཀྱི་
རྣམ་བཞག་དང་། ཡུལ་ཅན་དབང་བོའི་རབ་དབྱེ་གཉིས། དང་བོ་ལ།
འདུས་བྱས་སྤྱིའི་མཚན་ཉིད། ཆོས་གསུམ་གྱི་རྣམ་བཞག ཁམས་ཀྱི་
རྣམ་པའི་རབ་དབྱེ་དང་གསུམ།དང་བོ་ལ།མཚན་ཉིད་ཀྱི་སྒོ་ནས་དབྱེ་
བ་དང་། མིང་གི་རྣམ་གྲངས་གཉིས། དང་བོ་ནི།འདུས་བྱས་ཀྱི་
ཆོས་རྣམས་ཞེས་འབྱུང་བ་དེ་དག་ཀྱང་གང་ཞེ་ན། གཟུགས་
ལ་སོགས་པའི་ཕུང་བོ་ལྔ་བོ་འདི་དག་གོ། གཉིས་པ་མིང་གི་རྣམ་
གྲངས་ལ། འདུས་བྱས་སྤྱིའི་མིང་གི་རྣམ་གྲངས་དང༌། ཟག་བཅས་ཀྱི་
64

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མིང་གི་རྣམ་གྲངས་གཉིས། དང་བོ་ནི། འདུས་བྱས་དེ་དག་ཉིད་ལ་
དུས་དང་། མིང་གི་རྒྱུ་ཡིན་པས་གཏམ་གྱི་གཞི་དང་།
ཟག་བཅས་མ་ཟད་ཟག་མེད་ལམ་བདེན་ལ་ཡང་ལྷག་མེད་དུ་འཕོ་
བའི་ཚེ་ངེས་པར་འབྱུང་བས་ན ངེས་པར་འབྱུང་བ་དང་
བཅས་པ་དང་། བྱེད་རྒྱུ་ནུས་ལྡན་ཡིན་པས་ན་གཞི་དང་བཅས་
པ་ཞེས་ཀྱང་བྱ་སྟེ། དེ་དག་ནི་མིང་གི་རྣམ་གྲངས་ཡིན་པའི་ཕྱིར་
རོ། །གཉིས་པ་ནི།འདུས་བྱས་གང་དག་ཟག་བཅས་སུ་བཤད་པ་དེ་
དག་ནི ཉེར་ལེན་པའི་ཕུང་བོའང་ཡིན་ལ། དེ་དག་ལ་
འཐབ་པ་དང་བཅས་པ་ཞེས་ཀྱང་བྱ་སྟེ། ཟག་བཅས་
རྣམས་ནི་རང་རྒྱུ་ཉེ་བར་ལེན་པ་ལས་བྱུང་བའམ་རང་ལས་ཉེ་བར་
ལེན་པ་ལ་སོགས་པའི་ཉོན་མོངས་པ་རྣམས་འབྱུང་བའི་ཕྱིར་དང་།
ཉོན་མོངས་པའི་འཐབ་པ་དང་བཅས་པ་ཡིན་པའི་ཕྱིར་རོ། །སྡུག་
བསྔལ་གྱི་བདེན་པ་དང་། ཀུན་འབྱུང་བའི་བདེན་པ་དང་།
འཇིག་རྟེན་དང་།ལྟ་བའི་གནས་དང་། སྲིད་པའང་ཟག་
བཅས་དེ་དག་གི་མིང་གི་རྣམ་གྲངས་ཡིན་ཏེ།ཟག་བཅས་
རྣམས་ནི་སྡུག་བསྔལ་གསུམ་པོ་ཅི་རིགས་ཀྱིས་སྡུག་བསྔལ་བ་ཡིན་པའི་
ཕྱིར་དང་། རང་འབྲས་སྡུག་བསྔལ་ཀུན་འབྱུང་བའི་གནས་ཡིན་པའི་
ཕྱིར་དང་། གཉེན་པོས་འཇིག་ཅིང་ཟག་པའི་རྟེན་བྱེད་པའི་ཕྱིར་དང་།
འཇིག་ལྟའི་དམིགས་པ་ཡིན་པའི་ཕྱིར་དང་།ཐོག་མེད་ནས་ཟག་བཅས་
ཀྱི་རྒྱུན་གཅིག་ནས་གཅིག་ཏུ་བརྒྱུད་དེ་འོངས་པ་ཡིན་པའི་ཕྱིར་རོ། །
65

མངོན་པ་མཛོད་ཀྱི་གནས་དང་བོའི་ཟུར་མཆན།
གཉིས་པ་ཆོས་གསུམ་གྱི་རྣམ་བཞག་རྒྱས་པར་བཤད་པ་ལ།ཆོས་གསུམ་
གྱི་རང་བཞིན།ཆོས་གསུམ་གྱི་ཁྱད་ཆོས།ཆོས་གསུམ་གྱིས་གཞན་བསྡུས་
ཚུལ་དང་གསུམ། དང་བོ་ལ། གཟུགས་ཀྱིས་བསྡུས་པའི་ཆོས་གསུམ།
སེམས་གཉིས་ལས་གཞན་པས་བསྡུས་པའི་ཆོས་གསུམ།གཟུགས་
སེམས་ཀྱིས་བསྡུས་པའི་ཆོས་གསུམ་བཤད་པ་དང་གསུམ། དང་བོ་
གཟུགས་ཀྱིས་བསྡུས་པའི་ཆོས་གསུམ་བཤད་པ་ལ། གཟུགས་ཕུང་གི་
རང་བཞིན་དང་། དེ་ལས་ཕྱུང་སྟེ་ཁམས་དང་སྐྱེ་མཆེད་དུ་འཇོག་ཚུལ་
གཉིས། དང་བོ་ལ། མདོར་བསྟན་པ་དང་། རྒྱས་པར་བཤད་པ་གཉིས།
དང་བོ་ནི། གཟུགས་གྱི་ཕུང་བོ་ལ་དབྱེ་ན་ནི་མིག་ལ་སོགས་
པའི་དབང་བོ་ལྔ་དང་།གཟུགས་སོགས་དོན་ལྔ་དང་། རྣམ་
པར་རིག་བྱེད་མིན་པའི་གཟུགས་ཏེ་བཅུ་གཅིག་པོ་ཉིད་
དོ། །གཉིས་པ་ལ།དབང་བོ་ལྔ་བཤད་པ།དོན་ལྔ་བཤད་པ།རྣམ་རིག་
མ་ཡིན་པའི་གཟུགས་བཤད་པ་དང་གསུམ།དང་བོ་ནི།གཟུགས་སོགས་
དོན་ལྔ་བོ་དེ་དག་རྣམས་ཀྱི་ངོ་བོ་རང་སྟོབས་ཀྱིས་མཐོང་
བའི་མིག་གི་རྣམ་ཤེས་ལ་སོགས་པ་ལྔའི་རྟེན་གྱི་དབང་བོ་ལྔ་
ནི་རིམ་པ་བཞིན་མིག་ལ་སོགས་པའི་གཟུགས་ཅན་
དང་བ་རྣམས་སོ། །གཉིས་པ་ནི། གཟུགས་ཀྱི་སྐྱེ་མཆེད་ལ་དབྱེ་
ན་དབྱིབས་དང་ཁ་དོག་རྣམ་པ་གཉིས་དང་དེ་དག་ཀྱང་
རྒྱས་པར་ཕྱེ་ན་དབྱིབས་བརྒྱད་དང་ཁ་དོག་བཅུ་གཉིས་ཏེ རྣམ་
པ་ཉི་ཤུ་འོ། །སྒྲ་ནི་རྣམ་པ་བརྒྱད་ཡོད་དེ་གོ་བར་སླའོ། །རོ་
- 66

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
ནི་རྣམ་པ་དྲུག་དང་དྲི་ནི་རྣམ་པ་བཞི་
འོ། །རེག་བྱ་ནི་འབྱུང་བ་བཞི་དང་འབྱུང་འགྱུར་བདུན་ཏེ་
བཅུ་གཅིག་གི་བདག་ཉིད་དོ། ། གསུམ་པ་རྣམ་རིག་མ་ཡིན་
པའི་གཟུགས་བཤད་པ་ལ། ངོ་བོ་དང་། ཞར་བྱུང་གཉིས། དང་བོ་ནི
སེམས་གཞན་དུ་གཡེངས་པ་དང་སེམས་མེད་པ་ཡི་གནས་
སྐབས་དག་དང་།སེམས་དང་བཅས་ལ་མ་གཡེངས་པ་མཉམ་བཞག་གི་
གནས་སྐབས་སུ་ཡང་རྗེས་སུ་འཇུག་པར་བྱེད་ཅིང་ངོ་བོ་
དགེ་དང་མི་དགེ་.གང་རུང་དུ་འབྱུང་བ་ཆེ་རྣམས་རྒྱུར་བྱས་པ
འི་གཟུགས་དེ་ལ་ནི་རྣམ་པར་རིག་བྱེད་མིན་པའི་
གཟུགས་ཞེས་བརྗོད་དོ། །གཉིས་པ་ཞར་བྱུང་ལ། འབྱུང་བའི་
དབྱེ་བ།བྱེད་ལས།ངོ་བོ།འཕྲོས་པའི་དོགས་གཅོད་དང་བཞི།དང་བོ་
ནི།འབྱུང་བ་ཆེ་རྣམས་ཞེས་བཤད་པ་དེ་དག་ནི་གང་ཞེ་ན།ས་
ཁམས་དང་། ཆུ་དང་མེ་དང་རླུང་གི་ཁམས་རྣམས་སོ། །
གཉིས་པ་ནི།འཛིན་པ་དང་སྡུད་པ་དང་སྨིན་པ་དང་རྒྱས་པར་བྱེད་
པ་ལ་སོགས་པ་ནི་རིམ་པ་བཞིན་འབྱུང་བ་དེ་དག་གི་བྱེད་
ལས་སུ་གྲུབ་བོ། །གསུམ་པ་ངོ་བོ་ནི། སྲ་ཞིང་འཐས་པ་དང་
རླན་ཞིང་གཤེར་བ་དང་། དྲོ་ཞིང་སྲེག་པ་ཉིད་དང༌
ཡང་ཞིང་གཡོ་བ་རྣམས་སོ། །བཞི་བ་ནི། འཇིག་རྟེན་གྱི་ནི་ཐ་
སྙད་དུ། སའི་ཁ་དོག་དབྱིབས་ལས་ཞེས་བརྗོད་དེ། དཔེར་ན་ས་
67

མངོན་པ་མཛོད་ཀྱི་གནས་དང་བོའི་ཟུར་མཆན།
མེ་
སེར་པོ་གྲུ་བཞི་ལ་སོགས་པར་གྲགས་པ་བཞིན་ནོ། །ཆུ་དང་
ལ་ཡང་ངོ་། །རླུང་གི་ཚོགས་ཀྱི་ཁམས་ནི་གཡོ་
བའི་རེག་བྱ་ཉིད་ཡིན་ལ་འཇིག་རྟེན་ན་གྲགས་ཚུལ་ལ་སོགས་
འབྱུང་བ་སྔ་མ་དེ་དག་དང་འདྲ་བའང་ཡིན་ཏེ།ཆུ་དཀར་
པོ་ཟླུམ་པོ་དང་མེ་དམར་པོ་གྲུ་གསུམ་དང་རླུང་སྔོ་སྐྱ་ཟླ་གམ་སོགས་སུ་
གྲགས་པ་བཞིན་ནོ། །གཉིས་པ་དེ་ལས་ཕྱུང་སྟེ་ཁམས་དང་སྐྱེ་མཆེད་
དུ་འཇོག་ཚུལ་ནི། དབང་བོ་ལྔ་དང་དོན་ལྔ་བོ་དེ་དག་ཁོ་
ན་ལ་གཟུགས་ཅན་གྱི་སྐྱེ་མཆེད་བཅུ་དང་ནི་གཟུགས་
ཅན་གྱི་ཁམས་བཅུར་འདོད་དོ། །གཉིས་པ་གཟུགས་སེམས་
གཉིས་ལས་གཞན་པས་བསྡུས་པའི་ཆོས་གསུམ་བཤད་པ་ལ། ངོ་བོ་
དང་། དེ་ལས་ཕྱུང་སྟེ་ཁམས་དང་སྐྱེ་མཆེད་དུ་འཇོག་ཚུལ་གཉིས།དང་
བོ་ནི།ཚོར་བ་ནི་བདེ་སྡུག་བར་མ་ཅི་རིགས་རང་སྟོབས་ཀྱིས་ཉམས་
སུ་མྱོང་བའོ།།འདུ་ཤེས་ཀྱི་ངོ་བོ་ནི།མཚན་མར་འཛིན་པའི་
བདག་ཉིད་དོ། །འདུ་བྱེད་ཀྱི་ཕུང་བོ་ནི་གཟུགས་སོགས་ཕུང་
བོ་བཞི་ལས་གཞན་པའི་འདུས་བྱས་རྣམས་སོ། །གཉིས་པ་ནི།
བཤད་མ་ཐག་པའི་ཚོར་བ་འདུ་ཤེས་འདུ་བྱེད་དེ་གསུམ་དང༌།
རྣམ་པར་རིག་བྱེད་མིན་པའི་གཟུགས་དང་། སྔར་བཤད་
པའི་འདུས་མ་བྱས་གསུམ་པོ་རྣམས་དང་བཅས་པ་ནི་
ཆོས་ཀྱི་སྐྱེ་མཆེད་དང་། ཆོས་ཀྱི་ཁམས་ཞེས་བྱ་འོ། །འདི་
68

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དག་ལ་ཆོས་ཁམས་ཀྱི་རྫས་བདུན་ཞེས་ཀྱང་ཟེར་རོ། ། གསུམ་པ་་་
སེམས་ཀྱིས་བསྡུས་པའི་ཆོས་གསུམ་བཤད་པ་ལ། ཆོས་གསུམ་གྱི་རང་
བཞིན། ཆོས་གསུམ་གྱི་གཙོ་བོ་ངོས་བཟུང་བ། ཞར་ལ་ཁམས་ཀྱི་གྲངས་
ངེས་ལ་རྩོད་པ་སྤོང་བ་དང་གསུམ།དང་བོ་ནི།རྣམ་ཤེས་ཀྱི་ངོ་བོ་ནི་
རང་ཡུལ་གྱི་ངོ་བོ་རང་སྟོབས་ཀྱིས་སོ་སོར་རྣམ་པར་རིག་པ་
འོ། །དེ་ཡང་དབུས་མཐའ་ལས།དེ་ལ་དོན་མཐོང་རྣམ་པར་ཤེས།དེ་
ཡི་ཁྱད་པར་སེམས་ལས་བྱུང༌། ཞེས་འབྱུང་བ་ལྟར་རོ། །ཡིད་ཀྱི་སྐྱེ་
མཆེད་ཀྱང་རྣམ་ཤེས་ཀྱི་ཕུང་བོ་དེ་ཉིད་ཡིན་པས་དེ་
ལ་ཡིད་ཀྱི་སྐྱེ་མཆེད་ཅེས་ཀྱང་བཤད་དོ། །རྣམ་ཤེས་དེ་ལ་ཁམས་སུ་
དབྱེ་ན་རྣམ་ཤེས་ཀྱི་ཁམས་བདུན་དག་ཏུའང་འདོད་པ་སྟེ། གང་ཞེ་
ན། རྣམ་པར་ཤེས་པ་དྲུག་དང་ཡིད་ཁམས་སོ། །དེ་ལྟར་ན་ཡིད་
ཁམས་ཉིད་གང་ཡིན་ཞེ་ན། རྣམ་ཤེས་དྲུག་པོ་དག་གི་སྔ་རོལ་ཏུ་
འདས་མ་ཐག་པ་ཡི་རྣམ་པར་ཤེས་པ་གང་ཡིན་པ་
དེ་ཉིད་ཡིད་ཁམས་ཡིན་གྱི་རྣམ་ཤེས་ཚོགས་དྲུག་ལས་
རྫས་ལོགས་སུ་མེད་དོ། །དེའི་ཕྱིར་སྤྱིར་ཡིད་ཁམས་ལ་རྣམ་ཤེས་
ཚོགས་དྲུག་ཡོད་དོ། །དེ་ཡང་ཚོགས་དྲུག་ལས་རྫས་ལོགས་སུ་མེད་
ཀྱང་དེ་ལྟར་བསྟན་པའི་དགོས་པ་ནི།དྲུག་པ་ཡིད་ཀྱི་རྣམ་པར་ཤེས་
པའི་རྟེན་གྱི་དབང་བོ་ནི་ཡོད་དོ་ཞེས་རབ་ཏུ་
བསྒྲུབ་པར་བྱ་བའི་ཕྱིར་ཡིན་ནོ། །དེས་ན་ཁམས་ཀྱི་
དབྱེ་བ་ནི་བཅོ་བརྒྱད་དག་དུ་འདོད་དེ། གཟུང་བ་ཡུལ་གྱི་
69

མངོན་པ་མཛོད་ཀྱི་གནས་དང་བོའི་ཟུར་མཆན།
ཁམས་དྲུག་དང་།རྟེན་དབང་བོ་ཁམས་དྲུག་དང་།བརྟེན་པ་རྣམ་ཤེས་
ཀྱི་ཁམས་དྲུག་ཡོད་པའི་ཕྱིར་རོ། །གཉིས་པ་ཆོས་གསུམ་གྱི་གཙོ་བོ་
ངོས་བཟུང་བ་ནི། གཟུགས་ཀྱི་ཕུང་བོ་དང་ནི་ཡིད་ཀྱི་སྐྱེ་
མཆེད་དང་། བཅོ་བརྒྱད་ནང་ཚན་གྱི་ཆོས་ཁམས་གཅིག་སྟེ་
གསུམ་པོ་དག་གིས་ནི་ཆོས་ཐམས་ཅད་བསྡུས་སོ། །
གསུམ་པོ་དེས་ཆོས་རྣམས་ཇི་ལྟར་བསྡུས་ཤེ་ན། རང་གི་ངོ་བོ་ཉིད་ཀྱིས་
བསྡུས་པ་ཡིན་ཏེ། དེ་གསུམ་གང་རུང་དུ་མ་འདུས་པའི་ཆོས་
གཞན་གྱི་དངོས་པོ་དང་མི་ལྡན་པའི་ཕྱིར་་རོ། །
གསུམ་པ་ཞར་ལ་ཁམས་ཀྱི་གྲངས་ངེས་ལ་རྩོད་པ་སྤོང་བ་ནི། མིག་
དང་རྣ་བ་ལ་སོགས་པ་གཉིས་གཉིས་ཡོད་མོད་ཀྱི།དེ་དག་ནི་
མིག་ལ་སོགས་པའི་རང་བཞིན་དུ་རིགས་གཅིག་པ་དང་
སྤྱོད་ཡུལ་དང་འབྲས་བུ་རྣམ་པར་ཤེས་པའང་འདྲ་བའི་
ཕྱིར་ན།ཁམས་གཅིག་ཉིད་དུ་བགྲངས་བས་ཁམས་བཅོ་བརྒྱད་ལས་
ལྷག་པའི་སྐྱོན་མེད་དོ། །དགོས་པ་ནི་ལུས་མཛེས་བྱའི་ཕྱིར་ན་
མིག་དང་རྣ་བ་དང་སྣ་རྣམས་གཉིས་གཉིས་བྱུང་ངོ་། །གཉིས་པ་
ཆོས་གསུམ་གྱི་ཁྱད་ཆོས་ལ།ཆོས་གསུམ་གྱི་སྒྲ་དོན།ཆོས་གསུམ་གསུངས་
པའི་དགོས་པ། ཆོས་གསུམ་གྱི་གོ་རིམ་དང་གསུམ།དང་བོ་ནི། ཆ་ཤས་
དུ་མ་སྤུངས་པ་དང་།།སེམས་སེམས་བྱུང་སྐྱེ་བའི་སྒོ་
དང་། རིགས་ཀྱི་དོན་·གསུམ་ནི་རིམ་པ་བཞིན་ཕུང་བོ་
70

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། སྐྱེ་མཆེད་དང་། ཁམས་རྣམས་ཀྱི་ངོ་བོ་ཡིན་ནོ། །
གཉིས་པ་ལ། དགོས་པ་དངོས་དང་། དོགས་གཅོད་གཉིས། དང་བོ་ནི།
དེ་ཡང་སེམས་བྱུང་དང་གཟུགས་དང་གཟུགས་སེམས་གཉིས་ཀ་རིལ་
བོར་འཛིན་པའི་རྨོངས་པ་སྟེ་རྨོངས་པ་རྣམ་པ་གསུམ་བཟློག་པ་
དང་། །དབང་བོ་རབ་འབྲིང་ཐ་མ་གསུམ་དང་། ཚིག་བསྡུས་པ་ལ་
དགའ་བ་སོགས་འདོད་པ་རྣམ་པ་གསུམ་གྱི་ཕྱིར་
དུ་ཕུང་བོ་ལ་སོགས་པའི་ཆོས་གསུམ་མདོ་ལས་བསྟན་
ཏོ། །གཉིས་པ་ནི།རིམ་པ་བཞིན་ཁྱིམ་པ་དང་རབ་བྱུང་གཉིས་ཀྱིས་
རྩོད་པའི་རྩ་བར་གྱུར་པ་དང་། ཚོར་བ་བདེ་སྡུག་ལས་ཆགས་སྡང་སྐྱེས་
པའི་དབང་གིས་ལས་གསོག་པར་འགྱུར་ཞིང་དེ་ཡང་འདུ་ཤེས་ཕྱིན་ཅི་
ལོག་གི་དབང་གིས་ཡིན་པས་འདི་གཉིས་འཁོར་བའི་རྒྱུ་གཙོ་བོ་
ཡིན་པའི་ཕྱིར་དང་།འཆད་པར་འགྱུར་བའི་ཀུན་ཉོན་སྐྱེ་བའི་
སེམས་
གོ་རིམ་གྱི་རྒྱུའི་ངོ་བོའང་ཡིན་པའི་ཕྱིར་ན།
བྱུང་ཞེ་དྲུག་པོ་རྣམས་ལས་གཞན་ཞེ་བཞི་བོ་ཐམས་ཅད་འདུ་
བྱེད་ཀྱི་ཕུང་བོར་བཞག་ནས་ཚོར་བ་དང་འདུ་ཤེས་གཉིས་ནི་
གྲངས་ཕན་ལོགས་ཤིག་ཏུ་ཚོར་བའི་ཕུང་བོ་དང་འདུ་ཤེས་ཀྱི་
ཕུང་བོར་བཞག་གོ། ཕུང་བོ་རྣམས་ནི་འདུས་བྱས་ཁོ་ན་ཡིན་
པས་དེ་དག་ཏུ་འདུས་མ་བྱས་དོན་དུ་མི་རུང་བའི་ཕྱིར་ན་
འདུས་མ་བྱས་རྣམས་ཕུང་བོར་མ་བཤད་དོ། །དེ་ཡང་ཡིན་ཏེ།
71

མངོན་པ་མཛོད་ཀྱི་གནས་དང་བོའི་ཟུར་མཆན།
ཕུང་བོ་རྣམས་ནི་ཆ་ཤས་དུ་མ་སྤུངས་པའི་བདག་ཉིད་ཅན་དུ་བཤད་
ཟིན་པས་སོ། །གསུམ་པ་གོ་རིམ་ལ། ཕུང་བོའི་གོ་རིམ། ཁམས་དང་སྐྱེ་
མཆེད་ཀྱི་གོ་རིམ།ཞར་བྱུང་དང་གསུམ།དང་བོ་ནི།ཕུང་བོ་ལྔའི་གོ་
རིམ་ནི་དེ་དག་ལ་རྟོགས་དཀའ་སླ་ཡོད་པའི་དབང་གིས་ཕྲ་
རགས་ཡོད་པ་དང་། ཀུན་ནས་ཉོན་མོངས་པ་སྐྱེ་བའི་
རིམ་པ་དང་། སྣོད་དང་ཟས་དང་ཚོད་མ་དང་བྱན་པོ་དང་ཟ་བ་བོ་
ལ་སོགས་པ་དང་ཆོས་མཐུན་པའི་དོན་གྱི་ཕྱིར་རམ། ཡང་
ན་འདོད་ཁམས་ནི་གཟུགས་ཕུང་འདོད་ཡོན་ལྔའི་རབ་ཏུ་ཕྱེ་བ་དང་།
གཟུགས་ཁམས་དག་ནི་ཚོར་བའི་བྱེ་བྲག་གིས་དང་།གཟུགས་མེད་དང་
བོ་གསུམ་འདུ་ཤེས་དང་། སྲིད་རྩེ་འདུ་བྱེད་ཀྱི་ཕུང་བོའི་རང་དུ་ཕྱེ་བ་
དང་། རྣམ་ཤེས་ཀྱི་ཕུང་བོ་ནི་དེ་དག་ཐམས་ཅད་ཀྱི་གཞི་ཡིན་པས་
འདོད་པ་ལ་སོགས་པའི་ཁམས་ཀྱི་གོ་རིམ་ཇི་ལྟ་བ་དེ་
བཞིན་དུ་གསུངས་པ་ཡིན་ནོ། །དེ་ཡང་ཀུན་ཉོན་སྐྱེ་བའི་རིམ་
པ་ནི་ཐོག་མར་གཟུགས་ལ་དགའ་བའི་འདོད་ཆགས་སྐྱེས་ཤིང་། དེ་
ལས་ཚོར་བ་བདེ་བའི་རོ་མྱང་བ་ལ་འབྲལ་མི་ཕོད་པའི་སྲེད་པ་སྐྱེ་ལ།དེ་
ལས་གཙང་བདེ་སོགས་སུ་འཛིན་པའི་འདུ་ཤེས་ཕྱིན་ཅི་ལོག་དང་། དེ་
ལས་འདུ་བྱེད་ཀྱི་ཕུང་བོ་ཁྲོ་ཆགས་སོགས་འབྱུང་ལ་དེ་དག་གིས་ནི་
སེམས་ཉོན་མོངས་པར་བྱེད་པའི་ཕྱིར་རོ། །གཉིས་པ་ནི། ད་ལྟའི་དོན་
ལ་འཇུག་པའི་ཕྱིར་དབང་བོ་དང་བོ་ལྔ་སྔོན་ལ་
བསྟན་ཏོ། །ལྔ་བོ་དེ་དག་ལས་ཀྱང་འབྱུང་བ་ལས་གྱུར་པའི་
སྐ
དོན་ཙམ་ཞིག་ཡུལ་དུ་བྱེད་པའི་ཕྱིར་ན། དང་བོ་བཞི་
72

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྔོན་ལ་བསྟན་ནས་ལུས་དབང་ནི་འབྱུང་བ་དང་འབྱུང་གྱུར་གཉིས་ཀ་
ཡུལ་དུ་བྱེད་པས་དེ་དག་གི་རྗེས་ཁོ་ནར་བསྟན་ཏོ། །དེ་བཞི་ལས་སྣ་
ལྕེ་ལས་གཞན་མིག་རྣ་གཉིས་ནི་རྒྱང་རིང་བོར་འཇུག་
པའི་ཕྱིར་སྔར་བསྟན་ཏོ། །དེ་གཉིས་ལས་ཀྱང་མིག་ནི་ཆེས་རིང་
བོར་འཇུག་པའི་ཕྱིར་སྔར་བསྟན་ཏོ། །སྣ་ལྕེ་གཉིས་ལས་ཀྱང་སྣ་ནི་
ཡུལ་ལ་མྱུར་བར་འཇུག་པའི་ཕྱིར་ན་ལྕེའི་སྔར་
བསྟན་ཏོ། །ཡང་ན་དབང་བོ་དེ་དག་གཙོ་ཆེར་མཐོ་དམན་ཇི་
ལྟར་གནས་པ་བཞིན་གོ་རིམ་ཡང་དེའི་སྒོ་ནས་བསྟན
ཏོ། །གསུམ་པ་ཞར་བྱུང་ནི། གཟུགས་ཞེས་པ་གཟུགས་ཀྱི་སྤྱི་མིང་ཡིན་
ཡང་གཟུགས་ཀྱི་སྐྱེ་མཆེད་དང་དེའི་ཁམས་ཞེས་པ་བྱེ་བྲག་མིག་
ཤེས་ཀྱིས་གཟུང་བྱའི་དོན་ལ་འཇུག་པ་དང་། དེ་ནི་གཟུགས་
ཀྱི་གཙོ་བོ་ཡིན་པའི་ཕྱིར་དང་། བསྡུས་བྱའི་ཆོས་མང་བ་
དང་ཆོས་ཀྱི་མཆོག་མྱང་འདས་སོགས་ཀྱང་བསྡུས་བའི་
ཕྱིར་ན། རིམ་པ་བཞིན་གཟུགས་ཅན་བཅུ་ལས་གཅིག་ནི་
གཟུགས་ཀྱི་སྐྱེ་མཆེད་དང་། སྐྱེ་མཆེད་བཅུ་གཉིས་ལས་གཅིག་ནི་
ཆོས ཀྱི་སྐྱེ་མཆེད་དང་ཆོས་ཀྱི་ཁམས་ཞེས་བྱ་བར་བརྗོད་
ཅིང་། གཞན་དག་ནི་རང་མིང་གིས་སྨྲས་སོ། །གསུམ་པ་ཆོས་གསུམ་
གྱིས་གཞན་བསྡུས་ཚུལ་ལ།ཆོས་ཕུང་བསྡུས་ཚུལ་དང་། ཕུང་ཁམས་སྐྱེ་
མཆེད་གཞན་བསྡུས་ཚུལ་གཉིས། དང་བོ་ལ། དངོས་དང༌། ཞར་བྱུང་
གཉིས།དང་བོ་ནི།འདུས་བྱས་ཐམས་ཅད་ཕུང་བོས་བསྡུས་ན་ཆོས་
― 73 ----

མངོན་པ་མཛོད་ཀྱི་གནས་དང་བོའི་ཟུར་མཆན།
ཀྱི་ཕུང་བོ་བརྒྱད་ཁྲི་དག་ནི་ཕུང་བོ་ལྔ་བོ་གང་གིས་བསྡུས་ཞེ་
ན། དེ་རྣམས་བསྡུས་ཚུལ་ཡོད་དེ། ཐུབ་པས་གསུངས་པའི་
ཆོས་ཕུང་དེ་དག་མདོ་སྡེ་བས་ཚིག་དང་བྱེ་སྨྲས་མིང་དུ་འདོད་
པས་ཚིག་གམ་མིང་གི་རང་བཞིན་ཡིན་ལ།དེའི་ཕྱིར་ཆོས་
ཕུང་དེ་དག་ནི་གཟུགས་དང་འདུ་བྱེད་ཀྱི་ཕུང་བོ་དག་ཏུ་
འདུས་སོ། །གཉིས་པ་ནི།ཆོས་ཕུང་གི་ཚད་ལ་ཁ་ཅིག་ཆོས་ཕུང་
རེ་ལ་ཤློ་ཀ་དྲུག་སྟོང་རེ་ཡོད་ལ་དེ་ཡང་དཔེར་ན་བསྟན་བཅོས་
མངོན་པ་སྡེ་བདུན་ནང་ཚན་གྱི་ཤཱ་རིའི་བུས་བསྡུས་པའི་ཆོས་ཕུང་གི་
ཚད་ཅེས་ཟེར་རོ། །གཞན་དག་ན་རེ། ཕུང་བོ་སྐྱེ་མཆེད་
ཁམས་ལ་སོགས་པའི་དོན་གྱི་སྡེ་ཚན་རེ་རྫོགས་པར་སྟོན་
པའི་གཏམ་རྒྱུད་ཆ་ཚང་རེ་རེ་ཆོས་ཕུང་རེ་རེ་ཡིན་གྱི་
ཧྥོཀའི་གྲངས་ཀྱི་ངེས་པ་ནི་མེད་དོ་ཞེས་འདོད་ཅིང་། དེའི་རྒྱུ་མཚན་
ཡང་སེམས་ཅན་རྣམས་ལ་འདོད་ཆགས་དང་ཞེ་སྡང་དང་གཏི་མུག་
དང་དུག་གསུམ་ཆ་མཉམ་པ་སྟེ་བཞི་བོ་རེ་རེས་ཀུན་ནས་བསླངས་
པའི་སྤྱོད་པ་ཉིས་ཁྲི་ཉིས་ཁྲི་ཡོད་པས་ཉོན་མོངས་པའི་སྤྱོད་པ་
བརྒྱད་ཁྲི་ཡོད་པ་དེ་རྣམས་ཀྱི་གཉེན་པོར་ནི་སྟོན་པས་ཀྱང་
ཆོས་ཀྱི་ཕུང་བོ་གྲངས་དེ་དང་མཐུན་པར་བརྒྱད་ཁྲི་
གསུངས་སོ་ཞེས་ཟེར་རོ། །གཉིས་པ་ཕུང་ཁམས་སྐྱེ་མཆེད་གཞན་
བསྡུས་ཚུལ་ནི། དེ་བཞིན་དུ་གཞན་ཡང་ཅི་རིགས་པར་ཕུང་བོ་
-74

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། སྐྱེ་མཆེད་དང་། ཁམས་རྣམས་ནི། རང་རང་གི་མཚན་
ཉིད་ལེགས་པར་དཔྱད་དེ་སྔར་བསྟན་བཅོས་འདི་ལས་ཕུང་བོ་
ལྔ་དང་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཅེས་ཇི་སྐད་
བཤད་པར་བསྡུ་བར་བྱ་འོ། །དེ་ཡང་ཟག་མེད་ཀྱི་ཕུང་བོ་ལྔ་དང་
སྡིག་བཤགས་ཡི་རང་གསོལ་འདེབས་ཀྱི་ཕུང་བོ་གསུམ་དང་སེམས་
ཅན་གྱི་ཚོགས་གསུམ་སྟེ་ཕུང་བོའི་མིང་ཅན་བཅུ་གཅིག་གསུངས་པ་ནི་
ཕུང་བོ་ལྔ་བོ་ཅི་རིགས་པར་འདུས་ཤིང་། ཟད་པར་གྱི་སྐྱེ་མཆེད་བཅུ་
དང་ཟིལ་གྱིས་གནོན་པའི་སྐྱེ་མཆེད་དང་རྣམ་གྲོལ་གྱི་སྐྱེ་མཆེད་ལྔ་
དང་ནམ་མཁའ་མཐའ་ཡས་ནས་སྲིད་རྩེའི་བར་བཞི་དང་འདུ་ཤེས་
མེད་མིན་གྱི་སྐྱེ་མཆེད་དང་འདུ་ཤེས་མེད་པའི་སྐྱེ་མཆེད་དེ་སྐྱེ་མཆེད་
ཀྱི་མིང་ཅན་ཉེར་དགུ་གསུངས་པ་ནི་སྐྱེ་མཆེད་བཅུ་གཉིས་པོ་ཅི་་་་
རིགས་སུ་འདུས་ལ། ཁམས་དྲུག་ཅུ་རྩ་གཉིས་གསུངས་པ་ལས་ལྷག་མ་
ཞེ་བཞི་བོ་ཡང་ཁམས་བཅོ་བརྒྱད་པོ་ཅི་རིགས་པར་འདུས་པས་ཕུང་
བོ་ལྔ་དང་སྐྱེ་མཆེད་བཅུ་གཉིས་ལ་སོགས་པའི་གྲངས་ངེས་མི་འཇིག་
གོ་ཞེས་པ་ནི་སྐབས་ཀྱི་དོན་ནོ། །སྒོ་དང་སྐར་ཁུང་ལ་སོགས་པའི
བུ་ག་ནི་ཁམས་མང་རེ་གཉིས་གྲངས་ཕན་གྱི་ནམ་མཁའི་ཁམས་
སུ་ཤེས་པར་བྱ་ལ། དེ་ཡང་ཉིན་མོ་སྣང་བ་
དང་མཚན་མོ་མུན་པ་དག་གི་བདག་ཉིད་ཡིན་ནོ་ལོ།
ཟག་པ་དང་བཅས་པའི་རྣམ་ཤེས་ནི། སྐབས་འདིའི་རྣམ་ཤེས་
ཀྱི་ཁམས་ཡིན་ཏེ།མདོ་ལས།ཁམས་དྲུག་ལ་བརྟེན་ནས་མའི་
མངལ་དུ་འཇུག་པར་འགྱུར་རོ། །ཞེས་སོགས་ཀྱིས་སྐྱེ་བ་དང་འཆི་
75

མངོན་པ་མཛོད་ཀྱི་གནས་དང་བོའི་ཟུར་མཆན།
བའི་རྟེན་དུ་གསུངས་པའི་ཕྱིར་རོ། །གསུམ་པ་ཁམས་ཀྱི་རྣམ་
པའི་རབ་དབྱེ་ལ།མཚན་ཉིད་ཀྱི་སྒོ་ནས་དང་།སུམ་ཚན་གྱི་སྒོ་ནས་དང་།
བཅས་མ་བཅས་ཀྱི་སྒོ་ནས་དང་།གྲུབ་པ་གཟུགས་ཀྱི་སྒོ་ནས་དང་།བྱུང་
སོགས་ཀྱི་སྒོ་ནས་དང་། ལྟ་སོགས་ཀྱི་སྒོ་ནས་དབྱེ་བ་དང་དྲུག དང་
བོ་ལ། བསྟན་དུ་ཡོད་མེད་ཀྱི་སྒོ་ནས་དབྱེ་བ་དང་། ཐོགས་པ་ཡོད་མེད་
ཀྱི་སྒོ་ནས་དབྱེ་བ་གཉིས། དང་བོ་ནི། ཁམས་བཅོ་བརྒྱད་ལས་བསྟན་
ཡོད་ནི་དུ་བསྟན་དུ་མེད་པ་ནི་དུ་ཞེ་ན། མིག་གི་ཡུལ་དུ་བསྟན་ཡོད་
ཀྱི་གཟུགས་ནི།ཁམས་ཀྱི་རབ་དབྱེ་འདིར་ནི་གཟུགས་ཁམས་
གཅིག་པུ་འོ། །དྲི་བ་འདི་ནི་འོག་མ་དག་ལ་ཡང་རང་གི་སྐབས་
དང་མཐུན་པར་སྦྱར་རོ། །གཉིས་པ་ནི། ཐོགས་_པ་དང་བཅས་
པ་འི་ཁམས་ནི་གཟུགས་ཅན་་གྱི་ཁམས་བཅུ་འོ། །དེ་
དག་གི་ལྷག་མ་རྣམ་ཤེས་ཀྱི་ཁམས་བདུན་དང་ཆོས་ཁམས་ཏེ་བརྒྱད་
ནི་ཐོགས་མེད་ཀྱི་ཁམས་སོ། །གཉིས་པ་སུམ་ཚན་གྱི་སྒོ་ནས་དབྱེ་བ་ལ།
དགེ་སོགས་ཀྱི་སྒོ་ནས་དང་། ཁམས་གསུམ་གྱི་སྒོ་ནས་དབྱེ་བ་གཉིས།
དང་བོ་ནི།བཅོ་བརྒྱད་ལས་མཐའ་གཅིག་དུ་ལུང་མ་བསྟན་ཡིན་
པ་བརྒྱད་ཡོད་དོ། །གང་ཞེ་ན།གཟུགས་ཅན་བཅུ་བོ་དེ་དག་
ཉིད་ལས་གཟུགས་སྒྲ་གཉིས་མ་གཏོགས་པའོ། བརྒྱད་
པོ་དེ་ལས་གཞན་ཐོགས་མེད་ཀྱི་ཁམས་བརྒྱད་དང་གཟུགས་སྒྲ་
གཉིས་ཏེ་བཅུ་ལ་ནི་དགེ་མི་དགེ་ལུང་མ་བསྟན་རྣམ་པ་
གསུམ་མོ། །གཉིས་པ་ནི།འདོད་ཁམས་སུ་གཏོགས་པ་ནི་
76

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཁམས་བཅོ་བརྒྱད་པོ་ཐམས་ཅད་ཡོད་དོ། །གཟུགས་ཀྱི་
ཁམས་ན་བཅུ་བཞིའོ། །གང་ཞེ་ན།བཅོ་བརྒྱད་ལས་དྲི་དང་རོ་དང་སྣ་
དང་ནི། ལྕེ་ཡི་རྣམ་ཤེས་ཀྱི་ཁམས་བཞི་མ་གཏོགས་པའོ། །
གཟུགས་མེད་དུ་གཏོགས་པ་ནི་ཡིད་ཁམས་དང་
ནི་ཆོས་ཁམས་དང་ཡིད་ཀྱི་རྣམ་ཤེས་ཀྱི་ཁམས་གསུམ་
པོ་ཁོ་ནའོ། །གསུམ་པ་བཅས་མ་བཅས་ལ། ཟག་པ་དང་བཅས་མ་
བཅས།རྟོག་པ་དང་བཅས་མ་བཅས།དམིགས་པ་དང་བཅས་མ་བཅས་
ཀྱི་སྒོ་ནས་དབྱེ་བ་དང་གསུམ།དང་བོ་ནི།ཆོས་ཡིད་རྣམ་ཤེས་ཀྱི་ཁམས་
དེ་གསུམ་ལ་ནི་ཟག་བཅས་དང་ཟག་པ་མེད་པ་
གཉིས་རེ་ཡོད་ཀྱི། ལྷག་མ་བཅོ་ལྔ་བོ་རྣམས་ནི་གཅིག་ཏུ་
ཟག་བཅས་སོ།_།གཉིས་པ་ལ། དངོས་དང་། རྩོད་སྤོང་གཉིས། དང་བོ་
ནི། གཅིག་ཏུ་རྟོག་པ་དང་བཅས་ལ་དཔྱོད་པ་
དང་བཅས་པ་ནི།དབང་བོའི་རྣམ་པར་ཤེས་པའི་ཁམས་ལྔ་ཡིན་ལ།
ཐ་མ་ཆོས་ཡིད་རྣམ་ཤེས་ཀྱི་ཁམས་གསུམ་ལ་ནི་རྟོག་
བཅས་དཔྱོད་བཅས་དང་རྟོག་མེད་དཔྱོད་བཅས་དང་རྟོག་མེད་་་་
དཔྱོད་མེད་རྣམ་པ་གསུམ་མོ། །ལྷག་མ་གཟུགས་ཅན་
བཅུ་བོ་རྣམས་ནི་མཚུངས་ལྡན་མ་ཡིན་པས་རྟོག་དཔྱོད་
གཉིས་ཀ་སྤངས་པའོ། །གཉིས་པ་ནི།དབང་ཤེས་ལ་རྟོག་པ་ཡོད་ན་
མདོ་ལས་དབང་ཤེས་རྟོག་བྲལ་དུ་བཤད་པ་དང་འགལ་ལོ་ཞེ་ན། མི་
འརྒལ་ཏེ།རྟོག་པ་ལ་ངོ་བོ་ཉིད་ཀྱི་རྟོག་པ་དང་།ངེས་པར་རྟོག་པའི་
77

མངོན་པ་མཛོད་ཀྱི་གནས་དང་བོའི་ཟུར་མཆན།
རྟོག་པ་དང་། རྗེས་སུ་དྲན་པའི་རྟོག་པ་སྟེ་རྣམ་པ་གསུམ་
མོ། །དབང་ཤེས་ལ་ངོ་བོ་ཉིད་ཀྱི་རྟོག་པ་ཡོད་ཀྱང་ངེས་རྟོག་དང་རྗེས་
དྲན་གྱི་རྣམ་པར་རྟོགས་པས་རྣམ་པར་མི་རྟོག་པའི་ཕྱིར་
ན་མདོ་དང་མི་འགལ་ལོ། །དེ་དག་ནི་རིམ་པ་བཞིན་ཡིད་ཀྱི་
ཤེས་རབ་གཡེང་བ་དང་ཡིད་ཀྱི་དྲན་པ་ཐམས་ཅད་ཉིད་
དོ། །གསུམ་པ་ནི།ཡང་བཅོ་བརྒྱད་ལས་གཅིག་ཏུ་དམིགས་བཅས་
ཀྱི་ཁམས་ནི་སེམས་ཀྱི་ཁམས་བདུན་ནོ། །ཆོས་ཁམས་ཀྱི་
ཕྱེད་ཚོར་བ་ལ་སོགས་པའི་སེམས་བྱུང་རྣམས་ཀྱང་དམིགས་
བཅས་ཀྱི་ཁམས་ཡིན་ཏེ། ཤེས་པ་ཡིན་པས་སོ། །བཞི་བ་གྲུབ་པ་་་
གཟུགས་ཀྱི་སྒོ་ནས་དབྱེ་བ་ལ། ཟིན་མ་ཟིན་གྱི་སྒོ་ནས་དང་། འབྱུང་བ་
འབྱུང་གྱུར་གྱི་སྒོ་ནས་དང་། བསགས་མ་བསགས་ཀྱི་སྒོ་ནས་དང་།
གཅད་བྱ་གཅོད་བྱེད་ཀྱི་སྒོ་ནས་དབྱེ་བ་དང་བཞི། །དང་བོ་ནི། ཡང་
བཅོ་བརྒྱད་ལས་.མ་ཟིན་པའི་ཁམས་ནི་དགུ་ཡོད་དོ། །
གང་ཞེ་ན། ཐོགས་པ་མེད་པའི་ཁམས་བརྒྱད་པོ་དེ་དག་རྣམས་དང་
སྒྲ་སྟེ་དགུའོ། །དེ་དག་གི་ལྷག་མ་དགུ་བོ་གཞན་དག་ལ་
ནི་ཟིན་པ་དང་མ་ཟིན་པའི་ཁམས་རྣམ་པ་གཉིས་སོ། གཉིས་
པ་ནི། རེག་བྱའི་·ཁམས་ལ་འབྱུང་བ་དང་འབྱུང་གྱུར་རྣམ་པ་
གཉིས་ཡོད་པ་ཡིན་ཏེ། གོང་དུ་བཤད་ཟིན་པས་སོ། །དེའི་
ལྷག་མ་གཟུགས་ཅན་དགུ་བོ་ནི། འབྱུང་གྱུར་ཁོ་ན་ཡིན་ལ་ཆོས་
——— 78

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཁམས་ཀྱི་ཕྱོགས་གཅིག་རྣམ་རིག་མ་ཡིན་པའི་གཟུགས་
ཀྱང་ངོ༌། །གསུམ་པ་ནི། གཟུགས་ཅན་བཅུ་ནི་རྡུལ་ཕྲ་རབ་
བསགས་པའོ། །འོན་ཀྱང་རྫས་ཀྱི་རྡུལ་ཕྲ་རབ་ནི་རྡུལ་ཕྲ་རབ་་་་་་
སགས་པ་མིན་ནོ། །འདིའི་མཚན་ལ་ཨ་བྷི་དྷརྨ་ཀོ་ཥཱ་ཀཱ་རི་ཀཱ་
ཞེས་བྱ་ལ། དེ་ཉིད་བོད་སྐད་དུ་བསྒྱུར་ན། ཆོས་མངོན་པའི་
མཛོད་ཀྱི་ཚིག་ལེའུར་བྱས་པ་ཞེས་བྱའོ།།དེ་ཡང་དྷརྨ་ཆོས། ཨབྷི་
མངོན་པ།ཀོ་ཥཱ་མཛོད།ཀཱ་རི་ཀཱ་ཚིག་ལེའུར་བྱས་པའི་དོན་ནོ། །གཉིས་
པ་ནི། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །འདི་ནི་
བཀས་བཅད་པ་ལྟར་མངོན་པའི་སྡེ་སྣོད་ཀྱི་བརྗོད་བྱ་དང་མཐུན་པའི་
འགྱུར་ཕྱག་གོ། གཉིས་པ་གཞུང་གི་དོན་ལ།བསྟན་བཅོས་ལ་འཇུག་
པའི་ཡན་ལག་གཞུང་དངོས་ཀྱི་དོན། རྩོམ་པ་མཐར་ཕྱིན་པའི་བྱ་བ་
དང་གསུམ། དང་བོ་ལ། མཆོད་པར་བརྗོད་པ། རྩོམ་པར་དམ་བཅའ་
བ། ཆོས་མངོན་པའི་དོན་བཤད་པ། མངོན་པ་གསུངས་པའི་དགོས་པ་
བཤད་པ་དང་བཞི།དང་བོ་ནི།གང་ཞིག་གིས་སྐྱེ་མཆེད་བཅུ་གཉིས་
ཀུན་ལ་ཉོན་མོངས་ཅན་དང་ཉོན་མོངས་ཅན་མ་ཡིན་པའི་
མུན་པ་ཐམས་ཅད་ཐོབ་པ་ཆད་པའི་ཚུལ་གྱིས་གཏན་དུ་
བཅོམ་ཞིང་ཁམས་གསུམ་འཁོར་བའི་འདམ་རྫབ་ཆེན་པོ་
ལས་འགྲོ་བ་མཐའ་དག་ཐར་བའི་གནས་སུ་དྲངས་པར་
མཛད་པ། དེ་ཡང་རྫུ་འཕྲུལ་དང་དམ་པ་སྦྱིན་པ་ལྟ་བུས་རང་དགར་མ་
ཡིན་གྱི་ཐར་བའི་ལམ་ཕྱིན་ཅི་མ་ལོག་པར་བསྟན་ནས་དྲངས་པ་ཡིན་
79

མངོན་པ་མཛོད་ཀྱི་གནས་དང་བོའི་ཟུར་མཆན།
པས་བླང་དོར་གྱི་གནས་རྣམས་ཀྱི་དོན་ཇི་ལྟ་བ་བཞིན་དུ་
སྟོན་པ་ལ་ཚད་མར་གྱུར་པའི་ཐུབ་པ་སངས་རྒྱས་བཅོམ་ལྡན་
འདས་དེ་ལ་ཕྱག་འཚལ་ལོ། །གཉིས་པ་ནི། དེ་ལྟར་ཕྱག་འཚལ་
ནས་བྱ་བ་གང་ལ་འཇུག་ན་ངོ་མཚར་རྨད་དུ་བྱུང་བའི་ཆོས་
མངོན་པའི་མཛོད་ཀྱི་བསྟན་བཅོས་ཆེན་པོ་འདི་རབ་ཏུ་
བཤད་པར་བྱའོ། །ཞེས་རྩོམ་པར་དམ་བཅས་སོ། །གསུམ་
པ་ལ། མངོན་པའི་དོན་དང་། མཛོད་ཀྱི་དོན་གཉིས། དང་བོ་ལ། དོན་
དམ་པའི་ཆོས་མངོན་པ་དང༌། བརྡར་བཏགས་པའི་ཆོས་མངོན་པ་
གཉིས།དང་བོ་ནི།དོན་དམ་པའི་ཆོས་མངོན་པ་ནི་ཤེས་རབ་
དྲི་མ་མེད་པ་སྟེ་ཟག་པ་མེད་པའི་ཤེས་རབ་རྗེས་འབྲང་
དང་བཅས་པའོ། །གཉིས་པ་ནི། དོན་དམ་པའི་ཆོས་མངོན་
པ་དེ་ཐོབ་པར་བྱ་བའི་ཕྱིར་ཞུགས་པའི་ལམ་
ཚོགས་སྦྱོར་སོགས་གང་ཡིན་པ་དང་། དོན་དམ་པའི་ཆོས་
མངོན་པ་བརྗོད་བྱར་བྱེད་པའི་བསྟན་བཅོས་མངོན་པ་སྡེ་་་
བདུན་སོགས་གང་ཡིན་པའོ། །གཉིས་པ་མཛོད་ཀྱི་དོན་ནི།
བསྟན་བཅོས་འདིར་མངོན་པ་སྡེ་བདུན་སོགས་ཀྱི་བཞི་བ་ནི།
ཡང་བཅོ་བརྒྱད་ལས་གཅོད་བྱེད་དང་གཅད་པར་བྱ་བ་
ཉིད་ཀྱི་ཁམས་ནི་སྒྲ་མ་གཏོགས་པའི་ཕྱི་རོལ་གྱི་ནི་ཁམས་བཞི་
ཡིན་ནོ། །དེ་བཞིན་དུ་མེ་ལ་སོགས་པས་བསྲེག་བྱ་དང༌།
80-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྲང་སོགས་ལ་འཇལ་བྱེད་དག་ཀྱང་གཟུགས་དྲི་རོ་རེག་གི་
ཁམས་ཅི་རིགས་པའོ། །ཁ་ཅིག་ན་རེ། སྲེག་བྱེད་ནི་མེ་ཁོ་ན་
དང་སྲང་ལ་སོགས་པས་གཞལ་བྱ་ལྕི་བ་ཁོ་ན་ཡིན་ཞེས་དོན་
འདི་ལ་མི་མཐུན་པ་སྨྲ་འོ། །ལྔ་བ་བྱུང་སོགས་ཀྱི་སྒོ་ནས་
དབྱེ་བ་ལ། བྱུང་མ་བྱུང་གི་སྒོ་ནས་དང་། ཕྱི་ནང་གི་སྒོ་ནས་དང་། རྟེན་
བཅས་རྟེན་མཚུངས་ཀྱི་སྒོ་ནས་དང་། སྤང་བྱ་ཡིན་མིན་གྱི་སྒོ་ནས་དབྱེ་
བ་དང་བཞི། དང་བོ་ལ། བྱུང་བ་སྤྱིར་བཤད་པ་དང་། དབང་བོ་རྣམས་
ཀྱི་ཐོབ་ཚུལ་བཤད་པ་གཉིས།དང་བོ་ལ།རྣམ་སྨིན་སྐྱེས།རྒྱས་བྱུང་།རྒྱུ་
མཐུན་ལས་བྱུང་བ།རྫས་ལྡན་གྱི་ཁྱད་པར།སྐད་ཅིག་མའི་དབྱེ་བ་དང་
ལྔ།དང་བོ་ནི།རྣམ་པར་སྨིན་པའི་རྒྱུ་ལས་བྱུང་བ་ནི་རྣམ་སྨིན་
གྱི་མིག་དབང་དང་རྣ་དབང་ལ་སོགས་པའོ། །གཉིས་པ་ནི།
རྒྱས་བྱུང་གི་རྒྱུ་ལས་བྱུང་བ་ལ་ཡང་ནང་གི་དབང་བོ་
ལྔ་སོགས་ཡོད་དོ། །སྒྲ་ནི་གཅིག་ཏུ་རྣམ་སྨིན་ལས་སྐྱེས་
པ་མིན་ཏེ། རང་ཉིད་ཀྱིས་ཅི་དགར་དབྱུངས་ཀྱང་ཆོག་པའི་
ཕྱིར་དང་།བཅོམ་ལྡན་འདས་ཀྱི་གསུང་ཚངས་པའི་དབྱངས་དང་སྙན་
་་་་་་་་པ་བཟང་ལྡན་གྱི་ངག་ལ་སོགས་པ་ཡང་རྣམ་སྨིན་མ་ཡིན་པར་
གསུངས་པའི་ཕྱིར་རོ། །གསུམ་པ་ནི། རྒྱུ་མཐུན་གྱི་རྒྱུ་ལས་བྱུང་
བ་དང་རྣམ་སྨིན་གྱི་རྒྱུ་ལས་སྐྱེ་བའི་ཐོགས་པ་མེད་
པའི་ཁམས་བརྒྱད་ཡོད་དོ། །དེའི་ཕྱིར་དེ་དག་ལ་རྒྱས་བྱུང་
གི་རྒྱུ་ལས་བྱུང་བ་ནི་མེད་དེ། དེ་དག་ནི་རྡུལ་ཕྲ་རབ་བསགས་པའི་
81

མངོན་པ་མཛོད་ཀྱི་གནས་དང་བོའི་ཟུར་མཆན།
ཁམས་མ་ཡིན་པའི་ཕྱིར་རོ། །དེ་དག་ལས་གཞན་གཟུགས་དྲི་
རོ་རེག་བཞི་ལ་བྱུང་བའི་རྒྱུ་རྣམ་པ་གསུམ་ཆར་ལས་སྐྱེ་
བ་ཡོད་དོ། །དེ་ནི་སྒྲ་མ་གཏོགས་པའི་གཟུགས་ཅན་གཞན་དགུ་ལ་
བྱུང་བའི་རྒྱུ་གསུམ་ལས་སྐྱེས་པ་ཡོད་དོ། །བཞི་བ་ནི།ཡང་བཅོ་བརྒྱད་
ལས་རྟག་ཅིང་བརྟན་པའི་རྫས་དང་ལྡན་པ་ནི་ཆོས་ཁམས་
གཅིག་པུ་ཡིན་ཏེ། ཁམས་ལྷག་མ་བཅུ་བདུན་ནི་གཅིག་ཏུ་འདུས་
བྱས་ཡིན་པས་སོ། །ལྔ་བ་ནི།དྲུག་ཚན་གསུམ་གྱི་ཐ་མ་ཆོས་ཡིད་
རྣམ་ཤེས་ཀྱི་ཁམས་གསུམ་ལ་རྒྱུ་མཐུན་གྱི་རྒྱུ་ལས་མ་བྱུང་བ་
ཡང་ཡོད་དེ།ཟག་མེད་སྐད་ཅིག་མ་དང་བོ་སྟེ་སྡུག་བསྔལ་
ཆོས་བཟོད་ཀྱི་ངོ་བོར་གྱུར་པའི་དེ་གསུམ་ཡོད་པའི་ཕྱིར། གཉིས་པ་
དབང་བོ་རྣམས་ཀྱི་ཐོབ་ཚུལ་ནི། མིག་གི་དབང་བོ་དང་ནི་
མིག་གི་རྣམ་ཤེས་ཀྱི་ཁམས་དང་སོ་སོ་ནས་དང་།ལྷན་
ཅིག་དུ་ཡང་འཐོབ་པ་ཡོད་པས་མུ་བཞིའོ། །དེ་ཡང་འདོད་ཁམས་
པ་ལ་མིག་ཤེས་ལྡན་པས་ཁྱབ་ཅིང་མིག་དབང་མི་ལྡན་པའི་སྐབས་དུ་
མ་ཡོད་པ་དང་། བསམ་གཏན་ཕྱི་མ་གསུམ་གྱི་རྟེན་ཅན་ལ་མིག་དབང་
ལྡན་པས་ཁྱབ་ཅིང་མིག་ཤེས་མངོན་དུ་མི་བྱེད་པའི་སྐབས་ཡོད་པ་
སོགས་ཀྱིས་ཤེས་པར་བྱའོ། །གཉིས་པ་ཕྱི་ནང་གི་སྒོ་ནས་དབྱེ་བ་ནི།
ཡང་བཅོ་བརྒྱད་ལས་ནང་གི་ཁམས་ཁོ་ན་ཡིན་པ་ནི་བཅུ་
གཉིས་སོ། །གང་ཞེ་ན། གཟུགས་ལ་སོགས་པའི་ཕྱིའི་ཁམས་
དྲུག་མ་གཏོགས་པའོ། །གསུམ་པ་རྟེན་བཅས་རྟེན་མཚུངས་ཀྱི་
82

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྒོ་ནས་དབྱེ་བ་ནི། ཡང་བཅོ་བརྒྱད་ལས་ཆོས་ཀྱི་ཁམས་ཞེས་
བྱ་བ་ནི གཅིག་ཏུ་རྟེན་པ་དང་བཅས་པ་ཁོ་ན་ཡིན་ལ།ཁམས་
ལྷག་མ་བཅུ་བདུན་ལ་ནི་རྟེན་བཅས་མ་ཟད་དེ་དང་
མཚུངས་པ་དང་ཀྱང་ཡང་བ་ཡིན་ནོ། །དེ་གཉིས་ཀྱི་ཁྱད་
པར་ནི། ཁམས་གང་ཞིག་རང་གི་ཐུན་མོང་མ་ཡིན་པའི་ལས་
བྱེད་པ་དང་མི་བྱེད་པའི་སྒོ་ནས་ཡིན་ནོ། །དེའི་ཕྱིར་མིག་
གི་རྣམ་པར་ཤེས་པ་མ་འོངས་པ་མི་སྐྱེ་བའི་ཆོས་ཅན་ནི་རྟེན་མཚུངས་
དང་།དེའི་འཁོར་གྱི་སེམས་བྱུང་རྣམས་རྟེན་བཅས་ཀྱི་ཁམས་ཡིན་ཀྱང་
མི་འགལ་ཏེ། རྟེན་བཅས་དང་རྟེན་མཚུངས་སུ་འཇོག་པའི་བྱ་བ་མི་
མཚུངས་པས་སོ། །བཞི་བ་སྤང་བྱ་ཡིན་མིན་གྱི་སྒོ་ནས་དབྱེ་བ་ནི།
གཟུགས་ཅན་བཅུ་ནི་སྒོམ་པས་སྤང་བྱ་ཁོ་ན་ཡིན་ལ།རྣམ་
ཤེས་དང་བོ་ལྔ་ཡང་སྒོམ་སྤང་ཁོ་ནའོ། ། ཐ་མ་ཆོས་ཡིད་
རྣམ་ཤེས་ཀྱི་ཁམས་གསུམ་ལ་མཐོང་སྤང་དང་སྒོམ་སྤང་དང་
སྤང་བྱ་མ་ཡིན་པ་སྟེ་རྣམ་པ་གསུམ་མོ། །ཉོན་མོངས་
ཅན་མིན་པ་ལ་ནི། མཐོང་སྤང་ཡོད་པ་མིན་ཏེ༑ མཐོང་
སྤང་ཉོན་མོངས་པའི་མཚན་ཉིད་སྐྱེས་སོགས་དང་དེ་ཡི་ཐོབ་པ་དུས་
གསུམ་པ་རྣམས་ཀྱང་ཉོན་མོངས་ཅན་དུ་གསུངས་པའི་ཕྱིར། གཟུགས་
ལ་མཐོང་སྤང་ཡོད་པ་མིན་ཞིང་དྲུག་པ་.ཡིད་ཤེས་
དང་མཚུངས་ལྡན་མིན་པའི་དབང་ཤེས་དང་ལྷན་ཅིག་སྐྱེས་
༡ པའི་ཕྲ་རྒྱས་ལ་ཡང་མཐོང་སྤང་ཉོན་མོངས་ཡོད་པ་མིན་
83

མངོན་པ་མཛོད་ཀྱི་གནས་དང་བོའི་ཟུར་མཆན།
ནོ། །དྲུག་པ་ལྟ་སོགས་ཀྱི་སྒོ་ནས་དབྱེ་བ་ལ། ལྟ་བ་ཡིན་མིན་གྱི་སྒོ་ནས་
དང་། རྣམ་ཤེས་ཀྱི་ཡུལ་དུ་འགྱུར་ཚུལ་གྱི་སྒོ་ནས་དང་། རྟག་མི་རྟག་གི་
སྒོ་ནས་དང་། དབང་བོ་ཡིན་མིན་གྱི་སྒོ་ནས་དབྱེ་བ་དང་བཞི། དང་བོ་
ལ། ལྟ་བའི་དབྱེ་བ། མིག་ལྟ་བར་སྒྲུབ་པ། དབང་བོའི་ཁྱད་པར་དང་
གསུམ།དང་བོ་ནི།མིག་དང་ཆོས་ཀྱི་ཁམས་ཀྱི་ཕྱོགས་གཅིག་
ནི་ལྟ་བ་ཡིན་ཏེ། དབྱེ་ན་འཇིག་ལྟ་སོགས་ལྔ་དང་སློབ་པའི་ལྟ་བ་
དང་མི་སློབ་པའི་ལྟ་བ་དང་འཇིག་རྟེན་ཡང་དག་པའི་ལྟ་བ་སྟེ རྣམ་
པ་བརྒྱད་དོ། །རྣམ་ཤེས་དང་བོ་ལྔ་དང་མཚུངས་ལྡན་
དུ་སྐྱེས་པའི་བློ་གྲོས་ལ་ངེས་རྟོག་མེད་པའི་ཕྱིར་
ན་ལྟ་བ་ཡོད་པ་མ་ཡིན་ནོ། །གཉིས་པ་ནི། མིག་གིས་
གཟུགས་རྣམས་མཐོང་བ་ལ་ལྟ་བ་ཞེས་བརྗོད་པའོ། །དེ་ཡང་མིག་
ཤེས་རྟེན་པ་དང་བཅས་པས་མཐོང་གི་མིག་དབང་དེ་
ལ་བརྟེན་པའི་རྣམ་ཤེས་ཁོ་ནས་མཐོང་བ་མིན་ཏེ། རྒྱུ་མཚན་
གང་གི་ཕྱིར་ན་རྣམ་ཤེས་ཁོ་ནས་མཐོང་ན་དེ་ནི་ཐོགས་
མེད་ཡིན་པས་རྩིག་པ་སོགས་ཀྱིས་བར་དུ་ཆོད་པ་ཡི་གཟུགས་
ཀྱང་མཐོང་བར་འགྱུར་ན་དེ་ནི་མཐོང་བ་མིན་པའི་ཕྱིར་
རོ། །ལོ་ཞེས་པ་གྲུབ་མཐའི་འདོད་པ་དེ་ལ་མ་རངས་པའི་ཚིག་
སྟེ། རྒྱུ་མཚན་དེ་ལྟར་ན་ཆུ་དང་ཤེལ་ལ་སོགས་པས་བར་དུ་ཆོད་པའི་
གཟུགས་ཀྱང་མི་མཐོང་བར་འགྱུར་རོ་སྙམ་པའོ། །མིག་ནི་གཉིས་ཀ་
དག་གིས་ཀྱང་རང་ཡུལ་གྱི་གཟུགས་མཐོང་སྟེ།མིག་གཉིས་ཀས་
84

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བལྟས་ན་གསལ་བར་མཐོང་བའི་ཕྱིར་རོ། །འོན་ཀྱང་་་་་
གཉིས་ཀས་རྣམ་ཤེས་སོ་སོར་བསྐྱེད་པ་མིན་པས་བརྒྱ་བྱིན་ལྟ་བུའི་
མིག་སྟོང་གིས་ཀྱང་མིག་གི་རྣམ་ཤེས་གཅིག་བསྐྱེད་པར་ཤེས་པར་
བྱའོ། །གསུམ་པ་དབང་བོའི་ཁྱད་ཆོས་ལ། དབང་བོས་ཡུལ་སྤྱོད་ཚུལ།
དབང་བོའི་རྟེན་དུ་འགྱུར་ཚུལ།ས་གར་གཏོགས་ཚུལ་དང་གསུམ།དང་
བོ་ནི། མིག་དང་ཡིད་དང་རྣ་བ་གསུམ་གྱིས་ནི། རང་རང་གི་
ཡུལ་དང་མ་ཕྲད་པར་འཛིན་པ་ཡིན་ཏེ། ཐག་རིང་བོ་ན་གནས་པ་
སོགས་མཐོང་བ་དང་ཐོས་པའི་ཕྱིར་རོ།།སྣ་ལྕེ་ལུས་ཀྱི་དབང་བོ་
གསུམ་གྱིས་ནི་དེ་ལས་གཞན་དུ་རང་གི་ཡུལ་དང་ཕྲད་ནས་
འཛིན་པ་ཡིན་ཏེ། དབང་བོ་ཡུལ་དང་མ་ཕྲད་པར་རོ་མྱོང་བ་སོགས་
མེད་པའི་ཕྱིར། དེ་ཡང་ཇི་སྐད་བཤད་པའི་སྣ་ལ་སོགས་པ་གསུམ་
གྱིས་ནི།རང་ཡུལ་འཛིན་པའི་ཚེ་ཡུལ་དེ་དང་དེ་ྋ་གྱིས་ནི།རང་ཡུལ་འཛིན་པའི་ཚེ་ཡུལ་དེ་དང་དེ་ནི་དབང་
བོ་རང་ཉིད་དང་ཆེ་ཆུང་མཉམ་པ་འཛིན་པར་འདོད་དེ། མྱོང་
བས་གྲུབ་པའི་ཕྱིར་རོ། །གཉིས་པ་ནི། རྣམ་ཤེས་ཚོགས་དྲུག་གི་ཐ་
་མའི་རྟེན་གྱི་དབང་བོ་ནི་དེ་འདྲའི་ཡིད་ཀྱི་རྣམ་པར་ཤེས་པའི་རང་
དུས་ལས་འདས་པ་ཁོ་ན་ཡིན་ཞིང་དབང་བོའི་རྣམ་པར་ཤེས་
པ་ལྔ་བོ་རྣམས་ཀྱི་རྟེན་ལ་ཡིད་དབང་འདས་པའང་ཡོད་
ལ་དེར་མ་ཟད་དེ་དག་དང་ལྷན་ཅིག་སྐྱེས་པའི་དབང་བོ་
གཟུགས་ཅན་ད་ལྟར་བའང་ཡོད་པ་ཡིན་ནོ། །གལ་ཏེ་
མིག་དང་གཟུགས་ལ་བརྟན་ནས་མིག་གི་རྣམ་པར་ཤེས་པ་སྐྱེས་པ་མ་
85

མངོན་པ་མཛོད་ཀྱི་གནས་དང་བོའི་ཟུར་མཆན
ཡིན་ནམ། ཅིའི་ཕྱིར་མིག་གི་རྣམ་པར་ཤེས་པ་ཞེས་བརྗོད་ལ་གཟུགས་
ཀྱི་རྣམ་ཤེས་ཞེས་མི་བརྗོད་ཅེ་ན།དེ་ནི་མིག་ལ་སོགས་པའི་དབང་བོ་
དེ་དག་གསལ་བར་གྱུར་པས་མིག་ཤེས་སོགས་གསལ་བར་
འགྱུར་བ་ཏིཉིད་ཀྱི་ཕྱིར་ན་དེ་ལྟར་བརྗོད་དོ། །མིག་གི་
རྣམ་ཤེས་ལ་སོགས་པའི་རྟེན་ནི་མིག་ལ་སོགས་པ་ཡིན་པ་དེ་
ཕྱིར་མིག་དབང་སོགས་ལྔ་ནི་མིག་ཤེས་སོགས་ལྔའི་ཐུན་མོང་མ་
ཡིན་པའི་བདག་རྐྱེན་ནོ།།དེའི་ཕྱིར་མདོ་རྣམས་ལས་བདག་
རྐྱེན་དེ་དག་གི་མིང་གིས་ནི་རྣམ་ཤེས་དེ་དག་བསྟན་
པ་ཡིན་ཏེ།ཇི་སྐད་དུ།སློབ་དཔོན་ཕྱོགས་ཀྱི་གླང་བོས། ཐུན་མོང་
བ་རྒྱུ་ཡི་ཕྱིར་དེ་ཡི་ཐ་སྙད་དབང་བོས་བྱས། ཞེས་གསུངས་པ་ལྟར་
རོ། །གསུམ་པ་ནི། ཁམས་གོང་མའི་ལུས་ལ་འོག་མའི་མིག་
བརྟེན་པ་མ་ཡིན་ཏེ།རང་སའི་མིག་དབང་མཆོག་ཡོད་པའི་ཕྱིར།
ས་འོག་མའི་མིག་གིས་གོང་མའི་གཟུགས་མཐོང་བ་མ་ཡིན་
ཏེ། དམན་པའི་ཡུལ་མཆོག་མ་ཡིན་པའི་ཕྱིར། ས་གོང་མའི་མིག་གི་
རྣམ་པར་ཤེས་པའང་ས་འོག་མའི་མིག་དབང་ལ་བརྟེན་པ་མ་
ཡིན་ཏེ།དེ་ནི་དམན་པས་སོ། །བསམ་གཏན་དང་བོའི་མིག་ཤེས་དེ་
ཡི་ཡུལ་ལ་འདོད་ཁམས་ནས་བསམ་གཏན་བཞི་བའི་བར་གྱི་
གཟུགས་ཡོད་དེ། དང་བོའི་མིག་ཤེས་བཞི་བའི་མིག་དབང་ལ་
བརྟེན་ནས་ལྔ་ཆར་གྱི་གཟུགས་མཐོང་བའི་ཕྱིར་རོ། །མིག་གི་དབང་
86 ---

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྟེན་ཁོག་པ་སྟེ ལུས་ཀྱིའང་མིག་དང་མིག་ཤེས་གཉིས་ཀའི་
རྟེན་བྱེད་ཅིང་། དེ་ཡང་ས་ཐམས་ཅད་དུ་་གནས་པའི་
གཟུགས་མཐོང་བའི་དེ་གཉིས་ཀྱི་རྟེན་བྱེད་དེ།འདོད་པའི་དབང་རྟེན་
ཁོག་པ་ལ་བསམ་གཏན་བཞི་བའི་མིག་དབང་བརྟེན་ཏེ་དང་བོའི་མིག་
ཤེས་མངོན་དུ་བྱས་ཆོག་པའི་ཕྱིར་རོ། །རྣ་བའང་དེ་བཞིན་དུ།ལུས་
ལ་འོག་མའི་རྣ་མ་ཡིན། །རྣ་བས་གོང་མའི་སྒྲ་མ་ཡིན། །རྣམ་པར་
ཤེས་པའང་དེ་ཡི་སྒྲ། །ལུས་ཀྱིའང་གཉིས་ཀ་ཐམས་ཅད་དུ། །ཞེས་
སྦྱར་བར་བྱའོ། །སྣ་ལྕེ་ལུས་གསུམ་པོ་དག་གི་ནི་
ཡུལ་དབང་རྣམ་ཤེས་ཐམས་ཅད་རང་གི་ས་པ་ཉིད་ཡིན་ནོ། །
དེ་ཡང་སྤྱིར་བསྟན་པ་སྟེ་བསམ་གཏན་གཉིས་པ་ཡན་ཆད་དུ་ལུས་
ཤེས་ཀྱིས་རེག་བྱ་མྱོང་ན།ལུས་ཀྱི་རྣམ་ཤེས་དེ་ནི་ས་འོག་མ་
བསམ་གཏན་དང་བོའི་སས་བསྡུས་པ་ནི་ཡིན་ནོ། །
འདོད་པ་དང་བསམ་གཏན་དང་བོ་ནི་རིག་བྱ་མྱོང་བའི་ཚེ་ལུས་ཤེས་
རང་རང་གི་ས་པ་ཁོ་ནའོ།།ཡིད་ཀྱི་ཁམས་དང་དེ་གང་ལ་
རྟེན་པའི་ལུས་དང་དེའི་ཡུལ་དག་ནི་ས་མཚུངས་པར་མ་ངེས་ཏེ།
འོག་མའི་ལུས་ལ་ས་ཐམས་ཅད་ཀྱི་རྣམ་པར་ཤེས་པ་བརྟེན་པའི་ཕྱིར་
རོ། །གཉིས་པ་རྣམ་ཤེས་ཀྱི་ཡུལ་དུ་འགྱུར་ཚུལ་ནི།རྣམ་ཤེས་དྲུག་ལས་
གཉིས་ཀྱི་ས་རྣམ་པར་ཤེས་པར་བྱ་བ་ནི་གཟུགས་ལ་
སོགས་པའི་ཕྱི་ཡི་ཁམས་ལྔ་འོ། །དེའི་ཕྱིར་ཁམས་ལྷག་
མ་བཅུ་གསུམ་ནི་ཡིད་ཀྱི་རྣམ་ཤེས་གཅིག་པུས་ཤེས་པར་བྱ་བ་ཡིན་
87

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནོ། །གསུམ་པ་རྟག་མི་རྟག་གི་སྒོ་ནས་དབྱེ་བ་ནི།ཡང་བཅོ་བརྒྱད་ལས་
ཆོས་ཁམས་ཀྱི་ཕྱོགས་གཅིག་འདུས་མ་བྱས་ཀྱི་ཆོས་
A
རྣམས་ནི་རྟག་པ་ཡིན་ལ་ལྷག་མ་རྣམས་ནི་མི་རྟག་པའོ། །
བཞི་བ་དབང་བོ་ཡིན་མིན་གྱི་སྒོ་ནས་དབྱེ་བ་ནི། ཡང་ཁམས་བཅོ་
བརྒྱད་ལས་ཆོས་ཁམས་ཀྱི་ཕྱེད་ཚོར་བ་ལྔ་དང་སྲོག་
དབང་དང་དད་སོགས་ལྔ་དང་མིག་གི་ཁམས་ལ་སོགས་པ་
གང་དག་ནི།དབང་བོ་ཡིན་ཏེ།ཁམས་བཅོ་བརྒྱད་ལས་བཅུ་གཉིས་
ནང་གིར་བཤད་པ་དེ་དག་ནི་དབང་བོ་ཡིན་པའི་ཕྱིར་རོ། །
སྨྲས་པ། ཟག་བཅས་ཟག་མེད་ཕུང་ཁམས་སྐྱེ་མཆེད་དང་། །བྱེ་
བྲག་ཁམས་ཀྱི་རྣམ་པའི་རབ་དབྱེ་སོགས། །ཇི་བཞིན་ཤེས་པར་་་་་་
འདོད་པའི་སྐལ་བཟང་རྣམས། །ཕུང་ཁམས་བསྟན་པའི་མཛོད་འདི་
མཉན་པར་རིགས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས། ཁམས་བསྟན་པ་ཞེས་བྱ་བ་སྟེ་
གནས་དང་བོའོ། ། ། །
88

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་དབང་བོ་
བསྟན་པ་བཞུགས་སོ། །
རྨད་བྱུང་གསང་གསུམ་བཀོད་པའི་ངོ་མཚར་གྱིས། བརྟན་གཡོ་
རབ་འབྱམས་ཀུན་ལ་དབང་བསྒྱུར་བའི། །ཕྱོགས་བཅུའི་རྒྱལ་བ་ཀུན་
གྱི་གདུང་འཚོབ་ཉིད། ། ཟླ་བྲལ་ཡོངས་འཛིན་རྣམས་ལ་སླར་ཡང་
འདུད། །
གཉིས་པ་ཡུལ་ཅན་དབང་བོའི་རབ་དབྱེ་ལ། དབང་བོ་ཉེར་
གཉིས་ཀྱི་རང་བཞིན།འདུས་བྱས་ཀྱི་ཆོས་སྐྱེ་ཚུལ། རྒྱུ་རྐྱེན་འབྲས་བུའི་
འབྱུང་ཚུལ་གྱི་སྒོ་ནས་བཤད་པ་དང་གསུམ། དང་བོ་ལ། དབང་བོར་
འཇོག་པའི་རྒྱུ་མཚན།དབང་བོའི་གྲངས་ངེས།དབང་བོའི་ངོ་བོ།དབང་
བོའི་དབྱེ་བ་དང་བཞི།དང་བོ་ལ།བྱེ་སྨྲའི་ལུགས་དང་།སློབ་དཔོན་དང་
མདོ་སྡེ་བའི་ལུགས་གཉིས། དང་བོ་ནི། མིག་སོགས་དབང་བོ་ལྔ་བོ་
རྣམས་ནི་ལུས་མཛེས་པ་དང་། ལུས་རྟེན་བསྲུང་བ་དང་། རྣམ་ཤེས་
བསྐྱེད་པ་དང་། རང་རང་གི་ཡུལ་ལ་འཇུག་པ་སོགས་དོན་བཞི་
བཞི་ལ་དབང་བྱེད་དོ། །ཕོ་དབང་མོ་དབང་སྲོག་དབང་ཡིད་
དབང་སྟེ བཞི་བོ་རྣམས་ཀྱིས་ནི་དོན་གཉིས་གཉིས་ལ་
དབང་བྱེད་ལོ། དེ་ཡང་གང་ཞེ་ན། ཕོ་མོའི་དབང་བོ་གཉིས་
89 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཀྱིས་གཞན་ལས་བྱེ་བྲག་འབྱེད་པ་དང་སྐད་གཟེངས་མཐོ་དམན་་
སོགས་ཕོ་མོའི་ཁྱད་པར་གཉིས་ལ་དབང་བྱེད། སྲོག་དབང་གིས་རིས་
མཐུན་མཚམས་སྦྱོར་བ་དང་དེའི་རྒྱུན་གནས་པ་གཉིས་ལ་དབང་བྱེད།
ཡིད་དབང་གིས་ཡང་སྲིད་མཚམས་སྦྱོར་བ་དང་ལུས་ངག་གི་བྱ་བ་
དགེ་སྡིག་དུ་འགྱུར་བ་ལ་དབང་བྱེད་དོ། །ཚོར་བ་ལྔ་དང་། དད་
སོགས་ལྔ་དང་དྲི་མེད་ཀྱི་དབང་བོ་གསུམ་སྟེ་བརྒྱད་པོ་དེ་རྣམས་ནི་
རིམ་པ་བཞིན་ཀུན་ནས་ཉོན་མོངས་པ་དང་རྣམ་བྱང་ལ་
དབང་བྱེད་དོ། །གཉིས་པ་ནི། མིག་སོགས་དབང་བོ་ལྔས་རང་
རང་གི་དོན་དང་།ཡིད་དབང་གིས་ཆོས་ཐམས་ཅད་ལ་དམིགས་
པར་བྱེད་པའི་རྣམ་ཤེས་བསྐྱེད་པ་ལ་དབང་བྱེད་པའི་
ཕྱིར་ན་མིག་སོགས་དབང་བོ་དྲུག་བཞག་གོ། མོ་
དབང་ནི་སྐད་གསང་ཕྲ་བ་སོགས་མོའི་ཆོས་ཉིད་ལ་དབང་བ་
དང་། ཕོ་དབང་ནི་ང་རོ་གསང་མཐོ་བ་སོགས་ཕོའི་ཆོས་ཉིད་ལ་
དབང་བྱེད་པའི་ཕྱིར་ན་དབང་བོར་བཞག་གོ། ལུས་
དབང་གི་བྱེ་བྲག་ལས། མོ་དབང་དང་ཕོ་དབང་དག་
བཞག་པ་ཡིན་པས་དེ་གཉིས་ནི་ལུས་དབང་ལས་རྫས་ལོགས་སུ་མེད་
དོ།།རིས་མཐུན་གནས་པ་དང་། ཀུན་ནས་ཉོན་མོངས་
པ་དང་།རྣམ་པར་བྱང་བ་ལ་དབང་བྱེད་པའི་ཕྱིར་
ན་རིམ་པ་བཞིན་སྲོག་དབང་དང་ཚོར་བ་ལྔ་བོ་
— 90

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
རྣམས་དང་ནི།དད་སོགས་དབང་བོ་ལྔར་འདོད་དོ། །ལྷག་མེད་ཀྱི་
མྱ་ངན་ལས་འདས་པ་སོགས་སྤངས་རྟོགས་གོང་
མ་ནས་གོང་མར་འཕོ་ཞིང་ཐོབ་པ་ལ་ནི་དབང་བྱེད་པའི་
ཕྱིར་ན་རིམ་པ་བཞིན་མི་ཤེས་པ་ཀུན་ཤེས་པར་བྱེད་
པའི་དབང་བོ་དང་ཀུན་ཤེས་པའི་དབང་བོ་དང་། དེ་
བཞིན་དུ་ཀུན་ཤེས་ལྡན་པའི་དབང་བོ་གསུམ་བཞག་
གོ། གཉིས་པ་དབང་བོའི་གྲངས་ངེས་ལ། བྱེ་སྨྲའི་ལུགས་དང་། མདོ་སྡེ་
བའི་ལུགས་གཉིས། དང་བོ་ནི། སེམས་ཅན་གྱི་རྒྱུད་ཀྱི་རྣམ་
ཤེས་དྲུག་གི་རྟེན་གྱི་དབང་དུ་བྱས་ནས་མིག་སོགས་དབང་བོ་
དྲུག་དང་། སེམས་ཅན་དེའི་བྱེ་བྲག་འབྱེད་པའི་དབང་དུ་
བྱས་ནས་ཕོ་མོའི་དབང་བོ་གཉིས་དང་།རིས་མཐུན་གནས་པའི་
དབང་དུ་བྱས་ནས་སྲོག་དབང་དང་།ཀུན་ནས་ཉོན་མོངས་པར་
བྱེད་པའི་ངོ་བོ་ཉིད་ཀྱི་དབང་དུ་བྱས་ནས་ཚོར་བ་ལྔ་དབང་
བོར་བཞག་གོ། དད་སོགས་ལྔ་ཚོགས་གསོག་པར་བྱེད་པས་རྣམ་
བྱང་གི་གཞི་དང་དྲི་མེད་ཀྱི་དབང་བོ་གསུམ་རྣམ་བྱང་གི་
ངོ་བོ་ཉིད་ཡིན་པས་དེ་དག་དབང་བོར་བཞག་གོ། དེ་ལྟར་ན་ཀུན་ཉོན་
དང་རྣམ་བྱང་གི་གཞི་དང་ངོ་བོ་ཉིད་ཀྱི་གྲངས་ཇི་སྙེད་ཡོད་པ་
དང་རྗེས་སུ་མཐུན་པར་དབང་བོ་དག་ཀྱང་དེ་སྙེད་དུ་
བསྟན་ཏོ། །གཉིས་པ་ནི། ཡང་ན་འཁོར་བར་འཇུག་པའི་རྟེན་
91

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
དང་ནི།འཁོར་བར་སྐྱེ་བ་དང་།རིས་མཐུན་གནས་པ་
དང་། སེམས་ཅན་གྱི་ཉེར་སྤྱོད་ལས་ནི་རིམ་པ་བཞིན་མིག་
སོགས་དབང་བོ་དྲུག་དང་།ཕོ་མོའི་དབང་བོ་གཉིས་དང་།སྲོག་དབང་
དང་།ཚོར་བའི་དབང་བོ་ལྔ་བཞག་གོ།དེ་ལྟར་འཁོར་བར་འཇུག་པའི་
རྟེན་དང་སྐྱེ་བ་དང་གནས་པ་དང་ཉེ་བར་ལོངས་སྤྱོད་པའི་དབང་དུ་
བྱས་ནས་དབང་བོ་བཅུ་བཞི་བཞག་པ་དེ་བཞིན་དུ།
འཁོར་བ་ལས་ལྡོག་པ་ལ་ཡང་རྟེན་དང་སྐྱེ་བ་དང་གནས་པ་
དང་ཉེར་སྤྱོད་ཀྱི་དབང་དུ་བྱས་ནས་དགེ་བའི་དབང་བོ་བརྒྱད་
པོ་རྣམས་ནི་སྔ་མ་ལས་གཞན་དུ་དང་བོ་ལྔ་ནི་དང་བོ་
དང་ཕྱི་མ་གསུམ་ནི་རིམ་པ་བཞིན་སོ་སོར་སྦྱར་བར་བྱ་བ་ཡིན་
ནོ། །མིག་སོགས་དབང་བོ་དྲུག་དང་ཕོ་མོའི་དབང་བོ་གཉིས་ཏེ་་
བརྒྱད་ནི་འདིའི་ཡན་དུ་བཤད་ཟིན་ལ། སྲོག་དབང་དང་དད་་་
སོགས་ལྔ་ནི་འོག་ཏུ་མཚུངས་ལྡན་མ་ཡིན་པའི་འདུ་བྱེད་དང་གནས་
དྲུག་པ་སོགས་ཀྱི་སྐབས་སུ་འཆད་པར་འགྱུར་ཞིང་འདིར་འཆད་་་
བཞིན་པ་ནི་ཚོར་བ་ལྔ་དང་དྲི་མེད་ཀྱི་དབང་བོ་གསུམ་མོ། །གསུམ་པ་
དབང་བོའི་ངོ་བོ་ལ། ཚོར་བའི་དབང་བོ་ལྔ་བཤད་པ་དང་། དྲི་མེད་ཀྱི་
དབང་བོ་གསུམ་བཤད་པ་གཉིས། དང་བོ་ནི། ལུས་ཚོར་བཏང་
སྙོམས་དང་སིམ་པ་ཅི་རིགས་མ་ཡིན་པའི་ལུས་ཚོར་
གང་ཡིན་པ་དེ་ནི་སྡུག་བསྔལ་གྱི་དབང་བོའོ། །ལུས་
ཚོར་སིམ་པ་ནི་བདེ་བའོ། །བསམ་གཏན་གསུམ་པ་ན་སེམས་ཀྱི་
92

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན
ཚོར་བ་སིམ་པ་དེ་ནི་བདེ་དབང་ངོ་། །ས་གཞན་བསམ་
གཏན་གཉིས་པ་མན་ཆད་སོགས་ན་ཡིད་ཀྱི་རྣམ་ཤེས་དང་
མཚུངས་ལྡན་གྱི་ཚོར་བ་སིམ་པ་དེ་ནི་ཡིད་བདེ་བ་ཡིན་
ནོ། །སེམས་ཀྱི་ཚོར་བ་བདེ་སྡུག་གང་རུང་གང་ཞིག་སིམ་པ་མ་
ཡིན་པ་ནི་ཡིད་མི་བདེ་བའོ། །ཚོར་བ་བཏང་སྙོམས་ནི་
བདེ་སྡུག་གཉིས་ཀྱི་བར་མའོ། །དེ་ནི་དབང་ཤེས་དང་ཡིད་ཤེས་
གཉིས་ཀའི་འཁོར་ན་ཡོད་དེ། ཡིད་དུ་འོང་བ་དང་ཡིད་དུ་མི་
འོང་བ་གང་གིས་ཀྱང་རྣམ་པར་མི་རྟོག་པར་རང་གི་ངང་གིས་
འབྱུང་བའི་ཕྱིར་རོ། །གཉིས་པ་ནི།མཐོང་སྒོམ་མི་སློབ་ལམ་
གྱི་ངོ་བོར་གྱུར་པའི་དབང་བོ་ལ་ཚོར་བ་ཡིད་བདེ་བདེ་དབང་
བཏང་སྙོམས་གསུམ་དང་། དད་སོགས་ལྔ་དང་ཡིད་དབང་སྟེ་དགུ་
ཡོད་དོ། །ལམ་གསུམ་གྱི་ངོ་བོར་གྱུར་པའི་དབང་བོ་དེ་དག་ནི་མི་
ཤེས་པ་ཀུན་ཤེས་པར་བྱེད་པ་ལ་སོགས་པ་གསུམ་ཡིན་པས་
འདི་གསུམ་གྱི་རྫས་ནི་དེ་དགུ་ལས་ལོགས་སུ་མེད་དོ། །བཞི་བ་དབང་
བོའི་རབ་དབྱེ་ལ། རབ་དབྱེ་དངོས། དབང་བོ་རྙེད་གཏོང་གི་
ཚུལ། དགེ་སྦྱོང་ཚུལ་གྱི་འབྲས་བུ་དབང་བོ་དུས་ཐོབ། དབང་བོ་ལྡན་
ཚུལ་དང་བཞི།དང་བོ་རབ་དབྱེ་དངོས་ལ།གཉིས་ཚན་གྱི་སྒོ་ནས་དབྱེ་
བ་དང་། སུམ་ཚན་གྱི་སྒོ་ནས་དབྱེ་བ་གཉིས། དང་བོ་ལ། ཟག་པ་དང་
བཅས་མ་བཅས་ཀྱི་སྒོ་ནས། རྣམ་སྨིན་ཡིན་མིན་གྱི་སྒོ་ནས། རྣམ་སྨིན་
དང་བཅས་མ་བཅས་ཀྱི་སྒོ་ནས་དབྱེ་བ་དང་གསུམ།དང་བོ་ནི།དབང་
93

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བོ་འདི་རྣམས་ལས་ཟག་པ་དང་བཅས་པ་ནི་དུ་ཟག་པ་མེད་པ་ནི་དུ་ཞེ་
ན། དབང་བོ་ཉེར་གཉིས་ལས་ཐ་མ་གསུམ་ནི་དྲི་མ་མེད་པ་སྟེ་
ཟག་པ་མེད་པའོ། ། གཟུགས་ཅན་གྱི་དབང་བོ་བདུན་དང་
སྲོག་དབང་དང་སྡུག་བསྔལ་དག་ནི་ཟག་པ་དང་
བཅས་པ་ཁོ་ནའོ། །དག་སྒྲ་ནི་གཉིས་ཚིག་ཡིན་པས་ཡིད་མི་་་་
བདེའང་བཟུང་ངོ་། །དེ་དག་གི་ལྷག་མ་ཚོར་བ་གསུམ་དང་། ཡིད་
དབང་དང་། དད་སོགས་ལྔ་སྟེ་དགུ་ལ་ཟག་བཅས་ཟག་མེད་
པ་གཉིས་སོ། །གཉིས་པ་ནི།ཉེར་གཉིས་ལས་སྲོག་
རྣམ་
དབང་ནི་གཅིག་ཏུ་རྣམ་སྨིན་ཡིན་ལ་བཅུ་གཉིས་
ལ་རྣམ་སྨིན་ཡིན་མིན་གཉིས་ཡོད་དོ། །བཅུ་གཉིས་པོ་དེ་
གང་ཞེ་ན། སྲོག་དབང་དང་དད་པའི་དབང་བོ་ལ་སོགས་པའི་
དབང་བོ་ཐ་མ་བརྒྱད་དང་ཡིད་མི་བདེ་མ་གཏོགས་པ་སྟེ་དེ་
ཡང་གཟུགས་ཅན་གྱི་དབང་བོ་བདུན་ལ་རྒྱས་བྱུང་དང་ཚོར་བ་སྡུག་
བསྔལ་ལ་དགེ་མི་དགེ་གཉིས་དང་ཚོར་བ་གཞན་གསུམ་དང་ཡིད་
དབང་ལ་ཟག་མེད་ཀྱང་ཡོད་པའི་ཕྱིར་རོ། །གསུམ་པ་ནི།ཡིད་མི་བདེ་
དེ་གཅིག་པུ་ནི། རྣམ་པར་སྨིན་བཅས་ཁོ་ན་ཡིན་ལ་
བཅུ་ལ་རྣམ་སྨིན་དང་བཅས་མ་བཅས་རྣམ་པ་གཉིས་
ཀ
སོ། །བཅུ་བོ་གང་ཞེ་ན་ཡིད་དབང་དང་ཡིད་མི་བདེ་མ་
གཏོགས་པའི་ཚོར་བ་གཞན་བཞི་དང་དད་པ་
ལ་སོགས་པ་ལྔ་སྟེ་བཅུའོ། །དེ་ཡང་ཚོར་བ་སྡུག་བསྔལ་ལ་ལུང་མ་
94

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
བསྟན་དང་གཞན་དགུ་ལ་ཟག་མེད་ཡོད་པས་སོ། །གཟུགས་ཅན་གྱི་
དབང་བོ་བདུན་ནི་ངོ་བོ་སྟོབས་དང་མི་ལྡན་ཞིང་ཟག་མེད་ཀྱི་དབང་
བོ་གསུམ་ནི་སྲེད་པའི་རླན་དང་མ་བཅས་པའི་ཕྱིར་ན་དེ་དག་ལ་དད་
འབྲས་རྣམ་སྨིན་དང་བཅས་པ་མེད་དོ། །གཉིས་པ་སུམ་ཚན་གྱི་སྒོ་
ནས་དབྱེ་བ་ལ།དགེ་སོགས་གསུམ་གྱི་སྒོ་ནས།ཁམས་གསུམ་གྱི་སྒོ་ནས།
མཐོང་སྤང་སོགས་གསུམ་གྱི་སྒོ་ནས་དབྱེ་བ་དང་གསུམ། དང་བོ་ནི།
ཡང་ཉེར་གཉིས་ལས་མཐའ་གཅིག་ཏུ་དགེ་བ་ཡིན་པ་དད་
སོགས་ལྔ་དང་དྲི་མེད་ཀྱི་དབང་བོ་གསུམ་སྟེ་ཐ་མ་བརྒྱད་དོ། །
ཡིད་མི་བདེ་བ་ལ་ནི་དགེ་མི་དགེ་རྣམ་པ་གཉིས་ཁོ་ན་
ཡོད་དོ། །ཡིད་དབང་དང་ཚོར་བ་གཞན་བཞི་ལ་
ནི་དགེ་སོགས་རྣམ་པ་གསུམ་མོ། །དེ་དག་ལས་
གཞན་པའི་གཟུགས་ཅན་གྱི་དབང་བོ་ནི་ལུང་མ་བསྟན་གྱི་
རྣམ་པ་གཅིག་པུའོ། །གཉིས་པ་ནི། དྲི་མེད་ཀྱི་དབང་བོ་གསུམ་
མ་གཏོགས་པའི་ལྷག་མ་བཅུ་དགུ་ལ་འདོད་པར་གཏོགས་
པ་ཡོད་དོ། །བཅུ་དགུ་ལས་ཕོ་མོའི་དབང་བོ་གཉིས་
དང་སྡུག་བསྔལ་དག་ནི་འདོད་པའི་སས་བསྡུས་ཁོ་ན་ཡིན་པས་དེ་
དག་མ་གཏོགས་པའི་བཅོ་ལྔ་ལ་གཟུགས་ཁམས་སུ་
གཏོགས་པ་ཡོད་དོ། །བཅོ་ལྔ་བོ་དེ་དག་ལས་གཟུགས་ཅན་
ལྔ་དང་ཡིད་བདེ་དང་བདེ་བའང་མ་གཏོགས་པའི་ལྷག་
མ་བརྒྱད་ལ་གཟུགས་མེད་ཀྱི་སར་གཏོགས་ཀྱང་ཡོད་
95

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དོ། །གསུམ་པ་ནི། ཡིད་དབང་དང་ཚོར་བ་ཡིད་བདེ་བདེ་
དབང་བཏང་སྙོམས་གསུམ་སྟེ་བཞི་ལ་མཐོང་སྤང་སྒོམ་སྤང་
སྤང་བྱ་མིན་པ་།རྣམ་པ་གསུམ་མོ། །མཐོང་སྒོམ་
གཉིས་ཀྱིས་སྤང་བྱ་ཡིད་མི་བདེ་ལ་ཡོད་དོ། །གཟུགས་ཅན་བདུན་
དང་སྲོག་དང་སྡུག་བསྔལ་ཏེ། དགུ་ནི་སྒོམ་པས་སྤང་བྱ་ཁོ་ན་
ཡིན་ལ་དང་སོགས་ལྔ་བོ་ལ་ནི།སྤང་བར་བྱ་བ་མིན་
པ་ཡང་ཡོད་དེ། ཟག་མེད་ཡོད་པས་སོ། །དྲི་མེད་ཀྱི་དབང་
པོ་གསུམ་ནི་སྤང་བྱ་མིན་ཏེ།གཅིག་ཏུ་ཟག་མེད་ཡིན་པས་
སོ། །གཉིས་པ་དབང་བོ་རྙེད་གཏོང་གི་ཚུལ་ལ། རྙེད་པའི་ཚུལ་དང་།
གཏོང་ཚུལ་གཉིས། དང་བོ་ལ། འདོད་པར་རྙེད་ཚུལ། གཟུགས་སུ་
རྙེད་ཚུལ། གཟུགས་མེད་དུ་རྙེད་ཚུལ་དང་གསུམ།དང་བོ་ནི། །འདོད་
པར་སྐྱེ་གནས་དང་བོ་གསུམ་དུ་ཉིང་མཚམས་དང་བོར་
སྦྱར་མ་ཐག་ཏུ་རྣམ་སྨིན་གྱི་དབང་བོ་གཉིས་རྙེད་དེ། རྣམ་
སྨིན་གྱི་ལུས་སྲོག་གཉིས་ཙམ་རྙེད་པའི་ཕྱིར། རྫུས་ཏེ་སྐྱེ་བས་ནི་
གཉིས་ཙམ་རྙེད་པ་མིན་གྱི་དེ་ཡིས་དྲུག་གམ་བདུན་ནམ་
བརྒྱད་རྙེད་པ་ཡོད་དེ། རྫུས་སྐེ་མཚན་མེད་པ་དང་། མཚན་གཅིག་
པ་དང་།མཚན་གཉིས་པ་སོགས་ཀྱིས་དེ་ལྟར་རྙེད་པའི་ཕྱིར།གཉིས་པ་
ནི། གཟུགས་ཀྱི་སྐྱེ་སྲིད་དུ་ཉིང་མཚམས་སྦྱར་ན་མིག་སོགས་
ལྔ་དང་སྲོག་དབང་སྟེ་དྲུག་པོ་རྙེད་དོ། །གསུམ་པ་ནི། འདོད་
96

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན
གཟུགས་ཀྱི་གོང་མར་སྐྱེ་ན་གཟུགས་མེད་ཀྱི་སྲོག་དབང་
གཅིག་པུ་རྙེད་དོ། །གཉིས་པ་དབང་བོ་གཏོང་ཚུལ་ལ།ཉོན་མོངས་
ཅན་དང་ལུང་མ་བསྟན་གྱིས་འཆི་སེམས་བྱས་ནས་གཏོང་ཚུལ་དང་།
དགེ་བས་འཆི་སེམས་བྱས་ནས་གཏོང་ཚུལ་གཉིས། དང་བོ་ལ་ཁམས་
གོང་མའི་གཏོང་ཚུལ་དང་། འདོད་ཁམས་ཀྱི་གཏོང་ཚུལ་གཉིས།དང་
བོ་ནི། གཟུགས་མེད་དག་ཏུ་ལུང་མ་བསྟན་གྱི་སེམས་ཀྱིས་འཆི་
བ་ནི།སྲོག་དང་ཡིད་དང་བཏང་སྙོམས་གསུམ་པོ་ཉིད་ནི་
འགག་པར་འགྱུར་རོ།།གཟུགས་སུ་འཆི་ན་སྔར་གྱི་གསུམ་
དང་མིག་སོགས་ལྔ་སྟེ་བརྒྱད་གཏོང་ངོ༌། །གཉིས་པ་ནི། འདོད་
པར་རྫུས་སྐྱེས་ཞིང་གཅིག་ཆར་འཆི་ན་དབང་བོ་བཅུའམ་་་
དགུའམ་བརྒྱད་གཏོང་བ་ཡོད་དེ། རྫུས་སྐྱེ་མཚན་གཉིས་པ་དང་།
མཚན་གཅིག་པ་དང་། མཚན་མེད་པ་སོགས་གཅིག་ཆར་ཤི་ན་ངེས་
ལྡན་གསུམ་དང་གཟུགས་ཅན་གྱི་དབང་བོ་བདུན་དང་དྲུག་དང་ལྔ་
རིམ་གྱིས་གཏོང་བའི་ཕྱིར་རོ། །སྐྱེ་གནས་དང་བོ་གསུམ་དུ་རིམ་
གྱིས་འཆི་བ་དག་ལ་ངེས་ལྡན་གསུམ་དང་ལུས་དབང་སྟེ་བཞི་
གཏོང་ངོ༌། །གཉིས་པ་ནི། དགེ་སེམས་སྐྱེ་ཐོབ་ཀྱིས་འཆི་བ་
ལ་ས་ཐམས་ཅད་དག་ཏུ་སྔར་བཤད་པ་དེ་དག་གི་སྟེང་དུ་
དད་སོགས་ལྔ་ལྔ་བསྣན་ཏེ་གཏོང་ངོ༌། །རྙེད་གཏོང་གི་ཚུལ་
འདི་ཡང་གཅིག་ཏུ་དབང་བོ་ཉེར་གཉིས་གྲངས་ཕན་གྱི་རྙེད་གཏོང་གི་
ཚུལ་མིན་གྱི། ས་དེར་གཏོགས་ཀྱི་དབང་བོ་གཏོང་བ་དང་ས་དེའི་སྐྱེ་
97

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྲིད་དུ་དབང་བོ་གང་རྙེད་ཚུལ་སོགས་ཅི་རིགས་པའི་དབང་དུ་བྱས་
ལ་དེ་ལྟར་མིན་ན་སྲོག་ཡིད་བཏང་སྙོམས་གསུམ་དང་མི་ལྡན་པའི་
གང་ཟག་ཀྱང་ཡོད་པར་འགྱུར་བས་སོ། །དེ་ཡང་ད་ལྟར་བའི་དབང་
དུ་བྱས་པ་ཡིན་ཏེ།འཆི་སེམས་དགེ་བས་བྱས་ན་དད་སོགས་ལྔ་གཏོང་
ལ། སེམས་གཞན་གྱིས་འཆི་ན་མི་གཏོང་བར་གསུངས་པའི་ཕྱིར་རོ།
གསུམ་པ་དགེ་སྦྱོང་ཚུལ་གྱི་འབྲས་བུ་དབང་བོ་དུས་ཐོབ་པ་ནི། འབྲས་
བུ་བཞིའི་ཡས་མས་ཀྱི་ཐ་མ་རྒྱུན་ཞུགས་དང་དགྲ་བཅོམ་གྱི་
འབྲས་བུ་གཉིས་ནི་ཚོར་བ་ཡིད་བདེ་བདེ་དབང་བཏང་སྙོམས་
གསུམ་གང་རུང་གཅིག་དང་ཡིད་དབང་དང་དྲི་མེད་ཀྱི་དབང་བོ་
གཉིས་དང་དད་སོགས་ལྔ་སྟེ་དགུས་ཐོབ་བོ། །འབྲས་བུ་བར་
བ་གཉིས་ནི འཇིག་རྟེན་པའི་ལམ་ལ་བརྟེན་ནས་དང༌། རིམ་
གྱིས་པས་འདས་ལམ་ལ་བརྟེན་ནས་དང་། ཆགས་བྲལ་སྔོན་སོང་གིས་
མཐོང་ལམ་ལ་བརྟེན་ནས་ཐོབ་ན་རིམ་པ་བཞིན་དབང་བོ་བདུན་
དང་བརྒྱད་དང་དགུས་ཐོབ་བོ། །བསྟན་བཅོས་ཡེ་ཤེས་ལ་འཇུག་
པ་ལས་དབང་བོ་བཅུ་གཅིག་དག་གིས་དགྲ་བཅོམ་པ་ཉིད་
ཐོབ་པར་བཤད་པ་ནི། འགའ་ཞིག་ཡང་ཡང་ཉམས་ནས་ལན་
གསུམ་ལ་སོགས་པ་སོར་ཆུད་ན་ཚོར་བ་གསུམ་སོ་སོར་བརྟེན་ནས་
དགྲ་བཅོམ་ཐོབ་པ་ཞིག་སྲིད་པའི་ཕྱིར་དེ་ལྟར་བཤད་
པ་ཡིན་ལ་འདིར་ནི་ཚོགས་པ་གཅིག་ལ་བསམ་པས་མི་འགལ་ལོ། །
བཞི་བ་དབང་བོ་ལྡན་ཚུལ་ལ། ངེས་ལྡན་དང་། སྲིད་ལྡན་གཉིས། དང་
བོ་ལ།ཕན་ཚུན་ངེས་ལྡན་དང་།དབང་བོ་གཞན་ངེས་ལྡན་གཉིས།དང་
98

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
བོ་ནི། བཏང་སྙོམས་དང་ནི་སྲོག་དང་ནི་ཡིད་དབང་དང་
གསུམ་པོ་གང་རུང་ཞིག་ལྡན་ལ་
ལ་གཞན་གཉིས་ཀྱང་
ལྡན་དགོས་པས་།ངེས་ཅན་དུ་གསུམ་ལྡན་ནོ། །གཉིས་པ་
ནི།བདེ་དབང་དང་ལྡན་པ་དང་ལུས་དབང་དང་ལྡན་
པ་ལ་ངེས་ལྡན་གསུམ་དང་རང་ཉིད་དེ་བཞི་བོ་དག་
དང་ངེས་ཅན་དུ་ལྡན་ནོ། །མིག་ལ་སོགས་པ་ལྔ་བོ་གང་
ལ་རུང་ཞིག་དང་ལྡན་པ་སྔར་གྱི་བཞི་དང་རང་རང་སྟེ་
ལྔ་དང་ལྡན་ནོ། །ཡིད་བདེ་དང་ལྡན་པ་ལ་ཡང་
ལྔ་ངེས་ཅན་དུ་ལྡན་ཏེ།ངེས་ལྡན་གསུམ་དང་བདེ་དབང་དང་ཡིད་
བདེ་རང་ཉིད་དོ། །སྡུག་བསྔལ་ལྡན་པ་ལ་ནི་སྔར་གྱི་ལྔ་དང་
ལུས་དབང་དང་རང་ཉིད་དེ་བདུན་དང་ལྡན་ནོ། །མོ་ཡི་་་
དབང་བོ་དང་སོགས་སྒྲས་བསྡུས་པ་ཕོ་དབང་དང་ཡིད་མི་
བདེ་དང་དད་སོགས་ལྔ་སྟེ་བརྒྱད་པོ་གང་རུང་དང་ལྡན་པ་ལ་
བརྒྱད་དང་ལྡན་ནོ། །དེ་ཡང་དང་བོ་གསུམ་ལ་སྔར་གྱི་བདུན་
དང་རང་རང་ངོ་། །ཕྱི་མ་ལྔ་ལ་ངེས་ལྡན་གསུམ་དང་དད་སོགས་
ལྔའོ། །ཀུན་ཤེས་པའི་དབང་བོ་དང་ཀུན་ཤེས་ལྡན་པ་ཡི་དབང་བོ་
དང་ལྡན་པ་ལ་བཅུ་གཅིག་ལྡན་ཏེ། དད་སོགས་ལྔ་
དང་ངེས་ལྡན་གསུམ་དང་ཡིད་བདེ་དང་བདེ་དབང་དང་རང་རང་སྟེ་
བཅུ་གཅིག་ལྡན་པས་ཁྱབ་པའི་ཕྱིར། མི་ཤེས་པ་ཀུན་ཤེས་པ་
99

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བྱེད་པའི་དབང་པོ་དང་ལྡན་པ་ལ་དབང་བོ་བཅུ་
གསུམ་དག་དང་ངེས་པར་ལྡན་པ་ཡིན་ཏེ། རང་ཉིད་དང་
དེས་ལྡན་གསུམ་དད་སོགས་ལྔ་ཡིད་བདེ་བདེ་དབང་སྡུག་བསྔལ་ལུས་
དབང་རྣམས་དང་ལྡན་དགོས་པའི་ཕྱིར། འདི་དག་གི་དོན་ཡང་ལུས་
དབང་དང་ལྡན་པ་ལ་བཞི་ལས་ལྷག་མི་ལྡན་པའི་དོན་མིན་གྱི། ལུས་
དབང་དང་ལྡན་ན། ངེས་ལྡན་གསུམ་དང་རང་ཉིད་དེ་བཞི་ལྡན་པས་
ཁྱབ་ལ། མིག་དབང་སོགས་གཞན་ལྡན་པས་མ་ཁྱབ་པའི་དོན་ནོ། །
དེས་ངེས་ལྡན་དང་།སྲིད་ལྡན་གྱི་དོན་ཡང་གོ་བར་འགྱུར་རོ། །གཉིས་
པ་སྲིད་ལྡན་ལ།ཉུང་ལྡན་དང་། མང་ལྡན་གཉིས། དང་བོ་ནི།དགེ་
རྩ་ཆད་ནས་མེད་པའི་འདོད་པ་བདག་གི་ནང་ན་
ག
ཤིན་ཏུ་ཉུང་ངུ་དང་ལྡན་པ་ཞིག་ལ་ལུས་ཚོར་སྲོག་
ཡིད་བརྒྱད་དང་ལྡན་ནོ། །གཟུགས་མེད་ཀྱི་བྱིས་པའང་དེ་
བཞིན་དུ་བརྒྱད་དང་ལྡན་ཏེ།བཏང་སྙོམས་དང་སྲོག་
དབང་དང་ཡིད་དབང་དང་དད་སོགས་དགེ་བ་ལྔ་བོ་
རྣམས་དང་ལྡན་པའི་ཕྱིར་རོ། །གཉིས་པ་ནི། མང་བོར་ལྡན་པ་
ལ་བཅུ་དགུ་སྟེ། དྲི་མ་མེད་པའི་དབང་བོ་རྣམས་མ་གཏོགས་
སོ། །དེ་དག་གང་ལ་ལྡན་ན་མཚན་གཉིས་པ་ཅན་ལའོ། །
འཕགས་པ་ཆགས་བཅས་པ་ལ་ཡང་བཅུ་དགུ་ལྡན་ཏེ། མཚན་
གང་རུང་གཅིག་དང་དྲི་མེད་ཀྱི་དབང་བོ་གཉིས་
མ་གཏོགས་པ་ལྡན་པའི་ཕྱིར། གཉིས་པ་འདུས་བྱས་ཀྱི་ཆོས་སྐྱེ་ཚུལ་
100

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
ལ། གཟུགས་ཅན་གྱི་སྐྱེ་ཚུལ་དང་། གཟུགས་ཅན་མ་ཡིན་པའི་སྐྱེ་ཚུལ་
གཉིས།དང་བོ་ནི།འདོད་པ་ན་ལུས་ལ་སོགས་པའི་དབང་
བོ་མེད་པ་དང་། སྒྲ་ཡང་མེད་པའི་བསགས་རྡུལ་ཕྲ་རབ་
ནི་རྡུལ་རྫས་བརྒྱད་དང་ངེས་པར་ལྷན་ཅིག་ཏུ་སྐྱེའོ། །ལུས་
དབང་དང་ལྡན་པའི་བསགས་རྡུལ་ལ་རྡུལ་རྫས་་
བརྒྱད་དང་རང་ཉིད་དེ་།རྫས་དགུའོ། །མིག་སོགས་དབང་བོ་
གཞན་བཞི་བོ་གང་རུང་ཞིག་དང་ལྡན་པ་ལ་སྔར་གྱི་དགུ་
དང་རང་སྟེ་རྫས་བཅུའོ། །གཉིས་པ་ལ། མཚུངས་ལྡན་འདུ་བྱེད་
དང་། ལྡན་མིན་འདུ་བྱེད་གཉིས། དང་བོ་ལ། སྐྱེ་ཚུལ་མདོར་བསྟན་པ་
དང་། མཚུངས་ལྡན་འདུ་བྱེད་རྒྱས་པར་བཤད་པ་གཉིས། དང་བོ་ནི།
སེམས་དང་སེམས་བྱུང་གཉིས་ནི་ངེས་པར་ལྷན་ཅིག་
ན
ཏུ་སྐྱེའོ། །འདུས་བྱས ཐམས་ཅད་ནི་འདུས་བྱས་ཀྱི་
མཚན་ཉིད་སྐྱེ་སོགས་བཞི་དང་ལྷན་ཅིག་ཏུ་སྐྱེའོ།།ཐོབ་
བྱའི་ཆོས་རྣམས་ནི་རང་དང་ལྷན་གཅིག་པའི་ཐོབ་པའམ་དུས་
མཉམ་པའི་ལྡན་བྱེད་ཀྱི་རྫས་དང་མཉམ་དུ་སྐྱེའོ། ། གཉིས་པ་ལ།
སེམས་བྱུང་སྤྱིའི་རྣམ་བཞག་གཙོ་སེམས་གང་གི་འཁོར་དུ་སེམས་བྱུང་
དུ་འགྲོ་དཔྱད་པ། ཞར་ལ་སེམས་བྱུང་འགའ་ཞིག་གི་ཁྱད་པར་དང་
གསུམ། དང་བོ་ལ། མདོར་བསྟན་པ་དང་། རྒྱས་བཤད་གཉིས།དང་བོ་
ནི། སེམས་བྱུང་ལ་སྡེ་ཚན་རྣམ་པ་ལྔ་སྟེ། སེམས་ཀྱི་ས་
མང་ལ་སོགས་པ་འཆད་འགྱུར་ལྟར་གྱི་སྡེ་ཚན་ཐ་དད་པ་ལྔ་
101

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡོད་པའི་ཕྱིར།གཉིས་པ་རྒྱས་བཤད་སྡེ་ཚན་ལྔ་ལས།དང་བོ་སེམས་
ཀྱི་ས་མང་ནི། ཚོར་བ་དང་སེམས་པ་དང་འདུ་ཤེས་དང་།
འདུན་པ་དང་རེག་པ་དང་བློ་གྲོས་ཏེ་ཤེས་རབ་དང་
དྲན་པ་དང་། ཡིད་ལ་བྱེད་པ་དང་མོས་པ་དང་། ཏིང་ངེ་
འཛིན་དང་བཅུ་ནི་སེམས་ཐམས་ཅད་ལ་འོ། །གཉིས་པ་
དགེ་བའི་ས་མང་ནི། དད་པ་དང་བག་ཡོད་དང་ཤིན་ཏུ་
སྦྱངས་པ་དང་འདུ་བྱེད་བཏང་སྙོམས་དང་ངོ་ཚ་ཤེས་
པ་དང་ཁྲེལ་ཡོད་པ་དང་། འདོད་ཆགས་དང་ཞེ་སྡང་མེད་པའི་
དགེ་བའི་རྩ་བ་གཉིས་དང་་རྣམ་པར་མི་འཚེ་བ་
དང་བརྩོན་འགྲུས་རྣམས་ནི་རྟག་ཏུ་དགེ་སེམས་ཐམས་
ཅད་ཀྱི་འཁོར་ལ་འབྱུང་་ངོ་༌། །གསུམ་པ་ཉོན་མོངས་ཆེན་པོའི་
ས་མང་ནི།རྨོངས་པའམ་མ་རིག་པ་དང་བག་མེད་དང་
ན (
ལོ་དང་མ་དད་པ་དང་རྨུགས་པ་དང་རྒོད་པ་སྟེ་དྲུག་ནི་
ཉོན་མོངས་ཅན་གྱི་སེམས་ཐམས་ཅད་ལ་རྟག་ཏུ་འབྱུང་
ངོ་། །བཞི་བ་མི་དགེ་བའི་ས་མང་ནི། མི་དགེ་བའི་སེམས་ཐམས་
ཅད་ཀྱི་འཁོར་ལ་རྟག་ཏུ་འབྱུང་བ་ནི་ཁྲེལ་མེད་པ་
དང་ངོ་ཚ་མེད་པའོ། །ལྔ་བ་ཉོན་མོངས་ཆུང་ངུའི་ས་པ་ནི། ཁྲོ་བ་དང་
འཁོན་དུ་འཛིན་པ་དང་གཡོ་དང་ནི། ཕྲག་དོག་དང་
འཚིག་པ་དང་འཆབ་པ་དང་སེར་སྣ་དང་སྒྱུ་དང་རྒྱགས་
102

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
པ་དང་རྣམ་འཚེ་དག་ནི། ཉོན་མོངས་ཆུང་ངུའི་ས་པ་
བཅུ་བོ་རྣམས་སོ། །སེམས་བྱུང་མ་ངེས་པ་བརྒྱད་ནི། སློབ་
དཔོན་དབྱིག་ཤེས་ཀྱིས། རྟོག་དང་དཔྱོད་དང་འགྱོད་པ་དང་།
གཉིད་དང་ཁོང་ཁྲོ་ཆགས་རྣམས་དང་། །ང་རྒྱལ་ཐེ་ཚོམ་ཞེས་བྱ་་
བ། །བརྒྱད་ནི་ངེས་པ་མིན་པར་བཤད། །ཅེས་སྡོམ་དུ་མཛད་པ་ལྟར་
རོ། །གཉིས་པ་གཙོ་སེམས་གང་གི་འཁོར་དུ་སེམས་བྱུང་དུ་འགྲོ་་་
དཔྱད་པ་ལ། འདོད་པའི་དབང་དུ་བྱས་པ་དང་། ཁམས་གོང་མའི་
དབང་དུ་བྱས་པ་གཉིས། དང་བོ་ལ། དགེ་བའི་དབང་དུ་བྱས་པ། མ་
འདྲེས་པའི་ཉོན་མོངས་དང་ལྡན་པའི་མི་དགེ་བའི་དབང་དུ་བྱས་པ།
ཉོན་མོངས་པ་གཞན་དང་ལྡན་པའི་མི་དགེ་བའི་དབང་དུ་བྱས་པ
སྒྲིབ་ལུང་མ་བསྟན་གྱི་དབང་དུ་བྱས་པ། མ་སྒྲིབ་ལུང་མ་བསྟན་གྱི་
དབང་དུ་བྱས་པ་དང་ལྔ།དང་བོ་ནི།འདོད་པའི་དགེ་བའི་སེམས་ལ་ནི་
རྟོག་པ་དང་དཔྱོད་པ་དང་བཅས་པའི་ཁྱབ་པས་
ཕྱིར་ན།རང་གི་འཁོར་དུ་སེམས་ལས་བྱུང་བ་ཉི་ཤུ་རྩ
གཉིས་འབྱུང་ངོ་།།དགེ་སེམས་ལ་ལ་དག་གི་འཁོར་དུ་
འགྱོད་པ་འང་འགྲོ་བས་དེ་ལ་དེ་ཡང་བསྣན་ནོ། །གཉིས་པ་
ནི། མི་དགེ་བའི་སེམས་ལ་ནི་མ་འདྲེས་པའི་མ་རིག་པ་
དང་ལྟ་བ་དང་ལྡན་པ་ལའང་ཉི་ཤུ་འབྱུང་ངོ༌། །དེ་ཡང་
ལྟ་བ་ཤེས་རབ་ཡིན་པས་ནའོ། །གསུམ་པ་ནི། ཆགས་རྒྱལ་ཁོང་ཁྲོ་ཐེ་
ཚོམ་སྟེ་རྩ་བའི་ཉོན་མོངས་པ་བཞི་དང་ཁྲོ་སོགས་བཅུ་
དང་འགྱོད་པ་དང་བཅོ་ལྔ་བོ་གང་རུང་དང་མཚུངས་ལྡན་གྱི་
103

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སེམས་ཀྱི་འཁོར་དུ་སྔར་གྱི་ཉི་ཤུའི་སྟེང་དུ་རང་རང་བསྣན་པས་ནི་
སེམས་བྱུང་ཉི་ཤུ་རྩ་གཅིག་འབྱུང་ངོ་། །བཞི་བ་ནི།
སྒྲིབ་ལུང་མ་བསྟན་གྱི་སེམས་ཀྱི་འཁོར་ལ་བཅོ་བརྒྱད་དོ། །
ལྔ་བ་ནི། ལུང་མ་བསྟན་གཞན་གྱི་འཁོར་ལ་བཅུ་གཉིས་དག་ཏུ་
འདོད་དོ། །གཉིད་ནི་དགེ་སོགས་གསུམ་པོ་ཀུན་ལ་མི་་
འགལ་བའི་ཕྱིར་གོང་དུ་བཤད་པའི་སེམས་གང་ལ་
མཚུངས་ལྡན་དུ་སོང་ཡོད་པ་དེ་དག་ལ་གཉིད་ཀྱང་བསྣན་
ནོ། །འདོད་སེམས་འདི་རྣམས་ཀྱི་འཁོར་དུ་ཚོར་སོགས་བཅུ་དང་
རྟོག་དཔྱོད་གཉིས་ནི་གཞིར་བཞག་ལ། དེའི་སྟེང་དུ་དགེ་མི་དགེ་སྒྲིབ་
ལུང་མ་བསྟན་གྱི་སེམས་གསུམ་གྱི་འཁོར་དུ་རིམ་པ་བཞིན། དགེ་བའི་
ས་མང་བཅུ་དང་།ཉོན་མོངས་ཆེན་པོའི་ས་པ་དྲུག་དང་མི་དགེ་བའི་ས་
པ་གཉིས་ཏེ་བརྒྱད་དང་། ཉོན་མོངས་ཆེན་པོའི་ས་པ་དྲུག་ངེས་ཅན་དུ་
འབྱུང་ལ་དེ་སྟེང་དུ་གཉིད་ནི་ཅི་རིགས་པར་འབྱུང་ངོ་། །འགྱོད་པ་ལ་
ལུང་མ་བསྟན་མེད་པས་དགེ་བ་དང་མི་དགེ་བའི་སེམས་ཀྱི་འཁོར་དུ་
ཅི་རིགས་པར་འབྱུང་ངོ་། །དེས་ན་འདོད་པའི་དགེ་སེམས་ཁ་ཅིག་གི་
འཁོར་དུ་ཉི་ཤུ་རྩ་བཞི་འབྱུང་ཞིང་གཞན་ལ་ཡང་དེས་མཚོན་ནས་
ཤེས་པར་བྱའོ། ། གཉིས་པ་ཁམས་གོང་མའི་དབང་དུ་བྱས་པ་ནི།
སེམས་བྱུང་དེ་དག་འགྱོད་པ་དང་གཉིད་དང་
མཐའ་གཅིག་ཏུ་མི་དགེ་བའི་སེམས་བྱུང་རྣམས་ནི་
བསམ་གཏན་དང་བོ་དག་ན་མེད་དོ།།དེར་མ་ཟད་རྟོག་་་
104 ་-

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན
པའང་བསམ་གཏན་ཁྱད་པར་ཅན་མེད་ལ།དེ་ཡི་གོང་མ་བསམ་
གཏན་གཉིས་པ་ཡན་ཆད་ན་དཔྱོད་པ་ཡང་མེད་དོ། །གསུམ་
པ་ཞར་ལ་སེམས་བྱུང་འགའ་ཞིག་གི་ཁྱད་པར་བཤད་པ་ལ། སེམས་
བྱུང་བརྒྱད་ཀྱི་ཁྱད་པར་དང་། སེམས་སེམས་བྱུང་གི་མིང་གི་རྣམ་་
གྲངས་གཉིས། དང་བོ་ནི། ཡོན་ཏན་དང་ཡོན་ཏན་ཅན་ལ་མ་གུས་
པ་ནི་ངོ་ཚ་མེད་པ་ཡིན་ལ་ཁྲེལ་མེད་པ་ནི་སྲོག་གཅོད་
སོགས་ཁ་ན་མ་ཐོ་བ་ལ་འཇིགས་པར་མི་ལྟ་བའི་
བྱེད་ལས་ཅན་ནོ། །རང་དང་གཞན་ལ་ལྟོས་ནས་སྡིག་པ་ལ་མི་འཛེམ་
པར་འཇུག་པའི་སེམས་བྱུང་ནི་རིམ་པ་བཞིན་ངོ་ཚ་མེད་པ་དང་ཁྲེལ་
མེད་པ་ཡིན་ནོ་ཞེས་མདོ་སྡེ་བས་འདོད་དོ། །ཡོན་ཏན་ཅན་སོགས་ལ་
དགའ་བ་ནི་དད་པ་ཡིན་ལ་དེ་ལ་གུས་པ་ཉིད་
ནི་ངོ་ཚ་ཤེས་པ་ཡིན་པས་དགའ་བ་དང་གུས་པ་ལ་ཁྱད་པར་
ཡོད་དོ། །དེ་གཉིས་ལུས་ངག་གིས་གུས་པ་དང་དགའ་བའི་ཉམས་
བྱེད་པ་སོགས་ཀྱི་དབང་དུ་བྱས་ན་འདོད་པ་དང་གཟུགས་
ཁམས་དག་ན་ཡོད་ཀྱི་དེའི་གོང་མ་ན་མེད་དོ། །རྟོག་པ་
དང་དཔྱོད་པ་ནི་རིམ་པ་བཞིན་རྩིང་བ་དང་ཞིབ་
མོར་འཇུག་པའི་བདག་ཉིད་ཅན་ནོ། ། ང་རྒྱལ་ནི་གཞན་
གྱི་ཡོན་ཏན་སོགས་ལ་དམིགས་ནས་དེ་ལས་རང་ཉིད་མཆོག་ཏུ་རློམ་
པས་ཁེངས་པ་ཡིན་ལ་རྒྱགས་པ་ནི་རང་གི་རིགས་་་་་
གཟུགས་ཐོས་པ་ལང་ཚོ་དབང་ཐང་སོགས་ཀྱི་ཆོས་ཅི་རིགས་
105

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་ཆགས་པ་ཡི་སེམས་ནི་ཡོངས་སུ་གཏུགས་ཤིང་ཟད་པར་བྱེད་
པའོ། །འདི་དག་གིས་འདྲ་བ་ལྟ་བུའི་སེམས་བྱུང་དག་མི་འདྲ་བར་
བསྟན་པའོ། །གཉིས་པ་ནི། སེམས་དང་ཡིད་དང་རྣམ་ཤེས་གསུམ་
ནི་དོན་གཅིག་གོ།སེམས་དང་སེམས་བྱུང་གང་རུང་དང་།
དབང་བོའི་རྟེན་དང་བཅས་པ་དང་།དམིགས་པ་དང་
བཅས་པ་དང་། རྣམ་པ་དང་བཅས་པ་དང་། མཚུངས་པར་
ལྡན་པའང་ཤེས་པའི་མིང་གི་རྣམ་གྲངས་སོ། །མཚུངས་ལྡན་
རྣམ་པ་ལྔ་ནི་རྟེན་མཚུངས་པ་ལ་སོགས་པའོ། །གཉིས་པ་མི་ལྡན་
པའི་འདུ་བྱེད་ལ། དབྱེ་བ་མདོར་བསྟན་པ། སོ་སོའི་རང་བཞིན་རྒྱས་
པར་བཤད་པ།ཆོས་གཞན་གྱི་ཁྱད་པར་བསྟན་པའི་སྒོ་ནས་མཇུག་བསྡུ་
བ་དང་གསུམ། དང་བོ་ནི།མི་ལྡན་པ་ཡི་འདུ་བྱེད་རྣམས་ནི་དབྱེ་ན་
རྣམ་པ་བཅུ་བཞི་སྟེ། ཐོབ་པ་དང་མ་ཐོབ་པ་དང་སྐལ་
མཉམ་དང་འདུ་ཤེས་མེད་པ་དང་འདུ་ཤེས་མེད་པའི་སྙོམས་་་་་
འཇུག་དང་འགོག་པའི་སྙོམས་པར་འཇུག་པ་དང་། སྲོག་
དབང་དང་འདུས་བྱས་ཀྱི་མཚན་ཉིད་སྐྱེ་སོགས་བཞི་བོ་
རྣམས་དང་ནི། མིང་གི་ཚོགས་ལ་སོགས་པ་. གསུམ་པོ་ཡང་
མི་ལྡན་པའི་འདུ་བྱེད་ཡིན་པའི་ཕྱིར། ཡང་སྒྲས་དགེ་འདུན་དབྱེན་ལ་
སོགས་པ་བསྡུས་སོ། །གཉིས་པ་སོ་སོའི་རང་བཞིན་རྒྱས་པར་བཤད་
པ་ལ།ཐོབ་པ་སོགས་གསུམ་བཤད་པ། འདུ་ཤེས་མེད་པ་སོགས་གསུམ་
བཤད་པ། སྲོག་སོགས་ལྔ་བཤད་པ། མིང་སོགས་གསུམ་བཤད་པ་དང་
106

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
བཞི། དང་བོ་ལ། ཐོབ་མ་ཐོབ་བཤད་པ་དང༌། སྐལ་མཉམ་བཤད་པ་
གཉིས།དང་བོ་ལ།ཐོབ་མ་ཐོབ་ཀྱི་ངོ་བོ་དང་།ཁྱད་ཆོས་སོ་སོར་བཤད་
པ་གཉིས། དང་བོ་ནི། ཐོབ་པ་ལ་དབྱེ་ན་གསར་དུ་རྙེད་པའི་
ཐོབ་པ་དང་།སྔར་ཡོད་ལྡན་པའི་ཐོབ་པའོ། །ཐོབ་པ་
དང་མ་ཐོབ་པ་ནི་རང་གི་རྒྱུད་དུ་གཏོགས་པའི་ཆོས་
རྣམས་ཀྱི་འོ་ཞེས་སྤྱིར་བཏང་ནས་འགོག་པ་གཉིས་
ནི་རྒྱུད་ཀྱིས་མ་བསྡུས་ཀྱང་དེ་གཉིས་ཀྱི་ཐོབ་པ་ནི་ཡོད་དོ་
ཞེས་དམིགས་བསལ་གསུངས་སོ། །གཉིས་པ།ཁྱད་ཆོས་སོ་སོར་བཤད་
པ་ལ།ཐོབ་པའི་ཁྱད་ཆོས་དང་།མ་ཐོབ་པའི་ཁྱད་ཆོས་གཉིས།དང་བོ་
ལ།སྤྱིར་བསྟན་པ་དང་།དམིགས་ཀྱི་བསལ་བ་གཉིས།དང་བོ་ནི།ཐོབ་
བྱའི་ཆོས་དུས་གསུམ་པ་ཡི་དུས་རེ་རེ་ལའང་ཐོབ་པ་སྔར་སྐྱེས་
ཕྱིས་སྐྱེ་ལྷན་ཅིག་སྐྱེ་སྟེ་རྣམ་པ་གསུམ་གསུམ་ཡོད་དོ། །ཐོབ་
བྱའི་ཆོས་དགེ་བ་ལ་སོགས་པ་རྣམས་ཀྱི་ཐོབ་པ་ནི་
དགེ་བ་ལ་སོགས་པའོ། །དེ་ཡང་ལུང་མ་བསྟན་གྱི་ཐོབ་པ་
ལུང་མ་བསྟན་དང་། མི་དགེ་བའི་ཐོབ་པ་མི་དགེ་བ་དང་། མཐོང་སྤང་
གི་ཐོབ་པ་མཐོང་སྤང་དང་།སྒོམ་སྤང་གི་ཐོབ་པ་སྒོམ་སྤང་ཡིན་ནོ་ཞེས་
སོགས་ཁོངས་ནས་སྟོན་ནོ། །འདོད་པ་ལ་སོགས་པའི་ཁམས་དེ་དང་
དེར་གཏོགས་པ་རྣམས་ཀྱི་ཐོབ་པ་ནི་ཐོབ་བྱའི་ཆོས་
རང་རང་གི་ཁམས་སུ་གཏོགས་པ་ཡིན་ནོ་ཁམས་
གསུམ་གང་རུང་དུ་མ་གཏོགས་པའི་ཟག་པ་མེད་པའི་ཆོས་
107

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྣམས་ཀྱི་ཐོབ་པ་ལ་འདོད་ཁམས་སོགས་སུ་གཏོགས་པ་གསུམ་
དང་ཟག་མེད་དང་རྣམ་པ་བཞི་ཡོད་དོ།།སློབ་པའི་ཐོབ་པ་
སློབ་པ་དང་མི་སློབ་པའི་ཐོབ་པ་མི་སློབ་པ་ཡིན་ལ་དེ་གཉིས་
གང་ཡང་མིན་གྱི་ཐོབ་པ་ལ་སློབ་པ་ལ་སོགས་པ་གསུམ་ཡོད་
དོ། །སྤང་བྱ་མིན་པའི་ཆོས་ཀྱི་ཐོབ་པ་ལ་སྤང་བྱ་དང་སྤང་བྱ་མ་
ཡིན་པ་རྣམ་པ་གཉིས་སུ་འདོད་དོ། །གཉིས་པ་ནི།
ལུང་བསྟན་མིན་པའི་ཐོབ་པ་ནི་ཐོབ་བྱའི་ཆོས་དང་ལྷན་
ཅིག་ཏུ་སྐྱེ་བ་ཁོ་ནའོ། །དེ་ཡང་མིག་རྣའི་མངོན་ཤེས་
དང་སྤྲུལ་སེམས་དང་ཆེས་ཆེར་གོམས་པའི་སྤྱོད་ལམ་པ་
དང་བཟོ་སེམས་སོགས་མ་གཏོགས་པ་ཕལ་ཆེ་བའི་དབང་དུ་
བྱས་སོ། །བསྒྲིབས་ལུང་མ་བསྟན་པའི་གཟུགས་ཀྱི་ཐོབ་པ
འང་ལྷན་ཅིག་ཏུ་སྐྱེ་བ་ཁོ་ནའོ། །བསྒྲིབས་གཟུགས་འདི་་་་་་་
བསམ་གཏན་དང་བོ་ཁོ་ནར་ཡོད་པ་ནི་ལས་བསྟན་པའི་མཛོད་ཀྱི།
འདོད་པ་ན་ཡང་བསྒྲིབས་པ་མེད། །ཅེས་སོགས་ཀྱི་མཚན་དུ་འཆད་
པར་འགྱུར་རོ། །འདོད་པ་ན་སྤྱོད་པའི་རིག་བྱེད་དང་རིག་བྱེད་མ་
ཡིན་པའི་གཟུགས་ཀྱི་ཐོབ་པའང་ཆོས་ལས་སྔར་ནི་སྐྱེ་བ་
མེད་དོ། །གཉིས་པ་མ་ཐོབ་པའི་ཁྱད་ཆོས་ལ། མ་ཐོབ་པ་སྤྱིར་
བསྟན་པ་དང་།གཏོང་ཚུལ་གཉིས།དང་བོ་ནི།ཐོབ་པ་བཞིན་དུ་མ་ཐོབ་
པ་ལ་ཡང་དགེ་སོགས་གསུམ་ཡོད་དམ་ཞེ་ན། མེད་དེ་མ་ཐོབ་པ་
108

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
མ་བསྒྲིབས་ལུང་མ་བསྟན་ཁོ་ནའོ། །ཐོབ་བྱའི་ཆོས་འདས་
པ་དང་མ་སྐྱེས་པའི་ཆོས་མ་འོངས་པ་གཉིས་ཀྱི་
ཐོབ་པ་དེ་ལ་རྣམ་པ་གསུམ་གསུམ་མོ། །ཐོབ་བྱའི་
ཆོས་འདས་མ་འོངས་ཀྱི་མ་ཐོབ་པ་ད་ལྟ་བ་བཞག་ནས་ཐོབ་བྱའི་ཆོས་
ད་ལྟར་བའི་མ་ཐོབ་པ་ད་ལྟ་བ་མེད་པར་གསུངས་པ་འདི་དག་གི་དོན་
གོ་ན་ཐོབ་བྱའི་ཆོས་དུས་གསུམ་གྱི་ཐོབ་པ་དུས་གསུམ་འཇོག་ཚུལ་ལ་
ཡང་རྨོངས་པར་མི་འགྱུར་རོ། །ཐོབ་བྱའི་ཆོས་འདོད་པ་ལ་
སོགས་པའི་ཁམས་གང་གི་ཡིན་ཡང་དེ་དག་འདོད་པར་མ་ཐོབ་པ་
ནི་འདོད་པའི་སར་གཏོགས་པ་དང་གོང་མར་མ་ཐོབ་པ་
ནི་གོང་མའི་སར་གཏོགས་ལ་སོགས་པའོ། །དྲི་མེད་ལམ་བདེན་
དང་འགོག་པ་གཉིས་ཀྱི་མ་ཐོབ་པ་འང་འདོད་པའི་སས་
བསྡུས་ལ་སོགས་པའོ། །ལམ་བདེན་གྱི་མ་ཐོབ་པ་ནི་སོ་
སོ་ཡི་སྐྱེ་བོར་འདོད་དོ། །གཉིས་པ་ནི། ལམ་བདེན་དེ་ཐོབ་པ་
དང་མཉམ་དུ་ཁམས་གསུམ་གྱི་སོ་སྐྱེ་གཏོང་བར་འགྱུར་ལ་
ས་འཕོས་ནས་ནི་གང་ནས་འཕོས་པའི་ས་དེའི་སོ་སྐྱེ་རྣམ་
པར་ཉམས་པར་འགྱུར་རོ། །གཉིས་པ་སྐལ་མཉམ་ནི
སྐལ་མཉམ་ནི་སེམས་ཅན་དག་ནང་ཕན་ཚུན་སྤྱི་དང་བྱེ་
བྲག་ཅི་རིགས་པར་འདྲ་བའོ། །འདིར་སྐལ་མཉམ་ཞེས་འབྱུང་བ་
ནི་ཚིགས་སུ་བཅད་པ་བསྡེབས་པའི་ངོར་ཡིན་གྱི།བསྟན་བཅོས་ཡེ་ཤེས་
109

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་འཇུག་པ་ལས་འདིའི་མིང་ལ་རིས་མཐུན་པ་ཞེས་འབྱུང་ཞེས་སློབ་
དཔོན་རྒྱལ་བའི་སྲས་ཀྱིས་བཤད་དོ། །གཉིས་པ་འདུ་ཤེས་མེད་པ་
སོགས་གསུམ་བཤད་པ་ལ།འདུ་ཤེས་མེད་པ།འདུ་ཤེས་མེད་པའི་སྙོམས་
འཇུག་འགོག་པའི་སྙོམས་འཇུག་བཤད་པ་དང་གསུམ།དང་བོ་ནི།འདུ་
ཤེས་མེད་པ་ནི་འདུ་ཤེས་མེད་པར་སྐྱེས་པའི་སེམས་ཅན་
དག་གི་རྒྱུད་ལ་སེམས་དང་སེམས་བྱུང་རྣམས་འགོག་པའི་རྫས་
གང་ཡིན་པའོ། དེ་ནི་འདུ་ཤེས་མེད་པའི་སྙོམས་འཇུག་གི་རྣམ་
སྨིན་ཡིན་ལ་དེ་དང་ལྡན་པའི་གང་ཟག་ནི་འབྲས་བུ་
ཆེ་བའི་ཕྱོགས་གཅིག་ན་ཡོད་དོ། །གཉིས་པ་ནི།དེ་བཞིན་དུ་
འདུ་ཤེས་མེད་པའི་སྙོམས་འཇུག་གིས་བྱང་སེམས་་་་་
སེམས་བྱུང་རྣམས་འགོག་ལ་ས་ནི་བསམ་གཏན་བཞི་གའི་
ཐ་མར་གཏོགས་ཤིང་བསམ་པ་ནི་འཁོར་བ་ལས་ངེས་པར་
འབྱུང་འདོད་པས་འདུ་ཤེས་མེད་པ་ལ་ཐར་བ་དང་དེའི་སྙོམས་
འཇུག་ལ་ཐར་ལམ་དུ་འཁྲུལ་ནས་སྙོམས་པར་འཇུག་གོ། དེའི་ཕྱིར་
སྙོམས་འཇུག་འདི་ཀུན་སློང་གི་དགེ་བའོ། སྐྱེས་ནས་མྱོང་འགྱུར་
ཉིད་ཡིན་པས་མ་ངེས་པ་དང་མྱོང་འགྱུར་གཞན་གཉིས་མེད་དོ། །
དེས་ན་འཕགས་པའི་རྒྱུད་ལ་ཡོད་པ་མ་ཡིན་ཏེ།འཕགས་
པ་འདུ་ཤེས་མེད་པར་སྐྱེ་བ་མི་སྲིད་པའི་ཕྱིར་རོ། །དེ་ཡང་གསར་དུ་
ཐོབ་ཚེ་དུས་ད་ལྟ་བ་གཅིག་པུ་ཐོབ་ལ་སྐད་ཅིག་
གཉིས་པ་ནས་འདས་པ་དང་ཡང་ལྡན་ནོ། །གསུམ་པ་ནི། འགོག་
110

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
པའི་སྙོམས་པར་འཇུག་པ་ཞེས་པའང་དེ་བཞིན་དུ་སེམས་་
སེམས་བྱུང་འགོག་པ་ཉིད་དོ། །བསམ་ནི་འདི་ལ་ཞི་
བར་གནས་པའི་དོན་དུ་སྙོམས་པར་འཇུག་ལ། ས་ནི་
སྲིད་རྩེ་ལ་བརྟེན་ནས་སྐྱེས་སོ།།ངོ་བོ་ནི་དགེ་བའོ། །
རྣམ་སྨིན་ནི་མཐོང་ཆོས་ལས་གཞན་པ་གཉིས་སུ་མྱོང་བར་
འགྱུར་བ་དང་མ་ངེས་པ་ཡང་ཡོད་དོ། །དེ་ཡང་ཉན་རང་
འཕགས་པའི་སྦྱོར་བས་ཐོབ་པ་ཁོ་ན་ཡིན་ལ།ཐུབ་པའི་ནི་
བྱང་ཆུབ་བརྙེས་པའི་སྟོབས་ཀྱིས་འགོག་སྙོམས་དེ་ཐོབ་
པར་བྱ་བ་ཡིན་གྱི་སྦྱོར་བས་འཐོབ་པ་མིན་ནོ། །སྟོན་པས་
བྱང་ཆུབ་མ་ཐོབ་པའི་སྔོན་ནམ་དང་བོར་འགོག་སྙོམས་ཐོབ་པ
མ་ཡིན་ཏེ། ཤེས་བཟོད་སྐད་ཅིག་མ་བཅུ་དྲུག་དང་སྲིད་ཉོན་
སྐོར་དགུའི་དངོས་གཉེན་བར་ཆད་མེད་ལམ་དགུ་དང་རྣམ་གྲོལ་ལམ་
དགུ་སྟེ་སྐད་ཅིག་མ་སུམ་ཅུ་རྩ་བཞི་བོ་འདི་དག་བར་མ་ཆད་པར་
རིམ་གྱིས་འཐོབ་པའི་ཕྱིར་རོ།།སྙོམས་འཇུག་གཉིས་ཀ་
འདོད་པ་དང་གཟུགས་ཀྱི་རྟེན་ཅན་ལ་ཡོད་ཀྱི་་་་
གཟུགས་མེད་པ་རྣམས་ལ་མེད་དེ།ཁམས་དེར་རྣམ་ཤེས་བཀག་ན་གང་
ཟག་ཡེ་མེད་དུ་འགྲོ་བས་སོ། །འགོག་པ་དང་བོར་གསར་དུ་ཐོབ་པ་
མིའི་ནང་དུ་ཡིན་གྱི་གསར་ཐོབ་ཙམ་ལ་གཟུགས་ཁམས་པའང་
ཡོད་དོ། །གསུམ་པ་སྲོག་སོགས་ལྔ་བཤད་པ་ལ། སྲོག་དབང་དང་།
111 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འདུས་བྱས་སྤྱིའི་མཚན་ཉིད་བཤད་པ་གཉིས། དང་བོ་ནི། སྲོག་
དབང་ནི་གང་ཟག་དེའི་ཚེ་ཡིན་ལ། དེ་ཡང་དྲོད་དང་
ནི་རྣམ་ཤེས་ཀྱི་རྟེན་གང་ཡིན་པའོ། །གཉིས་པ་ནི། འདུས་བྱས་
ཀྱི་མཚན་ཉིད་དག་ནི་གང་ཞེ་ན། སྐྱེ་བ་དང་རྒ་བ་དང་
གནས་པ་དང་མི་རྟག་པ་སྟེ་འཇིག་པ་ཉིད་དང་་
བཞིའོ། མཚན་ཉིད་དེ་དག་ལ་ཡང་སྐྱེ་བའི་སྐྱེ་བ་དང་རྒ་
བའི་རྒ་བ་ལ་སོགས་་པ་མཐུན་པའི་མཚན་ཉིད་བཞི་ཡོད་དོ། །
རྩ་བའི་སྐྱེ་བ་དེ་ནི་རང་ལས་གཞན་པའི་རྩ་བའི་མཚན་ཉིད་
གསུམ་དང་།མཐུན་པའི་མཚན་ཉིད་བཞི་དང་།མཚན་གཞི་སྟེ་ཆོས་
བརྒྱད་ལ་འཇུག་ཅིང་སྐྱེད་པར་བྱེད་པ་དང་། སྐྱེ་བའི་སྐྱེ་བས་ནི་
རྩ་བའི་སྐྱེ་བ་གཅིག་པུ་ལ་འཇུག་ཅིང་སྐྱེད་པར་བྱེད་པས་
ཐུག་མེད་དུའང་མི་འགྱུར་རོ། །དེ་ལྟར་ན་འདུས་བྱས་ཐམས་ཅད་
གཅིག་ཆར་དུ་སྐྱེ་བར་འགྱུར་རོ་སྙམ་ན། མ་ཡིན་ཏེ། འདུས་བྱས་རང་
རང་གི རྒྱུ་དང་རྐྱེན་དག་མེད་པར་ནི་མཚན་ཉིད་ཀྱི་སྐྱེ་བས་
བསྐྱེད་བྱ་མ་འོངས་པ་རྣམས་སྐྱེད་པར་བྱེད་པ་
མིན་གྱི་འོན་ཀྱང་རྒྱུ་རྐྱེན་ཚོགས་པས་ཡིན་ནོ། །བཞི་བ་མིང་སོགས་
གསུམ་བཤད་པ་ནི། གོང་དུ་མིང་གི་ཚོགས་ལ་སོགས་པ་ཡང་།
ཞེས་གསུངས་པ་དག་གི་མཚན་གཞི་ནི་མིང་དང་ངག་དང་ཡི་གེའི་
ཚོགས་གསུམ་མོ། །འདི་དག་ལ་འདོད་པ་དང་གཟུགས་
112

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
སུ་གཏོགས་པ་ཡོད་ཀྱི་གཟུགས་མེད་ཀྱི་སས་བསྡུས་པ་མེད་
དོ། །དེ་ཡང་རྒྱུད་དུ་གཏོགས་པས་སེམས་ཅན་དུ་སྟོན་
པ་ཞེས་བྱའོ། །བྱུང་བའི་རྒྱུ་གསུམ་ལས་རྒྱུ་མཐུན་ལས་བྱུང་བ་
ཁོ་ན་དང་།ངོ་བོ་ནི་དགེ་མི་དགེ་གང་ཡང་མ་ཡིན་པའི་ཕྱིར་ན་ལུང་
དུ་བསྟན་པ་མིན་ནོ། །གསུམ་པ་ཆོས་གཞན་གྱི་ཁྱད་
པར་བསྟན་པའི་སྒོ་ནས་དོན་བསྡུས་པ་ནི། དེ་བཞིན་དུ་སྐལ་
མཉམ་ཡང་སེམས་ཅན་དུ་སྟོན་པ་དང་མ་བསྒྲིབས་ལུང་མ་བསྟན་
ཡིན་ལ་རྒྱུ་མཐུན་ལས་བྱུང་བར་མ་ཟད་རྣམ་པར་སྨིན་པའི་རྒྱུ་
ལས་བྱུང་བའང་ཡིན་ནོ། །ས་ནི་ཁམས་གསུམ་པ་སྟེ་
སྐལ་མཉམ་སེམས་ཅན་འདྲ་བའོ། །ཞེས་བཤད་ཟིན་པའི་ཕྱིར། ཐོབ་
པ་ལ་རྣམ་སྨིན་དང་རྒྱུ་མཐུན་ལས་བྱུང་བ་རྣམ་པ་གཉིས་
སོ། །མཚན་ཉིད་སྐྱེ་སོགས་རྣམས་ཀྱང་དེ་ལྟར་གཉིས་
ལས་བྱུང་ངོ་། །སྙོམས་འཇུག་གཉིས་དང་མ་ཐོབ་པའམ་
མི་ལྡན་པ་དག་ནི་རྒྱུ་མཐུན་ལས་བྱུང་བ་ཁོ་ནའོ། །
དེའི་ཕྱིར་ལྡན་མིན་བཅུ་བཞི་བོ་གང་རུང་ལ་རྒྱས་བྱུང་མེད་དེ།
བསགས་པའི་ཁམས་མེད་པའི་ཕྱིར་རོ། །གསུམ་པ་རྒྱུ་རྐྱེན་འབྲས་
བུའི་འབྱུང་ཚུལ་གྱི་སྒོ་ནས་བཤད་པ་ལ།རྒྱུ་འབྲས་སྤྱིར་བསྟན་པ།རྐྱེན་
བྱེ་བྲག་ཏུ་བཤད་པ་གཉིས། དང་བོ་ལ། རྒྱུ་བཤད་པ། འབྲས་བུ་བཤད་
པ།རྒྱུ་འབྲས་གཉིས་ཀྱི་ཐུན་མོང་གི་ཆོས་བཤད་པ་དང་གསུམ།དང་བོ་
ལ། དབྱེ་བའི་སྒོ་ནས་མདོར་བསྟན་པ། སོ་སོའི་རང་བཞིན་རྒྱས་པར་
113 —---—

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཤད་པ། དུས་ཀྱི་སྒོ་ནས་དོན་བསྡུ་བ་དང་གསུམ།དང་བོ་ནི།བྱེད་རྒྱུ་
ལྷན་ཅིག་འབྱུང་བ་དང་། །སྐལ་མཉམ་མཚུངས་པར་ལྡན་པ་དང་།
ཀུན་ཏུ་འགྲོ་དང་རྣམ་སྨིན་དང་། །རྒྱུ་ནི་རྣམ་པ་དྲུག་ཏུ་འདོད། །
ཅེས་གསུངས་ཏེ་གོ་སླའོ། །གཉིས་པ་རྒྱས་བཤད་ལ་རྒྱུ་དྲུག་ལས།དང་
བོ་ནི། འབྲས་བུ་སྐྱེ་བཞིན་པ་རང་ཉིད་ལས་གཞན་པ་
ཐམས་ཅད་ནི་འབྲས་བུ་དེའི་བྱེད་རྒྱུའི་རྒྱུའོ། །གཉིས་པ་ནི།ལྷན་
ཅིག་འབྱུང་རྒྱུ་ནི་འདུས་བྱས་གང་ཞིག་ཕན་ཚུན་གྱི་
འབྲས་བུ་ཅན་ནོ། །དེ་ཡང་དཔེར་ན་ཚོགས་པ་གཅིག་ལ་རྟེན་
པའི་འབྱུང་བཞི་བཞིན་དང་། སེམས་ཀྱི་རྗེས་འཇུག་དང་
སེམས་བཞིན་དང་། འདུས་བྱས་ཀྱི་མཚན་ཉིད་སྐྱེ་སོགས་
དང་མཚན་གཞི་འདུས་བྱས་བཞིན་ནོ། །སེམས་ཀྱི་རྗེས་
འཇུག་ནི་གང་ཞེ་ན། སེམས་ལས་བྱུང་བ་རྣམས་དང་། བསམ་
གཏན་ཟག་མེད་ཀྱི་སྡོམ་པ་གཉིས་དང་། སེམས་དང་
སེམས་བྱུང་དེ་དག་གི་མཚན་ཉིད་སྐྱེ་སོགས་རྣམས་སོ། །ཅིའི་
ཕྱིར་དེ་དག་སེམས་ཀྱི་རྗེས་འཇུག་ཡིན་ཞེ་ན། རང་དང་སེམས་
གཉིས་འདས་པ་ལ་སོགས་པར་དུས་ཙམ་གཅིག་པ་དང་
སྐྱེ་གནས་འཇིག་པའི་དུས་གསུམ་ནི་སོ་སོར་བགྲངས་པས་དུས་
གཅིག་པ་བཞི། སྤྱིར་འབྲས་བུ་ཙམ་གཅིག་པ་དང་སོགས་
སྒྲས་བསྡུས་པ་རྒྱུ་མཐུན་དང་རྣམ་སྨིན་གྱི་འབྲས་བུ་གཅིག་པ་གསུམ་
― 114

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
དང་། རང་དང་སེམས་གཉིས་དགེ་བ་ལ་སོགས་པར་
རིགས་གཅིག་པ་སྟེ་རྒྱུ་མཚན་བཅུའི་སྒོ་ནས་འཇུག་པས་སོ། །དེས་
ན་སེམས་བྱུང་རྣམས་ནི་སེམས་ཀྱི་རྗེས་སུ་མང་མཐའ་བརྒྱད་དང་ཉུང་
མཐའ་རྒྱུ་མཚན་གསུམ་གྱི་སྒོ་ནས་འཇུག་གོ།རྒྱལ་སྲས་མར།ལུང་དུ་མ་
བསྟན་པའི་སེམས་མི་སྐྱེ་བའི་ཆོས་ཅན་ལ་ནི་དུས་གཅིག་ཏུ་གཏོགས་
པ་ཉིད་དང་འབྲས་བུ་དང་རྒྱུ་མཐུན་པ་གཅིག་པ་ཉིད་ངག་དང་ལུང་
དུ་མ་བསྟན་པ་ཉིད་དང་བཞིས་སོ། །ཞེས་གསུངས་པ་ནི་མ་འོངས་པ་
ལ་སྐལ་མཉམ་གྱི་རྒྱུ་འཇོག་པའི་དབང་དུ་བྱས་པ་ཙམ་ལས་སློབ་་་་
དཔོན་རྒྱལ་བའི་སྲས་ཀྱི་རང་ལུགས་མིན་ཏེ། གནས་བཞི་བར། ས་སྐྱེ་
བས།འབྲས་བུ་མ་འོངས་གསུམ་ཡིན་ནོ། །ཞེས་འབྱུང་བའི་ཕྱིར་དང་།
དེའི་ཐད་དུའང་དེས་དེ་ལྟར་བཀྲལ་བའི་ཕྱིར།གསུམ་པ་སྐལ་མཉམ་གྱི་
རྒྱུ་ལ། ངོ་བོ་སྤྱིར་བསྟན་པ་དང་། ནང་ཚན་བྱེ་བྲག་ཏུ་བཤད་པ་གཉིས།
དང་བོ་ནི། འབྲས་བུ་གང་ནི་སྐལ་མཉམ་གྱི་རྒྱུ་ནི་རྒྱུ་
མཐུན་གྱི་འབྲས་བུ་རང་དང་། ཟག་མེད་དང་དགེ་བ་ཟག་བཅས་དང་
ཉོན་མོངས་ཅན་དང་མ་བསྒྲིབས་ལུང་མ་བསྟན་སོགས་སུ་རིགས་
འདྲ་བའོ། །གཉིས་པ་ལ། ཉོན་མོངས་ཅན་དང་། ཉོན་མོངས་ཅན་མ་
ཡིན་པ་གཉིས།དང་བོ་ནི།ཁམས་གསུམ་ས་དགུ་བོ་དག་གི་སྡུག་བསྔལ་
མཐོང་སྤང་ལ་སོགས་པ་རང་རང་གི་རིས་དང་རང་རང་
གི་ས་འདྲ་བའོ། །དེ་ལྟར་མ་ཡིན་ན་རིས་གཞན་དང་ས་གཞན་
ནི་སྐལ་བ་མི་མཉམ་པའི་ཕྱིར་རོ། །དེ་ཡང་རང་གི་རྒྱུ་མཐུན་གྱི་འབྲས་
བུའི་སྔར་སྐྱེས་པ་རྣམས་སོ། །གཉིས་པ་ནི། ཟག་མེད་
115

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ས་དགུའི་ངོ་བོར་གྱུར་པའི་ལམ་བདེན་དག་གིས་ནི་ཕན་
ཚུན་དུ་སྐལ་བ་མཉམ་པའི་རྒྱུ་བྱེད་དོ།།དེ་ཡང་རང་དང་
མཉམ་པ་དང་ཁྱད་པར་ཅན་གྱི་ཡིན་གྱིས་དམན་པའི་ནི་མ་
ཡིན་ནོ། །ཁམས་གསུམ་གྱི་སྦྱོར་བྱུང་དགེ་བ་རྣམས་ལ་སྐོར་དགུ་
བྱས་ཚེ་མཉམ་པ་དང་ཁྱད་པར་ཅན་དེ་གཉིས་ཁོ་ནའི་སྐལ་
མཉམ་གྱི་རྒྱུ་བྱེད་པ་ཡིན་གྱི་ཆེན་པོས་འབྲིང་དང་ཆུང་ངུའི་
སྐལ་མཉམ་གྱི་རྒྱུ་མི་བྱེད་དོ། །དེ་ཡང་ཐོས་བྱུང་དང་བསམ་
བྱུང་ལ་སོགས་པ་གསུམ་ཡང་སྔ་མ་སྔ་མ་ཕྱི་མ་ཕྱི་མའི་སྐལ་མཉམ་
གྱི་རྒྱུ་ཡིན་གྱི་སྒོམ་བྱུང་གིས་བསམ་བྱུང་དང་། བསམ་བྱུང་གིས་ཐོས་
བྱུང་གི་སྐལ་མཉམ་གྱི་རྒྱུ་མི་བྱེད་དེ། དམན་པའི་ཕྱིར་རོ། །བཞི་བ་ནི།
མཚུངས་ལྡན་གྱི་རྒྱུ་ནི་སེམས་དག་དང་སེམས་བྱུང་དབང་
རྟེན་མཚུངས་པ་ཅན་རྣམས་སོ། །ལྔ་བ་ནི།ཀུན་འགྲོ་ཞེས་བྱ་
བའི་རྒྱུ་ནི་ཁམས་གསུམ་གྱི་ཀུན་འགྲོ་སོ་གསུམ་མཚན་ཉིད་སྐྱེ་་
སོགས་དང་བཅས་པ་ཡིན་ལ་དེ་ཡང་ཉོན་མོངས་ཅན་རྣམས་ཀྱི་
ཐུན་མོང་མ་ཡིན་པའི་རྒྱུའོ། །དེ་དག་གིས་ཀྱང་རང་གི་ས་
པའི་ཉོན་མོངས་རིགས་ལྔའི་ཀུན་འགྲོའི་རྒྱུ་བྱེད་པ་ཡིན་གྱི་ས་གཞན་
གྱི་མིན་ནོ། །ཀུན་འགྲོ་ཞེས་བྱ་བའི་རྒྱུ་འདི་ནི་རང་གི་འབྲས་བུའི་
སྔ་རོལ་དུ་བྱུང་བ་ཁོ་ན་ཡིན་པས་མ་འོངས་པ་མེད་དོ། །དེ་དག་
གིས་ཆོས་དེའི་ཀུན་འགྲོའི་རྒྱུ་ལ་ཆོས་དེའི་སྐལ་མཉམ་གྱི་རྒྱུ་མི་དགོས་
116

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
པའང་ཤེས་སོ། །དྲུག་པ་ནི།རྣམ་སྨིན་གྱི་རྒྱུ་ནི་མི་དགེ་བ་
དང་དགེ་བ་ཟག་བཅས་རྣམས་ཁོ་ན་ཡིན་ཏེ།འདི་དག་ལས་གཞན་
ལ་ངོ་བོ་སྟོབས་དང་ལྡན་ཞིང་སྲེད་པའི་རླན་དང་བཅས་པ་གཉིས་
ཚང་བ་མེད་པའི་ཕྱིར་རོ། །གསུམ་པ་དུས་ཀྱི་སྒོ་ནས་དོན་བསྡུ་བ་ནི།
ཀུན་འགྲོ་དང་སྐལ་མཉམ་གྱི་རྒྱུ་ལ་མ་འོངས་པ་མེད་པས་
དུས་གཉིས་པ་ཅན་ནོ། །རྣམ་སྨིན་ལྷན་མཚུངས་ཀྱི་རྒྱུ་གསུམ་པོ་
དག་ནི་དུས་གསུམ་པ་ཅན་ནོ། །གཉིས་པ་འབྲས་བུ་བཤད་པ་ལ།
འབྲས་བུའི་མཚན་གཞི། འབྲས་བུ་གང་རྒྱུ་དུ་ལས་སྐྱེ་བ། འབྲས་བུ་སོ་
སོའི་ངོ་བོ་དང་གསུམ།དང་བོ་ནི།འདུས་བྱས་དང་བྲལ་བ་སོ་
སོར་བརྟགས་འགོག་དང་བཅས་པ་ཁོ་ན་འབྲས་བུ་ཡིན་
གྱི་འདུས་མ་བྱས་ལ་རང་ཉིད་སྐྱེད་བྱེད་ཀྱི་རྒྱུ་དང་རང་གི་
འབྲས་བུ་དེ་དག་གང་ཡང་མེད་དོ། །གཉིས་པ་ནི། རྣམ་
སྨིན་གྱི་འབྲས་བུ་ནི་རྒྱུ་དྲུག་གི་ཐ་མའི་འབྲས་བུ་
ཡིན་ནོ། །བདག་པོའི་འབྲས་བུ་ནི་རྒྱུ་དྲུག་གི་དང་བོའི་
འབྲས་བུ་ཡིན་ནོ།། རྒྱུ་མཐུན་གྱི་འབྲས་བུ་ནི་སྐལ་་
མཉམ་དང་ཀུན་ཏུ་འགྲོ་བའི་རྒྱུ་གཉིས་ཀྱི་འབྲས་
བུ་ཡིན་ནོ། །སྐྱེས་བུ་བྱེད་པ་ཅན་གྱི་འབྲས་བུ་ནི་ལྷན་
མཚུངས་ཀྱི་རྒྱུ་གཉིས་ཀྱི་འབྲས་བུ་ཡིན་ནོ། །འདི་དག་
ནི་གཙོ་ཆེ་བའི་དབང་དུ་བྱས་སོ། །གསུམ་པ་ནི། རྣམ་སྨིན་ནི་མ་
117

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསྒྲིབས་ལུང་དུ་མ་བསྟན་པའི་ཆོས་ཁོ་ནའོ། །དེ་ཡང་
སེམས་ཅན་གྱི་རྒྱུད་ཀྱིས་བསྡུས་པའི་ཆོས་སུ་བརྗོད་པ་
དང་རང་རྒྱུ་ལུང་དུ་བསྟན་པ་དག་གི་ཕྱིས་སུ་
འབྱུང་བ་ཞིག་དགོས་སོ། །རྒྱུ་མཐུན་གྱི་འབྲས་བུ་ནི་རྒྱུ་དང་
འདྲ་བའོ། །འདྲ་ཚུལ་ནི་སྔར་སྐལ་མཉམ་ལ་བཤད་པ་ལྟར་རོ།།བྲལ་
བའི་འབྲས་བུ་ནི་བློ་ཡི་སྟོབས་ཀྱིས་སྤང་བྱ་ཟད་པའི་
སོ་སོར་བརྟགས་པའི་འགོག་པའོ། །རྒྱུ་གང་གི་སྟོབས་ཀྱིས་
འབྲས་བུ་གང་སྐྱེས་པོའི་འབྲས་བུ་དེ་ནི། སྐྱེས་བུ་བྱེད་
པ་ལས་སྐྱེས་པའི་འབྲས་བུ་ཡིན་ནོ། །རང་རྒྱུ་ལས་སྔོན་བྱུང་
བ་མ་ཡིན་པའི་འདུས་བྱས་ཐམས་ཅད་ནི་འདུས་
བྱས་ཁོ་ནའི་བདག་པོའི་འབྲས་བུ་ཡིན་ནོ། །དེའི་ཕྱིར་རང་རྒྱུ་ལས་
སྔར་བྱུང་བའི་འདུས་བྱས་ནི་འགའ་ཡང་མེད་དོ། །གསུམ་པ་རྒྱུ་་་
འབྲས་གཉིས་ཀའི་ཐུན་མོང་གི་ཆོས་ལ།འབྲས་བུ་འཛིན་འབྱིན་གྱི་ཁྱད་
པར་དང་། འབྲས་བུ་གང་རྒྱུ་དུ་ཞིག་གིས་བསྐྱེད་པ་གཉིས། དང་བོ་ནི།
བྱེད་རྒྱུ་ལས་གཞན་པའི་རྒྱུ་ལྔ་བོ་རྣམས་ཀྱི་ད་ལྟར་བས་
འབྲས་བུ་འཛིན་ཏོ། །དེའི་ཕྱིར་འདས་མ་འོངས་ལ་འབྲས་བུ་
འཛིན་པ་མེད་པ་ཤུགས་ཀྱིས་ཤེས་སོ། །ལྷན་མཚུངས་ཀྱི་རྒྱུ་གཉིས་
ནི་རང་འབྲས་དང་དུས་མཉམ་པས་རང་དང་ལྷན་ཅིག་ཏུ་འབྲས་
བུ་རབ་ཏུ་འབྱིན་པར་བྱེད་དོ། །ད་ལྟར་གྱི་རྒྱུ་དང་
118

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
འདས་པའི་རྒྱུས་འབྲས་བུ་འབྱིན་པ་ནི་ཀུན་འགྲོ་དང་སྐལ་
མཉམ་གྱི་རྒྱུ་དག་གོ།རྣམ་སྨིན་གྱི་རྒྱུ་གཅིག་པུས་ནི་འདས་
པས་འབྲས་བུ་འབྱིན་པར་འགྱུར་གྱི་རྒྱུ་གཞན་ལྟར་རང་དང་
དུས་མཉམ་དུ་དང་རང་ཉིད་འགགས་མ་ཐག་ཏུ་འབྱིན་པ་ནི་མེད་
དོ། །གཉིས་པ་ལ།མཚུངས་ལྡན་རྒྱུ་དུ་ལས་བྱུང་བ་དང་།མཚུངས་ལྡན་
མིན་པ་རྒྱུ་དུ་ལས་བྱུང་བ་གཉིས།དང་བོ་ནི།ཉོན་མོངས་ཅན་དང་།རྣམ་
སྨིན་སྐྱེས་དང་།དེ་དག་གི་ལྷག་མ་རྣམ་སྨིན་མ་གཏོགས་པའི་
མ་བསྒྲིབས་ལུང་མ་བསྟན།ཟག་མེད་དང་བོ་ལས་གཞན་པའི་དགེ་བ་
བོ་་་
འདུས་བྱས་ཐམས་ཅད་དང་། ཟག་མེད་སྐད་ཅིག་དང་རེེ
འཕགས་ལམ་སྡུག་བསྔལ་ཆོས་བཟོད་སོགས་ནི་རིམ་པ་
བཞིན་རྣམ་སྨིན་གྱི་རྒྱུ་མ་གཏོགས་པའི་ལྷག་མ་ལྔ་དང༌། ཀུན་འགྲོ་
མ་གཏོགས་པའི་ལྷག་མ་ལྔ་དང༌། དེ་གཉིས་མ་གཏོགས་པའི་
ལྷག་མ་བཞི དང་། དེ་གཉིས་དང་སྐལ་མཉམ་མ་གཏོགས་
པའི་ལྷག་མ་གསུམ་ལས་སྐྱེས་སོ། །ཚུལ་འདི་ཡང་ཉོན་
མོངས་ཅན་སོགས་བཞི་བོ་དེ་དག་གི་ངོ་བོར་གྱུར་པའི་སེམས་དང་
སེམས་ལས་བྱུང་བ་དག་གི་དབང་དུ་བྱས་པ་ཡིན་ནོ། །
གཉིས་པ་ནི། ཉོན་མོངས་ཅན་སོགས་བཞི་བོ་དེ་དག་གི་ངོ་བོར་གྱུར་
པའི་གཟུགས་དང་འདུ་བྱེད་སོགས་ནི་མཚུངས་ལྡན་གྱི་རྒྱུ་
མ་གཏོགས་པའི་རྒྱུ་གཞན་དག་ལས་སྐྱེ་ཚུལ་ལྔར་བཤད་པ་
119

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེ་བཞིན་ནོ། །འདི་དག་ནི་དེ་དག་ད་ལྟ་བའི་དབང་དུ་བྱས་
སོ། །གཉིས་པ་རྐྱེན་བྱེ་བྲག་ཏུ་བཤད་པ་ལ། རྐྱེན་གྱི་རྣམ་གཞག་སྤྱིར་
བསྟན་པ། དེ་མ་ཐག་རྐྱེན་བྱེ་བྲག་ཏུ་བཤད་པ་གཉིས། དང་བོ་ལ།དབྱེ་
བའི་སྒོ་ནས་མདོར་བསྟན་པ། སོ་སོའི་རང་བཞིན་རྒྱས་པར་བཤད་པ།
དེ་དག་གི་ཁྱད་ཆོས་གཞན་བཤད་པ་དང་གསུམ། དང་བོ་ནི། རྐྱེན་
ལ་དབྱེ་ན་ནི་རྒྱུའི་རྐྱེན་དམིགས་རྐྱེན་དེ་མ་ཐག་རྐྱེན་བདག་
རྐྱེན་ཏེ་བཞི་བོ་དག་ཏུ་མདོ་ལས་གསུངས་སོ། །གཉིས་
པ་ནི།རྒྱུ་རྐྱེན་ཞེས་བྱ་བ་ནི་བྱེད་རྒྱུ་མ་གཏོགས་པའི་རྒྱུ་ལྔ་
ཡིན་ནོ། །སེམས་དང་སེམས་བྱུང་སྐྱེས་ཟིན་པ་འདས་པ་
དང་ད་ལྟར་བ་རྣམས་ལས་དགྲ་བཅོམ་པའི་སེམས་ཐ་མ་
འཆི་སེམས་མཚུངས་ལྡན་དང་བཅས་པ་མིན་པ་ནི་མཚུངས་
པ་དེ་མ་ཐག་རྐྱེན་ཡིན་ནོ།།མ་འོངས་པ་ལ་གོ་རིམ་མེད་
པའི་ཕྱིར་དེ་མ་ཐག་རྐྱེན་མེད་དོ། །དབང་ཤེས་ལྔའི་དམིགས་པ་
ནི་གཟུགས་ལ་སོགས་པའི་ཆོས་དེ་དག་ད་ལྟར་བ་རྣམས་
ཡིན་ལ་ཡིད་ཤེས་ཀྱི་དམིགས་རྐྱེན་ནི་དུས་གསུམ་པའི་ཆོས་
ཐམས་ཅད་དོ། །འདི་ཡང་དབང་ཤེས་དང་ཡིད་ཤེས་ད་ལྟར་བའི་
དབང་དུ་བྱས་སོ། །བྱེད་རྒྱུ་ཞེས་བྱ་བ་ནི་བདག་པོར་རམ་
བདག་རྐྱེན་དུ་བཤད་དོ། །གསུམ་པ་དེ་དག་གི་ཁྱད་ཆོས་་
གཞན་བཤད་པ་ལ། རྐྱེན་གང་གིས་འབྲས་བུ་གང་ལ་བྱ་བ་བྱེད་ཚུལ།
འབྲས་བུ་གང་རྐྱེན་གང་ལས་བྱུང་ཚུལ། འབྱུང་བ་འབྱུང་གྱུར་གཉིས་
120

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན་
རྐྱེན་དང་རྐྱེན་ཅན་དུ་འགྱུར་ཚུལ་དང་གསུམ། དང་བོ་ནི། རྒྱུ་རྐྱེན་དུ་
གྱུར་པའི་ལྷན་མཚུངས་ཀྱི་རྒྱུ་གཉིས་པོ་དག་གིས་རང་གི་འབྲས་
བུ་འགག་པ་ལ་མངོན་དུ་ཕྱོགས་པ་ད་ལྟ་བ་ལ་བྱ་བ་བྱེད་
དོ། །དེར་གྱུར་པའི་ཀུན་འགྲོ་སྐལ་མཉམ་རྣམ་སྨིན་གྱི་རྒྱུ་གསུམ་པོ་
དག་གིས་ནི་རང་གི་འབྲས་བུ་
དག་གིས་ནི་རང་གི་འབྲས་བུ་སྐྱེ་བ་ལ་མངོན་དུ་
ཕྱོགས་པ་མ་འོངས་པ་ལའོ། །རྒྱུ་རྐྱེན་དེ་ལས་གཞན་པ་ཡི་
དེ་མ་ཐག་རྐྱེན་དང་དམིགས་རྐྱེན་དག་ནི་སྔར་རྒྱུ་གཉིས་དང་།
གསུམ་གྱིས་ད་ལྟ་བ་དང་མ་འོངས་པ་ལ་བྱ་བ་བྱེད་པར་གསུངས་པའི་
གོ་རིམ་དེ་ལས་ལྡོག་སྟེ་མ་འོངས་པ་དང་ད་ལྟ་བ་ལ་རིམ་བཞིན་
བྱ་བ་བྱེད་པ་ཡིན་ནོ། །གཉིས་པ་ནི། རྐྱེན་བཞི་ཡིས་སེམས་
དང་སེམས་བྱུང་རྣམས་སྐྱེད་པར་བྱེད་དོ། །དམིགས་རྐྱེན་ལས་
གཞན་པ་གསུམ་གྱིས་འགོག་པ་དང་འདུ་ཤེས་མེད་པའི་
སྙོམས་པར་འཇུག་པ་གཉིས་སྐྱེད་པར་བྱེད་དོ། །དེ་དག་ལས་
གཞན་པ་རྣམས་ནི་རྒྱུ་རྐྱེན་དང་བདག་རྐྱེན་གཉིས་པོ་
དག་ལས་སྐྱེ་འོ། །ཕྱི་རོལ་བ་དག་གིས་རྟག་པ་རང་བྱུང་གི་
དབང་ཕྱུག་སོགས་སྣོད་བཅུད་འདི་དག་གི་བྱེད་པ་པོར་འདོད་པ་
ནི་འཐད་པ་མིན་ཏེ། འདི་དག་ནི་རིམ་གྱིས་བྱུང་བ་ཡིན་
པའི་ཕྱིར་དང་། རེས་འགའ་མི་འབྱུང་བ་ལ་སོགས་པའང་་་
དམིགས་པའི་ཕྱིར་རོ།གསུམ་པ་ལ།འབྱུང་བས་འབྱུང་བ་གཞན་
121

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
དང་འབྱུང་གྱུར་གྱི་རྐྱེན་གཉིས་བྱེད་ཚུལ་དང་།འབྱུང་གྱུར་གྱིས་འབྱུང་
གྱུར་གཞན་དང་འབྱུང་བའི་རྐྱེན་གཉིས་བྱེད་ཚུལ་གཉིས། དང་བོ་ནི།
འབྱུང་བ་དེའི་རྒྱུ་འབྱུང་བ་ཡིན་ན་ནི་སྐལ་མཉམ་དང་ལྷན་
ཅིག་འབྱུང་རྒྱུ་རྣམ་པ་གཉིས་བྱེད་དོ། །འབྱུང་བས་འབྱུང་
བ་ལས་གྱུར་པའི་གཟུགས་བསྐྱེད་ན་བྱེད་རྒྱུ་ཁོ་ན་རྣམ་པ་
ལྔ་བྱེད་དོ། །དེ་ཡང་སློབ་དཔོན་གང་སྤེལ་གྱིས། སྐྱེད་དང་རྗེས་
མཐུན་རྟེན་དང་ནི། །རྒྱུན་མི་འཆད་དང་འཕེལ་བ་ལས། །ཞེས་་
གསུངས་པ་ལྟར་རོ། །གཉིས་པ་ནི། འབྱུང་གྱུར་གྱིས་འབྱུང་གྱུཪ་
སྐྱེད་ན་ལྷན་ཅིག་འབྱུང་རྒྱུ་དང་སྐལ་མཉམ་དང་རྣམ་སྨིན་གྱི་རྒྱུ་
རྣམ་པ་གསུམ་བྱེད་དེ། འབྱུང་གྱུར་ནང་ཕན་ཚུན་དུ་
རྒྱུ་དེ་གསུམ་ལས་ལྷག་མི་བྱེད་པའི་ཕྱིར་རོ། །འབྱུང་བ་རྣམས་ཀྱི་
རྒྱུ་དེ་འབྱུང་གྱུར་གྱིས་བྱེད་ན་རྣམ་སྨིན་གྱི་རྒྱུ་རྣམ་པ་
གཅིག་པུའོ། །བྱེད་རྒྱུ་ནི་ཐམས་ཅད་ལ་ཐུན་མོང་དུ་ཡོད་པའི་
ཕྱིར་འདིར་མ་བགྲང་ངོ་། །གཉིས་པ་དེ་མ་ཐག་རྐྱེན་བྱེ་བྲག་ཏུ་བཤད་
པ་ལ། བཅུ་གཉིས་སུ་དབྱེ་བ།ཉི་ཤུར་དབྱེ་བ། བཅུ་གཉིས་པོ་གང་ལས་
སེམས་གང་གསར་དུ་རྙེད་ཚུལ་དང་གསུམ། དང་བོ་ལ། བཅུ་གཉིས་སུ་
དབྱེ་བ་དངོས་དང་།དེ་མ་ཐག་རྐྱེན་དང་དེའི་རྐྱེན་ཅན་སྦྱར་བ་གཉིས།
དང་བོ་ནི།འདོད་པའི་ཡིད་དགེ་བ་དང་མི་དགེ་བ་
དང་།བསྒྲིབས་པ་དང་ནི་མ་བསྒྲིབས་པ་སྟེ་བཞི་དང་།གཟུགས་
ཁམས་དང་གཟུགས་མེད་པ་དག་ན་མི་དགེ་བ་ལས་གཞན་
122 ―

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན
པའི་སེམས་གསུམ་གསུམ་དྲུག་དང་། སློབ་པ་དང་མི་སློབ་པའི་
ཟག་མེད་ཀྱི་སེམས་གཉིས་ཏེ་བཅུ་གཉིས་སོ། །གཉིས་པ་ལ།
འདོད་པའི་དབང་དུ་བྱས་པ། གཟུགས་ཀྱི་དབང་དུ་བྱས་པ། གཟུགས་
མེད་ཀྱི་དཔང་དུ་བྱས་པ།ཟག་མེད་ཀྱི་དབང་དུ་བྱས་པ་དང་བཞི།དང་
བོ་ནི། འདོད་སེམས་དགེ་བ་ལས་རང་སའི་སེམས་བཞི། གོང་མའི་
ཉོན་མོངས་ཅན་གཉིས། གཟུགས་ཀྱི་དགེ་བ། ཟག་མེད་ཀྱི་སེམས་
གཉིས་དང་དགུ་འབྱུང་ངོ་། །འདོད་པའི་དགེ་སེམས་དེ་ནི་
འདོད་པའི་སེམས་བཞི།གཟུགས་ཀྱི་དགེ་བསྒྲིབས་ཀྱི་སེམས་གཉིས།
ཟག་མེད་གཉིས་ཏེ་བརྒྱད་པོ་ཁོ་ན་ལས་འབྱུང་ངོ་། །མི་དགེ་བ་
ནི་ཟག་མེད་གཉིས་མ་གཏོགས་པ་བཅུ་བོ་དག་ལས་
སོ། །དེ་ལས་སེམས་བཞི་འབྱུང་སྟེ། རང་སའི་བཞི་ཙམ་
འབྱུང་བའི་ཕྱིར།བསྒྲིབས་སེམས་ཀྱི་དེ་མ་ཐག་རྐྱེན་དང་དེ་མ་ཐག་
འབྲས་ཀྱང་དེ་བཞིན་ནོ། །མ་བསྒྲིབས་པ་ནི་རང་སའི་བཞི།
གཟུགས་ཀྱི་དགེ་སེམས་ཏེ་ལྔ་བོ་དག་ལས་སོ། །དེ་ལས་
མཇུག་ཐོགས་སུ་རང་སའི་བཞི་གོང་མའི་ཉོན་མོངས་ཅན་གཉིས་
གཟུགས་ཀྱི་དགེ་སེམས་དང་བདུན་ནོ། །གཉིས་པ་ནི།
གཟུགས་ན་སྤྱོད་པའི་དགེ་སེམས་ལས་གཟུགས་མེད་
མ་བསྒྲིབས་སེམས་མ་གཏོགས་པའི་ལྷག་བཅུ་གཅིག་པོ་
འབྱུང་ངོ་། །དེ་ནི་འདོད་པའི་ཉོན་མོངས་ཅན་གཉིས་དང་
123

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཟུགས་མེད་མ་བསྒྲིབས་སེམས་མ་གཏོགས་པ་དགུ་ཡི་མཇུག་་
ཐོགས་སུ་འབྱུང་ངོ་། །བསྒྲིབས་པ་ནི་འདོད་པའི་ཉོན་མོངས་
གཉིས་དང་ཟག་མེད་གཉིས་ཏེ་བཞི་མ་གཏོགས་པའི་ལྷག་མ་
བརྒྱད་ལས་འབྱུང་ངོ་། །བསྒྲིབས་སེམས་དེ་ལས་རང་སའི་
གསུམ་དང་འདོད་པའི་ཉོན་མོངས་ཅན་གཉིས་དགེ་སེམས་ཏེ་དྲུག་
འབྱུང་ངོ༌། །མ་བསྒྲིབས་པ་ནི་རང་སའི་གསུམ་ཙམ་
ལས་སོ། །མ་བསྒྲིབས་སེམས་དེ་ལས་དྲུག་འབྱུང་སྟེ་རང་
སའི་གསུམ་དང་གོང་འོག་གི་ཉོན་མོངས་ཅན་དག་འབྱུང་བའི་ཕྱིར་
རོ། །གསུམ་པ་ནི། གཟུགས་མེད་ཀྱི་མ་བསྒྲིབས་པའང་
གཟུགས་ཀྱི་དེ་ཡི་ཚུལ་ལོ། །དེ་ཡང་རང་གི་མཇུག་ཐོགས་སུ་རང་སའི་
གསུམ་འོག་མའི་ཉོན་མོངས་ཅན་གསུམ་སྟེ་དྲུག་དང་། རང་ཉིད་རང་
སའི་གསུམ་ལས་འབྱུང་བས་གྲངས་ཙམ་ནི་མཚུངས་པའི་ཕྱིར་རོ། །
གཟུགས་མེད་དགེ་བ་ལས་འདོད་པའི་དགེ་བ། འདོད་གཟུགས་
ཀྱི་མ་བསྒྲིབས་སེམས་གཉིས་ཏེ་གསུམ་མ་གཏོགས་པའི་ལྷག་མའི་
སེམས་དགུ་བོ་དག་གོ། དེ་ནི་རང་སའི་གསུམ་ཟག་མེད་
གཉིས་གཟུགས་ཀྱི་དགེ་བ་སྟེ་དྲུག་གི་མཇུག་ཐོགས་སུ་འབྱུང་
ངོ་།།བསྒྲིབས་པ་ལས་རང་སའི་གསུམ་འོག་མའི་ཉོན་མོངས་ཅན་
གསུམ་གཟུགས་ཀྱི་དགེ་བ་སྟེ་བདུན་འབྱུང་ངོ༌། །བསྒྲིབས་་
སེམས་དེ་ནི་ཁམས་འོག་མ་གཉིས་ཀྱི་དགེ་བ་གཉིས་མ་བསྒྲིབས་
124

ཆོས་མངོན་པ་མཛོད་ཀྱི་གནས་གཉིས་པའི་ཟུར་མཆན།
པ་གཉིས་རང་སའི་གསུམ་སྟེ་བདུན་ལས་འབྱུང་བས་གྲངས་ཙམ་ནི་
རང་གི་དེ་མ་ཐག་འབྲས་བཞིན་ནོ། །བཞི་བ་ནི། སློབ་པ་
ནི་ཁམས་གསུམ་གྱི་དགེ་བ་གསུམ་དང་རང་ཉིད་དེ་བཞི་ལས་
སོ། །དེ་ལས་ཟག་མེད་གཉིས་དང་དགེ་བ་གསུམ་སྟེ་ལྔ་
འབྱུང་ངོ་། །མི་སློབ་པ་ནི་བཤད་མ་ཐག་པའི་ལྔ་ལས་སོ། །དེ་
ལས་སེམས་ནི་བཞི་འབྱུང་སྟེ་རང་ཉིད་དང་ཁམས་གསུམ་གྱི་དགེ་
བ་དག་གོ། གཉིས་པ་བཅུ་གཉིས་དེ་དག་ཉི་ཤུར་དབྱེ་བ་ནི།
སེམས་བཅུ་གཉིས་པོ་དེ་དག་ཉི་ཤུར་ཡང་དབྱེར་ཡོད་དེ།
ཁམས་གསུམ་དུ་.དགེ་བ་ལ་སྐྱེས་ནས་ཐོབ་པ་དང་སྦྱོར་བྱུང་
དགེ་བ་རྣམ་པ་གཉིས་གཉིས་ཕྱེ་ནས་དྲུག་དང་། མ་
བསྒྲིབས་ལུང་མ་བསྟན་གྱི་སེམས་ལ། རྣམ་སྨིན་སྐྱེས་དང་སྤྱོད་ལམ་
པ་དང་བཟོ་ཡི་གནས་དང་སྤྲུལ་བ་དང་བཞི་ཡོད་ལ།དེ་ཡང་
འདོད་པ་ན་ལུང་བསྟན་མིན་པའི་སེམས་ལ་རྣམ་པ་
བཞིར་_ འབྱེད་པ་དང་། གཟུགས་ན་བཟོ་སེམས་མ་་་་་
གཏོགས་པ་གསུམ་དང་། གཟུགས་མེད་ན་རྣམ་སྨིན་སྐྱེས་ཁོ་ན་ཡོད་
པའོ། །། དེ་ལྟར་འདོད་པ་ན་སེམས་བརྒྱད་གཟུགས་ན་དྲུག་
གཟུགས་མེད་ན་བཞི་སློབ་སེམས་མི་སློབ་སེམས་ཏེ་ཉི་ཤུའོ། །གསུམ་
པ་བཅུ་གཉིས་པོ་གང་ལས་སེམས་གང་གསར་དུ་རྙེད་ཚུལ་ནི། ཁམས་
གསུམ་པ་ཡི་ཉོན་མོངས་ཅན་དག་རྙེད་པའི་ཚེ་རིམ་པ་བཞིན་་
125 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སེམས་དྲུག་དང་དྲུག་དང་གཉིས་གསར་དུ་རྙེད་དོ། །དེ་
ཡང་འདོད་པའི་ཉོན་མོངས་ཅན་གཉིས་རྙེད་པའི་སྟོབས་ཀྱིས་ཉོན་
མོངས་ཅན་བཞི་སློབ་སེམས་འདོད་པའི་དགེ་བ་དང་དྲུག་རྙེད་པ་སྲིད་
དོ། །གཟུགས་ཉོན་རྙེད་སྟོབས་ཀྱིས་འདོད་གཟུགས་ཀྱི་མ་བསྒྲིབས་པ་
གཉིས་གོང་མའི་ཉོན་མོངས་ཅན་གཉིས་སློབ་སེམས་གཟུགས་ཀྱི་དགེ་
བ་དང་དྲུག་རྙེད་དོ། །གཟུགས་མེད་ཉོན་མོངས་ཅན་རྙེད་སྟོབས་
ཀྱིས་རང་དང་སློབ་སེམས་གཉིས་རྙེད་དོ། །གཟུགས་སྐྱེས་དགེ་བ་
ལ་རང་ཉིད་དང་རང་གི་སྟོབས་ཀྱིས་འདོད་གཟུགས་ཀྱི་མ་
བསྒྲིབས་སེམས་གཉིས་དང་གསུམ་པོ་དག་གོ། སློབ་པ་ལ་
རང་ཉིད་དང་རང་གི་སྟོབས་ཀྱིས་འདོད་གཟུགས་ཀྱི་མ་བསྒྲིབས་་་
སེམས་གཉིས་དང་གཟུགས་མེད་དགེ་སེམས་དང་བཞི་རྙེད་
དོ། །དེ་དག་གི་ལྷག་མ་སེམས་དྲུག་ལ་རང་རང་རྙེད་པ་
ཙམ་ལས་རང་ཉིད་རྙེད་སྟོབས་ཀྱིས་གཞན་རྙེད་པ་དང་རང་གི་སྟོབས་
ཀྱིས་སེམས་དེ་དག་ལས་གང་ཡང་རྙེད་པ་མེད་དོ། །སེམས་ཉི་
ཤུ་ཕན་ཚུན་གང་གི་མཇུག་ཐོགས་སུ་འབྱུང་ཚུལ་ནི། རྒྱལ་སྲས་མའི་
བར་སྡོམ་ལས། འདོད་དགེ་སྦྱོར་བྱུང་ལས་བཅུ་དང༌། །དེ་བརྒྱད་དགེ་
བ་གཞན་ལས་ནི། །དགུ་སྟེ་དེ་ནི་བཅུ་གཅིག་ལས། །ཉོན་མོངས་པ་
ཅན་ལས་བདུན་ཏེ། །དེ་དག་སོ་སོར་བཅུ་བཞི་ལས། །སྤྱོད་ལམ་རྣམ་
སྨིན་སྐྱེས་ལས་བརྒྱད། །དེ་དག་བདུན་ལས་བཟོའི་གནས་ལས། །
དྲུག་སྟེ་དེ་ནི་བདུན་ལས་སོ། །སྤྲུལ་བ་ལས་གཉིས་དེ་གཉིས་ལས། །
གཟུགས་ན་སྦྱོར་བྱུང་དགེ་བ་ལས། །བཅུ་གཉིས་དེ་ནི་བཅུ་ལས་སོ། །
126

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་འབད་བྱུང་དགེ་ལས་བརྒྱད་དེ། །ལྔ་ལས་ཉོན་མོངས་ཅན་ལས་
དགུ ། དེ་ནི་བཅུ་གཅིག་ལས་ཡིན་ཏེ། །སྤྱོད་ལམ་རྣམ་སྨིན་སྐྱེས་
ལས་བདུན། །གཉིས་པོ་དེ་ནི་ལྔ་ལས་སོ། །མངོན་ཤེས་འབྲས་ལས་
སེམས་གཉིས་ཏེ། །དེ་བཞེན་དེ་ནི་གཉིས་ཉིད་ལས། །གཟུགས་མེད་
སྦྱོར་བྱུང་དགེ་ལས་བདུན། །དེ་ནི་དྲུག་པོ་ཁོ་ན་ལས། །མ་འབད་
བྱུང་བའི་དགེ་ལས་བདུན། །དེ་བཞི་ལས་གཞན་བརྒྱད་པ་ནི། །ཉོན་
མོངས་ཅན་ལས་དེ་བཅུ་ལས། །རྣམ་སྨིན་སྐྱེས་ལས་རྣམ་དྲུག་སྟེ། །
བཞི་ལས་སློབ་པ་ལས་དྲུག་། དེ་ནི་བཞི་བོ་ཁོ་ན་ལས། །མི་སློབ་
པ་ལས་ལྔ་དེ་ཡང་། །ལྔ་བོ་དག་གི་མཇུག་ཐོགས་སུ། །ཞེས་པ་ལྟར་
ཤེས་པར་བྱའོ། །
སྨྲས་པ།དབང་བོ་རྣམས་ཀྱི་ངོ་བོ་རབ་དབྱེ་དང་། །འདུས་བྱས་
སྐྱེ་ཚུལ་རྒྱུ་རྐྱེན་འབྲས་བུ་སོགས། །དཀའ་བའི་གནས་རྣམས་ལེགས་
པར་ཤེས་འདོད་པས། །དབང་བོ་བསྟན་པའི་མཛོད་འདིར་འཇུག་
པར་རིགས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན་
འགྲེལ་ཉི་མའི་འོད་ཟེར་ལས་དབང་བོ་བསྟན་པ་ཞེས་བྱ་བ་སྟེ་གནས་
གཉིས་པའོ། །
-་་་127

མངོན་པ་མཛོད་ཀྱི་གནས་གསུམ་པའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་འཇིག་རྟེན་
བསྟན་པ་བཞུགས་སོ། །
༄༅། །རྩོད་ལྡན་ཚེ་ལོ་བརྒྱ་བའི་ཉམ་ཐག་འགྲོ །མི་འདོར་
རྗེས་སུ་འཛིན་པའི་ངོ་མཚར་ལ། ། རྒྱལ་དང་རྒྱལ་སྲས་ཀུན་གྱིས་་་
མགྲིན་གཅིག་ཏུ། །པད་དཀར་ལྟ་བུར་བསྔགས་པས་དགེ་ལེགས་་་
སྩོལ། །
གཉིས་པ་དེ་ཉིད་ངེས་པར་བྱེད་ཚུལ་ལ། ཤེས་བྱ་སྡུག་བསྔལ་གྱི་
བདེན་པ་གཏན་ལ་དབབ་པ། སྤང་བྱ་ཀུན་འབྱུང་གི་བདེན་པ་གཏན་
ལ་དབབ་པ། ཐོབ་བྱ་འགོག་ལམ་གྱི་བདེན་པ་གཏན་ལ་དབབ་པ་དང་
གསུམ། དང་བོ་ལ། ནང་བཅུད་ཀྱི་འཇིག་རྟེན་གྱི་རྣམ་བཞག་དང་། ཕྱི་
སྣོད་ཀྱི་འཇིག་རྟེན་གྱི་རྣམ་བཞག་གཉིས། དང་བོ་ལ། དབྱེ་བ་སྤྱིར་
བསྟན་པ།སྐྱེ་ཚུལ་རྟེན་འབྲེལ་གྱི་རང་བཞིན་རྒྱས་པར་བཤད་པ།སྐྱེ་བ་
གནས་པའི་ཐབས་བཤད་པ།གནས་པ་འཆི་འཕོ་བའི་སེམས་བཤད་པ།
སེམས་ཅན་གྱི་ཚོགས་གསུམ་དུ་སྡུད་པ་དང་ལྔ། དང་བོ་ལ། ཁམས་
གསུམ་དུ་དབྱེ་བ། འགྲོ་བ་ལྔར་དབྱེ་བ། སྐྱེ་གནས་བཞིར་དབྱེ་བ་དང་
གསུམ། དང་བོ་ལ། འདོད་ཁམས། གཟུགས་ཁམས། གཟུགས་མེད་ཀྱི་
ཁམས་བཤད་པ་དང་གསུམ།དང་བོ་ནི། དམྱལ་བ་ཡི་དྭགས་དུད་འགྲོ་
དང་། །མི་རྣམས་དང་ནི་འདོད་ལྷ་དྲུག་གི་དག་
128

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྣོད་དང་བཅས་པ་ནི་འདོད་པའི་ཁམས་ཡིན་ལ། དེ་ཡང་
དམྱལ་བ་ལ་ཚ་དམྱལ་བརྒྱད་དང་། མི་ལ་གླིང་བཞིར་
དབྱེ་བ་ལས་འདོད་ཁམས་དེ་ལ་རྣམ་པ་ཉི་ཤུ་ཡོད་དོ། །
གྲང་དམྱལ་དང་ཉེ་འཁོར་བ་རྣམས་ཚ་དམྱལ་གྱི་འཁོར་དང་གླིང་ཕྲན་
དག་གླིང་གི་འཁོར་དང་ལྷ་མིན་འགྲོ་བ་ལྔ་བོ་ཅི་རིགས་སུ་འདུས་པའི་
ཕྱིར་ན་དེ་དག་འདིར་མ་བགྲང་ངོ༌། །གཉིས་པ་ནི། གོང་མའི་གནས་
དག་བཅུ་བདུན་པོ་ནི་གཟུགས་ཀྱི་ཁམས་ཡིན་ལ་
དེར་ཡང་བསམ་གཏན་དང་བོ་གསུམ་པོ་སོ་སོ་ཡི་སྐྱེ་བོའི་
བསམ་གཏན་ཀྱི་ས་ནི་གསུམ་གསུམ་ཡོད་པ་ཡིན་
ནོ། །བསམ་གཏན་བཞི་བ་ལ་གནས་བརྒྱད་ཡོད་པས་ས་
ནི་བརྒྱད་པ་ཅན་ཡིན་ནོ། །དེ་ཡང་བསམ་གཏན་དང་བོ་ལ་
ཚངས་རིས་ཚངས་འདུན་ཚངས་ཆེན་གསུམ། གཉིས་པ་ལ་འོད་ཆུང་
ཚད་མེད་འོད་འོད་གསལ་གསུམ།གསུམ་པ་ལ་དགེ་ཆུང་ཚད་མེད་དགེ་
དགེ་རྒྱས་གསུམ།བསམ་གཏན་བཞི་བ་ལ་སྤྲིན་མེད་བསོད་ནམས་སྐྱེས་
འབྲས་བུ་ཆེ་བ་སྟེ་སོ་སྐྱེའི་གནས་གསུམ་དང༌། མི་ཆེ་བ་མི་གདུང་བ་གྱ་
ནོམ་སྣང་བ་ཤིན་ཏུ་མཐོང་བ་འོག་མིན་ཏེ་འཕགས་པའི་གནས་གཙང་
ལྔ་དང་བརྒྱད་ཡོད་དོ། །གསུམ་པ་ནི། གཟུགས་མེད་ཁམས་ན་
འདོད་གཟུགས་ལྟར་གྱི་གནས་མེད་དོ། །དེའི་ཕྱིར་རྒྱུ་སྙོམས་་་་
འཇུག་སྣ་ཚོགས་ཀྱི་དབང་གིས་སྐྱེ་བ་མི་འདྲ་བའི་བྱེ་བྲག་
ལས་ནི་ནམ་མཁའ་མཐའ་ཡས་སོགས་རྣམ་པ་བཞི་འོ། །
129

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཁམས་དེར་ནི་གཟུགས་མེད་ཀྱང་རིས་མཐུན་དང་
ལ་ཡང་ཁམས་དེའི་འགྲོ་བ་
དེར་མ་ཟད་སྲོག་དབང་
རྣམས་ཀྱི་སེམས་ཀྱི་རྒྱུ་ན་ནི་རྟེན་པ་ཡིན་ནོ། །གཉིས་པ་འགྲོ་བ་
ལྔར་དབྱེ་བ་ལ།དངོས་དང་།དོགས་གཅོད་གཉིས།དང་བོ་ནི།ཁམས་
གསུམ་དེར་ནི་དམྱལ་བ་ལ་སོགས་པའི་འགྲོ་བ་ལྔ་
བོ་རྣམས་ཅི་རིགས་པར་ཡོད་ལ། དེ་དག་ཀྱང་སྲིད་པ་བདུན་བསྟན་
པའི་མདོ་སོགས་ལས་དང་རང་གི་མིང་གིས་བསྟན་ཅིང་འགྲོ་བ་
དེ་དག་གི་ངོ་ཁོ་ནི་མ་བསྒྲིབས་ལུང་མ་བསྟན་ཁོ་ན་ཡིན་པས་
ཉོན་མོངས་ཅན་ཡང་མིན་ལ་ལུང་དུ་བསྟན་པ་
དགེ་བ་དང་མི་དགེ་བའང་མིན་ནོ། །འགྲོ་བ་དེ་དག་སེམས་
ཅན་ཞེས་བྱ་བ་ཡིན་ཀྱང་བར་སྲིད་ནི་མིན་ཏེ།འགྲོ་བ་
དང་བར་སྲིད་འགལ་བར་གསུངས་པས་སོ། །གཉིས་པ་ལ། སེམས་ཀྱི་
གནས་པ་བདུན་བཤད་པ། སེམས་ཅན་གྱི་གནས་པ་དགུ་བཤད་པ།
སེམས་ཀྱི་གནས་པ་བཞི་བཤད་པ་དང་གསུམ། དང་བོ་ནི། ལུས་དང་
འདུ་ཤེས་གཉིས་ཀ་ཐ་དད་པ་ནི་འདོད་པའི་ལྷ་མི་རྣམས་
དང་། ལུས་ཐ་དད་ཅིང་འདུ་ཤེས་གཅིག་པ་ནི་ཚངས་རིས་སུ་དང་
བོར་སྐྱེས་པའི་ལྷ་རྣམས་དང་། དེ་ལས་ལྡོག་པ་ལུས་གཅིག་ཅིང་
འདུ་ཤེས་ཐ་དད་པ་ནི་བསམ་གཏན་གཉིས་པའི་ལྷ་རྣམས་དང་།
ལུས་དང་འདུ་ཤེས་གཉིས་ཀ་གཅིག་·པ་ནི་བསམ་གཏན་
130

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་པའི་ལྷ་རྣམས་སོ། །སྲིད་རྩེ་མ་གཏོགས་པའི་གཟུགས་ཅན་
མ་ཡིན་པ་གསུམ་པོ་དག་ཀྱང་རྣམ་ཤེས་ཀྱི་གནས་
པ་ཡིན་པས་དེ་ལྟར་ན་རྣམ་ཤེས་ཀྱི་གནས་པ་བདུན་ནོ། །
དེ་དག་གི་ལྷག་མ་ངན་སོང་གསུམ་དང་། བསམ་གཏན་བཞི་བ་
དང་།སྲིད་རྩེ་གསུམ་ནི་རྣམ་ཤེས་ཀྱི་གནས་པ་མིན་ཏེ།དེ་གསུམ་ལ་རིམ་
པ་བཞིན་རྣམ་ཤེས་དེ་འཇོམས་བྱེད་ཀྱི་སྡུག་བསྔལ་དང་། འདུ་
ཤེས་མེད་པ་དང་འགོག་པའི་སྙོམས་འཇུག་ལྡན་པའི་ཕྱིར་་་
རོ། །འདི་ནི་འགོག་པའི་སྙོམས་འཇུག་སྲིད་རྩེའི་སས་བསྡུས་ཡིན་པ་
ལ་བསམས་སོ། །གཉིས་པ་ནི། སྲིད་རྩེ་དང་འདུ་ཤེས་མེད་པའི་སེམས་
ཅན་དང་ལྔར་བཤད་པའི་རྣམ་ཤེས་ཀྱི་གནས་པ་བདུན་པོ་
རྣམས་ལ་སེམས་ཅན་གྱི་ནི་གནས་པ་དགུར་མདོ་ལས་
བཤད་དོ། །ལས་ཀྱི་དབང་གིས་མི་འདོད་བཞིན་དུ་
གནས་པ་ཡིན་གྱི་རང་དགར་གནས་པ་མིན་པའི་ཕྱིར་ན་
སྔར་གྱི་དགུ་ལས་གཞན་ངན་སོང་གསུམ་ནི་སེམས་ཅན་གྱི་
གནས་པ་མིན་ནོ། །གསུམ་པ་ནི།སེམས་ཀྱི་གནས་པ་དག་ནི་
ཡང་རྣམ་པ་བཞི་སྟེ། རྣམ་ཤེས་མ་གཏོགས་པའི་ཟག་པ་
དང་བཅས་པའི་ཕུང་བོ་བཞི་བོ་རྣམས་ཡིན་པའི་ཕྱིར། དེ་ཡང་
རང་གི་ས་པ་ཉིད་ཡིན་གྱི་ས་གཞན་གྱི་ནི་མ་ཡིན་ནོ། །རྣམ་ཤེས་
ནི་གནས་པ་བོ་འབའ་ཞིག་ཡིན་པས་རྣམ་ཤེས་ཀྱི་གནས་
131

མངོན་པ་མཛོད་ཀྱི་གནས་གསུམ་པའི་ཟུར་མཆན།
པར་མ་བཤད་དོ། །དེ་དག་གི་བསྡུ་བ་དཔྱད་ན་མུ་ནི་བཞི་
ཡིན་ནོ། །དེ་ཡང་རྣམ་ཤེས་ཀྱི་གནས་པ་བདུན་གྱིས་བསྡུས་ལ། བཞིས་
མ་བསྡུས་པ་ནི་བདུན་གྱིས་བསྡུས་པའི་རྣམ་ཤེས་སོ། མུ་གཉིས་པ་ནི་
སྲིད་རྩེ་དང་ངན་སོང་བའི་རྣམ་ཤེས་ལས་གཞན་པའི་ཟག་ཕུང་རྣམས་
སོ། །གཉིས་ཡིན་ནི་བདུན་གྱིས་བསྡུས་པའི་གཟུགས་ཕུང་སོགས་་་
བཞིའོ། གཉིས་མིན་ནི་སྲིད་རྩེ་དང་ངན་སོང་བའི་རྣམ་ཤེས་དང་ཟག་
མེད་རྣམས་སོ། །གསུམ་པ་སྐྱེ་གནས་བཞིར་དབྱེ་བ་ལ། གང་དུ་འཇུག་
པ་སྐྱེ་གནས་ཀྱི་དབྱེ་བ། གང་འཇུག་པ་བར་སྲིད་ཀྱི་རང་བཞིན།དེ་སྐྱེ་
གནས་སུ་འཇུག་ཚུལ་དང་གསུམ།དང་བོ་ནི།ཁམས་གསུམ་པོ་དེར་
ནི་ཅི་རིགས་པར་སྒོ་ང་ལས་སྐྱེས་པ་སོགས་སེམས་ཅན་
གྱི་སྐྱེ་གནས་བཞི་དག་ཏུ་ཤེས་པར་བྱའོ། །མི་དང་དུད་འགྲོ་
ལ་སྐྱེ་གནས་རྣམ་པ་བཞི་ལས་སྐྱེ་བ་ཡོད་དོ། །དེ་ཡང་་་་
བསྐལ་བ་དང་བོའི་མི་རྣམས་བརྫུས་སྐྱེས་དང་།རྒྱལ་བོ་ལྔ་ལེན་གྱི་བུ་ལྔ་
བརྒྱ་དང་གནས་བརྟན་གྲགས་དང་ཉེ་བའི་གྲགས་ལྟ་བུ་ནི་སྒོང་སྐྱེས་
དང་། རྒྱལ་བོ་ང་ལས་ནུ་ལྟ་བུ་དྲོད་གཤེར་སྐྱེས་ཡིན་པ་སོགས་སོ།།
དམྱལ་བ་རྣམས་དང་ལྷ་རྣམས་དང་སྲིད་པ་བར་མ་རྣམས་ནི་
བརྫུས་ཏེ་སྐྱེས་པ་ཁོ་ནའོ། །ཡི་དྭགས་ནི་ཕལ་ཆེར་བརྫུས་ཏེ་
སྐྱེས་པ་ཡིན་ལ་།མངལ་ནས་སྐྱེ་བའང་འགའ་ཞིག་ཡོད་པ་
ཡིན་ཏེ།ཡི་དྭགས་མོའི་བྱུང་བ་ལྟར་རོ། །གཉིས་པ་ལ།བར་སྲིད་ཀྱི་
ངོ་བོ།སྒྲུབ་བྱེད།ཁྱད་ཆོས་དང་གསུམ།དང་བོ་ནི།བར་སྲིད་ནི་འདིར་
--- 132

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གང་ཞིག་འཆི་སྲིད་དང་སྐྱེ་བ་ཕྱི་མ་སྔོན་
དུས་ཀྱི་སྲིད་པའི་བར་དུ་འབྱུང་བའོ།།བགྲོད་པའི་ཡུལ་
སྲིད་དུ་མ་ཕྱིན་པའི་ཕྱིར་ན་སྲིད་པ་བར་མ་ནི་
བྱུང་བའི་སྲིད་པ་མིན་ཏེ།དེ་ནི་སྔོན་དུས་ཀྱི་སྲིད་པ་ལ་བཤད་
པའི་ཕྱིར་རོ། །གཉིས་པ་ལ། རིགས་པའི་སྒྲུབ་བྱེད་དང་། ལུང་གི་སྒྲུབ་
བྱེད་གཉིས།དང་བོ་ནི།ཕལ་ཆེན་སྡེ་བས་བར་སྲིད་མེད་པར་ལུང་གིས་
བསྒྲུབས་པ་ལ།དེ་མི་འཐད་དེ།སྐྱེ་སྲིད་ནི་སྔོན་གྱི་འཆི་སྲིད་དང་རྒྱུན་མ་
ཆད་པར་འབྱུང་བ་དཔེར་ན་འབྲུ་ཡི་ས་བོན་ལས་མྱུ་གུ་དང་དེ་
ལས་འབྲས་བུ་སོགས་རྒྱུན་མ་ཆད་པར་འབྱུང་བ་དང་ཆོས་
མཐུན་པའི་ཕྱིར་ན་སྐྱེ་བའི་སྲིད་པ་ནི་སྔོན་གྱི་འཆི་སྲིད་
པ་ལས་བྱུང་བ་མིན་ནོ། །བྱས་པ་ལ་
དང་བར་ཆད་
ཕྱོགས་སྔ་མ་ན་རེ།སྐྱེ་སྲིད་ནི་བར་ཆད་པ་ལས་བྱུང་ན་ཡང་རིགས་པས་
མི་གནོད་དེ། དཔེར་ན་སྐྱེས་བུའི་བྱད་བཞིན་ལས་མེ་ལོང་དུ་གཟུགས་
བརྙན་འབྱུང་བ་བཞིན་ནོ་ཞེས་ཟེར་ན། མེ་ལོང་ནང་དུ་གང་གི་
གཟུགས་བརྙན་གྱི་སྐྱེས་བུའི་བྱད་བཞིན་མ་གྲུབ་པའི་
ཕྱིར་ན་མི་འཐད་པ་དང་།རྒྱུན་གྱི་འབྲས་བུ་ཡིན་པའི་ཕྱིར་ཞེས་པའི་
རྟགས་དང་མི་འདྲ་བའི་ཕྱིར་ན་འཁྲུལ་བའི་དཔེ་དེ་ནི་
འཐད་པ་མ་ཡིན་ཏེ། གོ་ས་གཅིག་ན་ལྷན་ཅིག་ཏུ་ཐོགས་
བཅས་ཀྱི་གཟུགས་གཉིས་མེད་པའི་་ཕྱིར་དང་། གཟུགས་
133

མངོན་པ་མཛོད་ཀྱི་གནས་གསུམ་པའི་ཟུར་མཆན
བརྙན་ནི་བྱད་བཞིན་གྱི་ཤའི་རྫས་རྒྱུན་མིན་པའི་ཕྱིར་
དང་། བྱད་བཞིན་དང་མེ་ལོང་གཉིས་ཚོགས་པའི་རྐྱེན་ལས་
བྱད་བཞིན་གྱི་སྣང་བ་འབྱུང་བ་ཙམ་ཡིན་པའི་ཕྱིར་
རོ། །གཉིས་པ་ནི། སྲིད་པ་བདུན་བསྟན་པའི་མདོ་ལས། སྲིད་པ་ནི་
བདུན་ཏེ་དམྱལ་བའི་སྲིད་པ་དང་།དུད་འགྲོའི་སྲིད་པ་དང་།ཡི་དྭགས་
ཀྱི་སྲིད་པ་དང་། ལྷའི་སྲིད་པ་དང་། མིའི་སྲིད་པ་དང་། ལས་ཀྱི་སྲིད་པ་
དང་། སྲིད་པ་བར་མའོ། །ཞེས། སྟོན་པའི་རི་མོ་གསུམ་པའི་མགུར་
ནས་དངོས་སུ་གསུངས་པའི་ཕྱིར་བར་སྲིད་ཡོད་
པར་གྲུབ་ལ། དགའ་བོ་མངལ་འཇུག་གི་མདོ་ལས་ཀྱང་བར་སྲིད་པ་
ལ་དྲི་ཟ་ཞེས་པའི་མིང་གིས་གསུངས་པའི་ཕྱིར་རོ། །དེར་མ་
ཟད་ཕྱིར་མི་འོང་ལྔར་གསུངས་པའི་མདོ་དང་དམ་པའི་
འགྲོ་བ་བདུན་བསྟན་པའི་མདོ་ལས་ཀྱང་བར་མ་དོར་་་་
ཡོངས་སུ་མྱ་ངན་ལས་འདའ་བའི་ཆོས་ཅན་ཞེས་གསུངས་པའི་ཕྱིར་ན།
བར་སྲིད་པ་ཡོད་པར་གྲུབ་བོ། གསུམ་པ་བར་སྲིད་ཀྱི་ཁྱད་ཆོས་ནི།
བར་སྲིད་དང་སྔོན་དུས་ཀྱི་སྲིད་པ་དེ་དག་ནི་འཕེན་པ་
གཅིག་པའི་ཕྱིར་ན།བར་སྲིད་ནི་རང་གི་སྔོན་དུས་ཀྱི་སྲིད་པ་
འབྱུང་.འགྱུར་གྱི་ཤ་ཚུགས་ཅན་ཡིན་ལ་དེ་ཡང་ཆ་ཐམས་
ཅད་ནས་མཚུངས་མི་དགོས་སོ། །སྔོན་དུས་གྱི་སྲིད་པ་དེ་ནི་འཆི་
བའི་སྲིད་པའི་སྔོན་རོལ་ཏེ་སྐྱེ་བའི་སྐད་ཅིག་གཉིས་པ་ཕན་
134

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆད་ནས་འཆི་སྲིད་ཚུན་ཆད་ཀྱི་སྲིད་པ་ཉིད་ལ་བཤད་དོ། །
བར་སྲིད་དེ་ཡང་འགྲོ་བ་རང་རང་གི་རིས་མཐུན་པ་དག་གི་
ཡི་མིག་རྣམ་པར་དག་པས་་
བར་སྲིད་པ་དང་།ལྷ་
མཐོང་གི་གཞན་གྱིས་མི་མཐོང་ངོ་། །བར་སྲིད་པ་དེ་ནི་ལས་ཀྱི་
རྫུ་འཕྲུལ་གྱི་ཤུགས་དང་ལྡན་ཞིང་དབང་བོ་ཀུན་ཚང་
ལ་རི་བྲག་སོགས་ལ་ཡང་ཐོགས་པ་མེད་པའི་ལུས་དང་
ལྡན་ནོ། །འགྲོ་བ་གང་དུ་སྐྱེ་འགྱུར་གྱི་བར་སྲིད་གྲུབ་ན་འགྲོ་བ་
གཞན་དུ་མི་ཟློག་གོ་དེའི་ཕྱིར་ཀུན་བཏུས་དང་མི་འདྲའོ། །
འདོད་པའི་བར་སྲིད་པ་དེ་ནི་དྲི་ཟའོ། །གཟུགས་མེད་པ་ལ་གནས་
མེད་པས་གང་དུ་ཤི་བ་དེར་ཉིང་མཚམས་སྦྱོར་བའི་བར་སྲིད་མེད་
ཀྱང་། གཟུགས་མེད་ཀྱི་སྐྱེ་སྲིད་རང་གི་རྒྱུན་སྔ་མ་འཆི་སྲིད་དང་བར་
ཆད་པ་ལས་བྱུང་བས་སྐྱོན་མེད་དོ། །གསུམ་པ་སྐྱེ་གནས་སུ་འགྲོ་བའི་
ཚུལ་ལ། སྐྱེ་གནས་སུ་འགྲོ་ཚུལ་དངོས་དང་། སྐྱེ་གནས་སུ་འཇུག་པའི་
དབྱེ་བ་གཉིས། དང་བོ་ནི། འདོད་པའི་བར་སྲིད་པ་དེ་ཕོར་སྐྱེ་འགྱུར་
ཡིན་ན་ཕ་ལ་སྡང་ཞིང་མ་ལ་ཆགས་པ་དང༌། མོར་སྐྱེ་ན་དེ་ལས་ལྡོག་
པའི་བློ་ནི་ཕྱིན་ཅི་ལོག་ཏུ་གྱུར་པས་རྩེ་དགས་འགྲོ་བའི་ཡུལ་
མངལ་དུ་འགྲོ་འོ། །དྲི་དང་གནས་ལ་མངོན་པར་
འདོད་ཅིང་སྲེད་པས་སྐྱེ་གནས་སུ་འཇུག་པ་ནི་རིམ་པ་བཞིན་སྐྱེ་
གནས་གཞན་དྲོད་གཤེར་སྐྱེ་དང་རྫུས་སྐྱེ་གཉིས་སུ་འཇུག་ཚུལ་
ཡིན་ནོ། །དམྱལ་བ་ཡི་བར་སྲིད་པ་ནི་སྤྱིའུ་ཚུགས་ཁོ་ནར་
,- 135

མངོན་པ་མཛོད་ཀྱི་གནས་གསུམ་པའི་ཟུར་མཆན།
འགྲོ་བ་ཡིན་ཏེ། རིན་ཆེན་ཕྲེང་བ་ལས། བླུན་པོ་མཁས་པའི་ང་
རྒྱལ་ཅན། །སྤོང་བས་མ་རུངས་བདག་ཉིད་ཅན། །མནར་མེད་པར་
ནི་སྤྱིའུ་ཚུགས་འགྲོ།ཞེས་གསུངས་པ་ལྟར་རོ། །གཉིས་པ་ནི།མདོ་ལས།
དགའ་བོ་མངལ་དུ་འཇུག་པ་ནི་བཞི་སྟེ། ཞེས་མངལ་དུ་འཇུག་པའི་
དབྱེ་བ་བཞིར་གསུངས་པ་ལས་གཅིག་ནི་མའི་མངལ་དུ་
ཤེས་བཞིན་དུ་འཇུག་གོ།གཞན་དག་ནི་འཇུག་པ་མ་ཟད་
མངལ་ན་གནས་པ་འང་ཤེས་སོ། །ཡང་གཞན་དག་ནི་
འཇུག་གནས་མ་ཟད་མངལ་ནས་འབྱུང་བའང་ཤེས་སོ། །
དེ་དག་ལས་གཞན་ཕལ་ཆེར་ནི་མངལ་དུ་འཇུག་གནས་
འབྱུང་བ་ཐམས་ཅད་ལ་རྨོངས་སོ། །སྒོ་ང་ལས་སྐྱེ་བ་
ནི་གསུམ་པོ་དེ་དག་ལ་རྟག་ཏུ་རྨོངས་པའོ། །དེ་ལྟར་མངལ་
དུ་འཇུག་པ་ནི་གསུམ་དག་སྟེ། འཁོར་ལོས་བསྒྱུར་བའི་རྒྱལ་
པོ་དང་རང་བྱུང་བསེ་རུ་ལྟ་བུའི་རང་རྒྱལ་དང་རང་བྱུང་་
སངས་རྒྱས་གཉིས་སོ། །འདི་གསུམ་ནི་རིམ་པ་བཞིན་ན་་་དུ་་་་
བསོད་ནམས་ཀྱི་ལས་རྒྱ་ཆེ་བས་སམ་ཡེ་ཤེས་རྒྱ་ཆེ་བས་
སམ་བསོད་ནམས་དང་ཡེ་ཤེས་གཉིས་ཀ་རྒྱ་ཆེའི་ཕྱིར་ན་
མངལ་དུ་འཇུག་པ་ཤེས་ལ་གནས་འབྱུང་མི་ཤེས་པ་དང་། འཇུག་་
གནས་ཤེས་ལ་འབྱུང་བ་མི་ཤེས་པ་དང་། གསུམ་ག་ཤེས་པ་དང་གོ་
རིམ་བཞིན་དུ་སྦྱར་རོ། །གཉིས་པ་སྐྱེ་ཚུལ་རྟེན་འབྲེལ་གྱི་རང་
136

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞིན་རྒྱས་པར་བཤད་པ་ལ། དངོས་དང་། ཞར་བྱུང་སྲིད་པ་བཞིའི་
ཁྱད་པར་ལ་དཔྱད་པ་གཉིས།དང་བོ་ལ།འཁོར་བར་འཇུག་ཚུལ་གྱི་སྒོ་
ནས་མདོར་བསྟན་པ། གྲུབ་པའི་འཁོར་བ་རྒྱས་པར་བཤད་པ། ཉོན་
མོངས་པ་གསུམ་དཔེས་མཚོན་ཚུལ་གྱི་སྒོ་ནས་དོན་བསྡུ་བ་དང་གསུམ།
དང་བོ་ལ། འཁོར་བར་འཇུག་ཚུལ་དངོས་དང་། སྲིད་པའི་རྒྱུན་ཐོག་
མེད་དུ་བསྟན་པ་གཉིས།དང་བོ་ནི།ཕྱི་རོལ་བ་ལྟར་བདག་རྟག་
པ་ནི་མེད་ཀྱང་སྔ་མ་ནས་འདི་དང་འདི་ནས་ཕྱི་མར་འགྲོ་བ་བོ་
ནི་ཕུང་བོ་བཞིའམ་ལྔའི་རྒྱུན་ཙམ་ལ་འདོད་པ་ཉིད་
དོ། །ཚེ་སྔོན་མའི་ཉོན་མོངས་པ་དང་ལས་ཀྱིས་མངོན་
པར་འདུས་བྱས་པའི་སྲིད་པ་བར་མའི་ཕུང་བོའི་རྒྱུན་
གྱིས་འགྲོ་བ་ན་དཔེར་ན་མར་མེ་རྒྱུན་སྐད་ཅིག་་
གཞན་དུ་འགྲོ་བཞིན་དུ་མངལ་དུ་འགྲོ་འོ། །གཉིས་པ་ནི། སྔ་
མའི་ལས་ཉོན་གྱིས་ཇི་ལྟར་འཕངས་པ་བཞིན་དུ་རིམ་
གྱིས་ཕུང་བོའི་རྒྱུན་སྐྱེས་ནས་ནར་སོན་པ་ན། ཡང་ལས་དང་
ཉོན་མོངས་ཀྱི་དབང་གིས་འཇིག་རྟེན་ཕ་རོལ་དག་ཏུ་འགྲོ་
འོ། །དེའི་ཕྱིར་སྲིད་པའི་འཁོར་ལོ་འདི་ལ་ཐོག་མ་མེད་
དོ། །གཉིས་པ་གྲུབ་པའི་འཁོར་བ་རྒྱས་པར་བཤད་པ་ལ། བྱེ་སྨྲའི་
ལུགས་དང་།མདོ་སྡེ་བའི་ལུགས་གཉིས།དང་བོ་ལ།རྫོགས་ཚུལ།བསྡུ་
བ།འཁོར་ཚུལ་དང་གསུམ།དང་བོ་ལ།མདོར་བསྟན།རྒྱས་བཤད།དོན་
བསྡུ་དང་གསུམ།དང་བོ་ནི།སྲིད་པའི་འཁོར་ལོ་དེ་ནི་རྟེན་ཅིང་འབྲེལ་
137

མངོན་པ་མཛོད་ཀྱི་གནས་གསུམ་པའི་ཟུར་མཆན།
བར་འབྱུང་བའི་ཡན་ལག་བཅུ་གཉིས་སུ་འགྱུར་ལ་དེ་ཡང་
སྐྱེ་བ་སྔ་ཕྱི་བར་གསུམ་གྱི་ཆ་གསུམ་མོ། །ཆ་གསུམ་དུ་འབྱེད་ཚུལ་
ནི་ཚེ་སྔོན་དང་ཕྱི་མའི་མཐར་ཡན་ལག་གཉིས་གཉིས་
དང་། ཚེ་བར་དུ་ཡན་ལག་བརྒྱད་ལྡན་ནོ། །དེ་ཡང་སྐྱེ་
གནས་གཞན་གསུམ་གྱིས་བསྡུས་པའི་ཚེ་ཡོངས་རྫོགས་ལྡན་པ་
དག་གི་དབང་དུ་བྱས་ལ།བར་མ་དོར་འཆི་བ་སོགས་ལ་དེ་ལྟར་ངེས་
པ་མེད་དོ། །གཉིས་པ་རྒྱས་བཤད་ནི། གནས་སྐབས་ཀྱི་མ་རིག་
པའི་རྟེན་འབྲེལ་ནི། ཉོན་མོངས་པ་སྲེད་པ་དང་ལེན་པ་ལ་ཚེ་
སྔོན་མར་སྤྱོད་པའི་གནས་སྐབས་ཀྱི་ཕུང་བོ་ལྔའོ། །འདུ་
བྱེད་དག་ནི་ཚེ་སྔོན་མར་ལས་གསོག་པའི་གནས་
སྐབས་ཀྱི་ཕུང་བོ་ལྔའོ། །གསུམ་པ་རྣམ་ཤེས་ནི་ཚེ་འདིར་
ཉིང་མཚམས་སྦྱོར་དུས་ཀྱི་ཕུང་བོ་ཡིན་ནོ། །མིང་དང་་
གཟུགས་ནི་དེ་ཕན་ཆད་ཉིང་མཚམས་སྦྱར་བའི་སྐད་ཅིག་གཉིས་
པ་ནས་སྐྱེ་མཆེད་དྲུག་དོད་པ་ཚུན་ཆད་དོ། །ལྔ་བ་སྐྱེ་་་
མཆེད་དེ་ནི་ཡུལ་དབང་རྣམ་ཤེས་གསུམ་འདུས་པ་ནས་
ཡུལ་ལོངས་སྤྱོད་ནུས་པ་ཚུན་ཆད་དོ། །རེག་པ་ནི་ཡུལ་དབང་
རྣམ་ཤེས་གསུམ་འདུས་ཏེ་ཡུལ་ཡོངས་སུ་གཅོད་པ་ནས་བདེ་སྡུག་
ལ་སོགས་པ་རྣམས་ཀྱི་རྒྱུ་ཡིད་དུ་འོང་མི་འོང་སོགས་ཤེས་
ནུས་པ་ཚུན་ཆད་དོ། །བདུན་པ་ཚོར་བ་ནི་བདེ་སྡུག་ཤེས་པ་
138

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ས་འཁྲིག་པ་སྤྱོད་མི་ནུས་པ་ཚུན་ཆད་དོ།།བརྒྱད་པ་
ནས་
སྲེད་པ་ནི་འདོད་ཡོན་གྱི་ལོངས་སྤྱོད་དང་འཁྲིག་
པ་ལ་ལོངས་སྤྱོད་ཅིང་ཡུལ་འཚོལ་བ་ལ་མ་ཞུགས་པའི་བར་གྱི་
ཆགས་པ་ཅན་གྱི་ཕུང་བོའོ། །དགུ་བ་ཉེ་བར་ལེན་པ་
ནི་སྲེད་པའི་ཡུལ་དུ་གྱུར་པའི་ལོངས་སྤྱོད་རྣམས་ཐོབ་པར་བྱ་
བའི་ཕྱིར་ཡོངས་སུ་རྒྱུག་པའི་གནས་སྐབས་ཀྱི་ཕུང་བོ་
ལྔའོ། དེ་ནས་ཡང་སྲིད་ཀྱི་འབྲས་བུ་འབྱུང་བར་
འགྱུར་བའི་འཕེན་བྱེད་ཀྱི་ལས་གསོག་པར་བྱེད་པའི་
གནས་སྐབས་ཀྱི་ཟག་ཕུང་དེ་ནི་བཅུ་བ་སྲིད་པ་ཡིན་
ནོ། །སྐྱེ་བ་ཕྱི་མར་ཉིང་མཚམས་སྦྱོར་བ འི་དུས་ཀྱི་ཟག་ཕུང་
སྐད་ཅིག་མ་དང་བོ་ནི་བཅུ་གཅིག་པ་སྐྱེ་བ་ཡིན་ནོ།།ཕྱི་མའི་
མིང་གཟུགས་ནས་ཚོར་བའི་བར་ནི་སྔ་མའི་རྒ་ཤི་
རིགས་པའི་རྟེན་འབྲེལ་ཡིན་ནོ། །འདི་ནི་རྟེན་འབྲེལ་
གནས་སྐབས་བར་འདོད་པ་དག་གི་ལུགས་ཡིན་ནོ་ལོ། །དེ་
ཡང་ཡན་ལག་རང་རང་གི་གནས་སྐབས་ན་རང་རང་གཙོ་བོའི་
ཕྱིར་ན་ཡན་ལག་བསྒྲགས་པ་ཡིན་ཏེ། དཔེར་ན་རྒྱལ་བོ་འཁོར་
བཅས་བྱོན་པ་ལ་རྒྱལ་བོ་བྱོན་ཞེས་པ་ལྟ་བུའོ། །དེའི་ཕྱིར་གནས་་
སྐབས་ཀྱི་མ་རིག་པའི་རྟེན་འབྲེལ་ལ་མ་རིག་པའི་རྟེན་འབྲེལ་མི་་་་
དགོས་པའི་ཚུལ་ཤེས་ལ་དེས་གཞན་ཡང་མཚོན་ནོ། །གསུམ་པ་དོན་
139 ——

མངོན་པ་མཛོད་ཀྱི་གནས་གསུམ་པའི་ཟུར་མཆན།
བསྡུ་བ་ནི། དེ་ལྟར་བསྟན་པའི་དགོས་པ་ནི་ཡོད་དེ། སྔོན་གྱི་མཐའ་
དང་ཕྱི་མའི་མཐའ་དང་བར་དག་ལ་རྨོངས་པ་རྣམ་
པར་བཟློག་པའི་དོན་དུ་ཡིན་པའི་ཕྱིར་རོ། །གཉིས་པ་བསྡུ་བ་
ལ། ཉོན་མོངས་པ་གསུམ་དུ་བསྡུ་བ་དང་། རྒྱུ་འབྲས་གཉིས་སུ་བསྡུ་བ་
གཉིས།དང་བོ་ནི།ཡན་ལག་བཅུ་གཉིས་པོ་དག་ལས་ཉོན་མོངས་
པ་ནི་མ་རིག་པ་དང་སྲེད་པ་དང་ལེན་པ་གསུམ་མོ། །ལས་ཅི
ནི་
འདུ་བྱེད་དང་སྲིད་པ་གཉིས་སོ། །ལས་དང་ཉོན་མོངས་པ་རྟེན་
པའི་གཞི་ནི་དེ་དག་གི་ལྷག་མ་བདུན་ནོ། །གཉིས་པ་ནི།
ཡན་ལག་བདུན་པོ་དེ་དག་ནི་དེ་བཞིན་དུ་འབྲས་བུ་འང་
ཡིན་ནོ། །ཅིའི་ཕྱིར་ཚེ་དང་བོ་ལ་རྒྱུའི་རྟེན་འབྲེལ་གཉིས་དང་
འབྲས་བུའི་རྟེན་འབྲེལ་ལྔར་ཕྱེ་ལ། ཚེ་གསུམ་པ་ལ་རྒྱུ་གསུམ་དང་
འབྲས་བུ་གཉིས་སུ་བསྡུས་ཤེ་ན། སྐྱེ་བ་ཐོག་མཐའ་གཉིས་ཀྱི་རྒྱུ་
འབྲས་ཀྱི་རྟེན་འབྲེལ་མདོར་བསྡུས་ཏེ་བསྟན་པ་ནི།ཚེ་
བར་མའི་འབྲས་བུ་ལ་ལྔ་དང་རྒྱུ་ལ་གསུམ་དུ་ཕྱེ་བའི་རྗེས་སུ་
དཔག་པ་ལས་ཚེ་དང་བོའི་མ་རིག་པ་ལ་གཉིས་སུ་ཕྱེ་ནས་རྒྱུ་ལ་
རྣམ་པ་གསུམ་དང་། ཚེ་གསུམ་པའི་རྒ་ཤི་ལ་རྣམ་པ་བཞིར་ཕྱེ་ནས་
འབྲས་བུ་རྣམ་པ་ལྔར་དཔག་ནུས་པའི་ཕྱིར་རོ། །དེའི་ཕྱིར་ལུགས་
འདི་ལ་གཉིས་པ་འདུ་བྱེད་དང་བཅུ་བ་སྲིད་པ་ལ་ཁྱད་པར་མེད་དོ། །
གསུམ་པ་འཁོར་ཚུལ་ནི།ཉོན་མོངས་པ་སྲེད་པ་ལས་ཉོན་མོངས་
140 ་་་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་ལེན་པ་དང་དེ་ལས་བྱ་བ་སྟེ་འདུ་བྱེད་ཀྱི་ལས་དང་
བཅུ་བ་སྲིད་པ་འབྱུང་བ་ཉིད་དོ། །དེ་ལས་གཞི་གསུམ་པ་རྣམ་
ལས་ཤེས་དང་བཅུ་གཅིག་པ་སྐྱེ་བ་འབྱུང་ལ་གཞི་དེ་དག་
གཞི་མིང་གཟུགས་སོགས་དང་རྒ་ཤི་འབྱུང་བ་དང་དེ་དག་
ལས་ཀྱང་ཉོན་མོངས་མ་རིག་པ་སོགས་སྐྱེ་བས་སོ། འདི་
དག་ནི་སྲིད་པའི་ཡན་ལག་བཅུ་གཉིས་ཀྱི་འཁོར་ལུགས་
སོ། །སྐབས་འདིར་ནི་མདོ་ལས།དགེ་སློང་དག་ཁྱེད་ལ་རྟེན་
ཅིང་འབྲེལ་བར་འབྱུང་བ་དང་རྟེན་ཅིང་འབྲེལ་བར་བྱུང་བའི་ཆོས་
རྣམས་ཀྱང་བསྟན་པར་བྱའོ།།ཞེས་པའི་དོན་བཤད་པར་བྱ་སྟེ། དེ་
ཡང་རྟེན་ཅིང་འབྲེལ་བར་འབྱུང་བ་ཞེས་གང་གསུངས་པ་ནི་
རྒྱུ་ཡིན་ཏེ། ཉོན་མོངས་པ་གསུམ་དང་ལས་གཉིས་ཏེ་རྒྱུའི་རྟེན་
འབྲེལ་ལྔ་ལ་བཤད་པའི་ཕྱིར།རྟེན་ཅིང་འབྲེལ་བར་བྱུང་བ་ཞེས་
གང་གསུངས་པ་ནི་འབྲས་བུ་ཡིན་པར་འདོད་དེ།གཞི་བདུན་པོ་
དེ་སྔར་གྱི་རྒྱུ་ལྔ་ལས་བྱུང་བའི་ཕྱིར་རོ། །གཉིས་པ་མདོ་སྡེ་བའི་ལུགས་
ལ། འདིར་བསྟན་རྟེན་འབྲེལ་བཞིའི་རང་བཞིན་དང་། ལྷག་མ་བཤད་
འཆད་ལ་ལྟོས་པར་བསྟན་པ་གཉིས།དང་བོ་ལ། མ་རིག་པ། མིང་།རེག་
པ། ཚོར་བའི་རྟེན་འབྲེལ་དང་བཞི། དང་བོ་ནི། རིག་པའི་དངོས་ཀྱི་
འགལ་ཟླ་མི་མཐུན་ཕྱོགས་སུ་གྱུར་པའི་ཆོས་གཞན་
སེམས་བྱུང་རྨོངས་པ་ནི་མ་རིག་པའི་དོན་ཡིན་ཏེ། དཔེར་ན་
141 ——

མངོན་པ་མཛོད་ཀྱི་གནས་གསུམ་པའི་ཟུར་མཆན།
མཛའ་བའི་འགལ་ཟླ་མི་མཛའ་བ་དང་བདེན་ཚིག་གི་འགལ་ཟླ་
རྫུན་ཚིག་སོགས་འཇོག་པ་བཞིན་ཡིན་པའི་ཕྱིར་།
མདོ་ལས་ཀྱང་མ་རིག་པའི་་ཀུན་སྦྱོར་སོགས་ཀྱི་ཚིག་གིས་་་་
གསུངས་པའི་ཕྱིར་རོ། །གལ་ཏེ་འཇིག་ཚོགས་ལ་ལྟ་བའི་
ཤེས་རབ་ངན་པའོ་ནི་མ་རིག་པ་ཡིན་ཏེ། དཔེར་ན་བུ་ངན་པ་ལ་བུ་
མ་ཡིན་ཞེས་བརྗོད་པ་བཞིན་ནོ་ཟེར་ན།འཐད་པ་མིན་ཏེ།ཤེས་
རབ་ངན་པ་དེ་ནི་ལྟ་བ་ཡིན་པའི་ཕྱིར་དང་། ལྟ་བ་ནི་
མ་རིག་པ་དེ་དང་མཚུངས་ལྡན་ཡིན་པའི་ཕྱིར་རོ།ཁྱབ་སྟེ།
མ་རིག་པ་དང་མཚུངས་ལྡན་གྱི་མ་རིག་པ་ཡོད་ན་རྫས་མཚུངས་་་་
ཉམས་པས་སོ། །མ་རིག་པ་ནི་ཤེས་རབ་ཉོན་མོངས་པར་བྱེད་
པ་བོ་ཉིད་དུའང་བསྟན་པའི་ཕྱིར་རོ། །གཉིས་པ་ནི། མིང་
གི་རྟེན་འབྲེལ་ནི་གཟུགས་ཅན་མིན་པའི་ཕུང་བོ་
བཞིའོ། །གསུམ་པ་ནི།རེག་པ་དྲུག་ནི་ཡིད་དབང་རྣམ་ཤེས་
གསུམ་འདུས་ཏེ་བྱུང་བ་ཡིན་ལ། དེ་ལས་དང་བོ་ལྔ་ནི་ཐོགས་
པའི་རེག་པ་ཡིན་ནོ། །དྲུག་པ་ཡིད་ཤེས་ཟག་བཅས་དང་་་
མཚུངས་ལྡན་གྱི་རེག་པ་ནི་བླ་དྭགས་ཚིག་ཅེས་བྱ་བའི་རེག་
པའོ། །རིག་པའི་རེག་པ་དང་མ་རིག་པའི་རེག་པ་དང་། དེ་
ལས་གཞན་པའི་རེག་པ་གསུམ་ནི་རིམ་པ་བཞིན་དྲི་
མེད་དང་ཉོན་མོངས་ཅན་དང་དེ་དག་གི་ལྷག་མ་དགེ་བ་
142

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཟག་བཅས་དང་མ་བསྒྲིབས་ལུང་མ་བསྟན་གྱི་རེག་པའོ། །གནོད་
སེམས་ཀྱི་རེག་པ་དང་།རྗེས་སུ་ཆགས་པའི་རེག་པ་དང་།བདེ་བ་
མྱོང་འགྱུར་གྱི་རེག་པ་ལ་སོགས་པ་ཡང་རྣམ་པ་གསུམ་
མོ། །དེ་ལྟར་ན་དྲུག་པ་ཚིག་བླ་དྭགས་ཀྱི་རེག་པ་གཉིས་སོ་སོར་
དང་། ཐོགས་པའི་རེག་པ་རང་ལྡོག་ནས་ཀྱང་གྲངས་ཕན་ལ་བརྩིས་
པས་རེག་པ་བཅུ་དྲུག་གོ། བཞི་བ་ཚོར་བའི་རྟེན་འབྲེལ་ལ། །སྤྱིར་
བསྟན་པ་དང་།ཡིད་ཚོར་བྱེ་བྲག་ཏུ་བཤད་པ་གཉིས།དང་བོ་ནི། རེག་
པ་དེ་དག་ལས་བྱུང་བའི་ཚོར་བ་ནི་དྲུག་གོ།དེ་ལས་
དང་བོ་ལྔ་ནི་དབང་བོའམ་ལུས་ཀྱིའོ། །སེམས་ཀྱི་ཚོར་
བ་ནི་དེ་ལས་གཞན་པའི་ཡིད་ཀྱིའོ། །གཉིས་པ་ཡིད་ཚོར་བྱེ་
བྲག་ཏུ་བཤད་པ་ལ།གྲངས་ཀྱི་སྒོ་ནས་མདོར་བསྟན་པ།ཡུལ་ལ་འཇུག་
ཚུལ་གྱི་སྒོ་ནས་རྒྱས་པར་བཤད་པ། ངོ་བོའི་སྒོ་ནས་དོན་བསྡུ་བ་དང་
གསུམ། །དང་བོ་ནི།སེམས་ཚོར་དེ་ཉིད་ལ་ཡིད་ཉེ་བར་རྒྱུ་
བའི་སྒོ་ནས་དབྱེ་བ་ལས་རྣམ་པ་དག་ནི་ཡང་བཅོ་བརྒྱད་དུ་
འགྱུར་རོ། །དེ་ཡང་གཟུགས་སོགས་ཡུལ་དྲུག་ལ་དམིགས་པའི་ཡིད་
བདེ་དྲུག་དང་ཡིད་མི་བདེ་དྲུག་དང་བཏང་སྙོམས་དྲུག་སྟེ་བཅོ་བརྒྱད་
དོ། །གཉིས་པ་ལ།འདོད་པ།གཟུགས།གཟུགས་མེད་ཀྱི་དབང་དུ་བྱས་
པ་དང་གསུམ། དང་བོ་ནི། འདོད་པ་ན་བཅོ་བརྒྱད་པོ་
ཐམས་ཅད་ཡོད་ལ་དེ་ཡང་རང་ས་ལ་དམིགས་པ་
ཅན་ནོ། །འདོད་པའི་ཉེར་རྒྱུའི་ཚོར་བའི་སྤྱོད་ཡུལ་གཟུགས་
143

མངོན་པ་མཛོད་ཀྱི་གནས་གསུམ་པའི་ཟུར་མཆན
ཅན་གྱི་ཁམས་བསམ་གཏན་བཞི་བོ་དག་ན་བཅུ་གཉིས་
ཡོད་དེ། དྲི་རོ་མ་གཏོགས་པའི་ལྷག་མ་རྣམས་ཡོད་པས་སོ། །དེའི་
གོང་མ་གཟུགས་མེད་ན་ཡུལ་ལྔ་མེད་པས་ཆོས་ལ་དམིགས་པའི་
འདོད་པའི་ཡིད་བདེ་སོགས་གསུམ་གྱི་དམིགས་པ་ཡོད་དོ། །
གཉིས་པ་ལ།བསམ་གཏན་དང་བོ་གཉིས་དང་།ཕྱི་མ་གཉིས་ཀྱི་དབང་
དུ་བྱས་པ་གཉིས། དང་བོ་ནི། བསམ་གཏན་དག་ན་ནི་ཉེར་
རྒྱུའི་ཚོར་བ་དུ་ཡོད་ཅེ་ན། དང་བོ་གཉིས་ན་ཡུལ་དྲུག་ལ་་་
དམིགས་པའི་ཡིད་བདེ་དྲུག་བཏང་སྙོམས་དྲུག་སྟེ་བཅུ་གཉིས་
ཡོད་ལ་དེ་ཡང་དམིགས་པ་འདོད་ཁམས་སུ་འགྲོ་7
རྣམས་ཀྱི་དབང་དུ་བྱས་སོ། །རང་ས་ལ་དམིགས་པ་
བརྒྱད་ཡོད་དེ། གཟུགས་སྒྲ་རེག་བྱ་ཆོས་ལ་དམིགས་པའི་ཡིད་བདེ་
བཞི་དང་བཏང་སྙོམས་བཞི་ཡོད་པའི་ཕྱིར། གཟུགས་མེད་པ་ནི་
ཆོས་ལ་དམིགས་པའི་ཡིད་བདེ་བཏང་སྙོམས་གཉིས་ཀྱིའོ། །
གཉིས་པ་ནི། བསམ་གཏན་ཕྱི་མ་གཉིས་ན་ཡིད་བདེ་མེད་པས་
བཏང་སྙོམས་དྲུག་ཁོ་ན་ཡོད་ལ།དེ་དྲུག་གི་དམིགས་པ་ནི་
འདོད་པའི་དབང་དུ་བྱས་པའོ། །རང་ས་ནི་དྲི་རོ་
མ་གཏོགས་པའི་གཞན་བཞི་ལ་དམིགས་པའི་བཏང་སྙོམས་བཞིའི་
དམིགས་པའོ། །དེའི་_ གོང་མ་གཟུགས་མེད་ནི་བསམ་་་་
གཏན་ཕྱི་མ་གཉིས་ཀྱི་ཉེར་རྒྱུའི་བཏང་སྙོམས་གཅིག་གི་དམིགས་
144

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་ཡིན་ནོ། །གསུམ་པ་ནི། གཟུགས་མེད་ནམ་མཁའ་མཐའ་
ཡས་ཀྱི་ཉེ་བར་བསྡོགས་ན་དྲི་རོ་ལས་གཞན་བཞི་ལ་དམིགས་
པའི་བཏང་སྙོམས་བཞི་ཡོད་དོ། །དེ་ཡང་ཉེར་བསྡོགས་བར་
ཆད་མེད་ལམ་གྱི་དམིགས་པ་་གཟུགས་ཁམས་བསམ་གཏན་
བཞི་བར་འགྲོ་བའི་དབང་དུ་བྱས་སོ། །དམིགས་པ་གཟུགས་
ཁམས་ཀྱི་གོང་མར་འགྲོ་བ་ནི་ཆོས་ལ་དམིགས་པའི་བཏང་
སྙོམས་གཅིག་པུའོ། །གཟུགས་མེད་_ དངོས་གཞི་ནའང་དེ་
གཅིག་པུ་ཡོད་ལ་དེ་ཡང་རང་ཁམས་ཁོ་ནའི་ཡུལ་
ཅན་ཡིན་ཏེ། གཟུགས་མེད་དངོས་གཞི་དགེ་རྣམས་ཀྱི། སྤྱོད་ཡུལ་
ཟག་བཅས་འོག་མ་མིན། །ཞེས་འཆད་པར་འགྱུར་བའི་ཕྱིར་རོ། །
གསུམ་པ་ངོ་བོའི་སྒོ་ནས་དོན་བསྡུ་བ་ནི། ཉེར་རྒྱུའི་ཚོར་བ་བཅོ་
པོ་བརྒྱད་ཐམས་ཅད་ཟག་དང་བཅས་པ་ཁོ་་་་
ནའོ། །གཉིས་པ་བཤད་པ་དང་འཆད་འགྱུར་ལ་ལྟོས་པར་བསྟན་པ་
ནི།གཟུགས་དང་རྣམ་ཤེས་སྐྱེ་མཆེད་སོགས་གནས་དང་བོར་བཤད་
ཟིན་པ་དང་། ལས་ཉོན་གནས་བཞི་བ་དང་ལྔ་བར་འཆད་
པར་འགྱུར་བ་།ཡིན་པའི་ཕྱིར་ན་སྔར་གྱི་བཞི་ལས་
གཞན་
དག་ནི་འདིར་མ་བཤད་ལ་སྐྱེ་བ་དང་རྒ་ཤི་ནི་རྣམ་ཤེས་ནས་ཚོར་བའི་
བར་ཅི་རིགས་སུ་འདུས་པའི་ཕྱིར་རོ། །གསུམ་པ་ཉོན་མོངས་གསུམ་
དཔེས་མཚོན་ཚུལ་གྱི་སྒོ་ནས་དོན་བསྡུ་བ་ལ ཉོན་མོངས་པའི་ཀུན་
ཉོན་དཔེ་ལྔ།ལས་ཀྱི་ཀུན་ཉོན་དཔེ་གསུམ།གཞིའི་ཀུན་ཉོན་དཔེ་གཅིག་
145

མངོན་པ་མཛོད་ཀྱི་གནས་གསུམ་པའི་ཟུར་མཆན།
གིས་མཚོན་ཚུལ་དང་གསུམ། དང་བོ་ནི། སྐབས་འདིར་ནི་ཉོན་
མོངས་པ་དང་ལས་ཀྱི་དཔེ་བཤད་པར་བྱ་སྟེ། ཉོན་མོངས་ནི་ས་
བོན་བཞིན་དང་། ཀླུ་བཞིན་དང་། རྩ་བ་བཞིན་དང་།
ན
ལྗོན་ཤིང་བཞིན་དང་།དེ་བཞིན་དུ་ཤུན་པ་བཞིན་དུ་འང་
འདོད་དེ།རིམ་པ་བཞིན་ཉོན་མོངས་པའི་ས་བོན་ལས་ལས་དང་
གཞིའི་མྱུ་གུ་དང་སྡོང་བོ་སོགས་འབྱུང་བའི་ཕྱིར་དང་། ཉོན་མོངས་
པའི་ཀླུ་གནས་པ་ན་སྐྱེ་བའི་མི་སྐམ་པའི་ཕྱིར་དང་།ཉོན་མོངས་པའི་རྩ་
བ་མ་ཕྱུངས་ན་ལས་དང་སྐྱེ་བའི་ཡལ་ག་མི་སྐམ་པའི་ཕྱིར་དང་། ཉོན་
མོངས་པའི་ལྗོན་ཤིང་གིས་ཉོན་མོངས་པ་དང་ལས་དང་གཞིའི་མེ་ཏོག་
དང་འབྲས་བུ་རྣམས་སྐྱེད་པའི་ཕྱིར་དང་། ཉོན་མོངས་པའི་ཤུན་པ་
དང་བཅས་པའི་ལས་ཀྱི་འབྲས་ཐུག་པོ་ཆེ་ལས་ཡང་སྲིད་ཀྱི་མྱུ་གུ་སྐྱེ་
བའི་ཕྱིར་རོ།གཉིས་པ་ནི།ལས་ནི་ཤུན་པ་དང་བཅས་པའི་
འབྲས་དང་འདྲ་ལ། དེ་བཞིན་དུ་སྨན་དང་ཡང་འདྲ་སྟེ།
སྨན་ལན་གཅིག་འཐུངས་པས་དེའི་ནུས་པ་ཉམས་པ་ལྟར་ལས་ཀྱིས་
མེ་
རྣམ་སྨིན་གཅིག་ཕྱུང་ནས་གཉིས་པ་མི་འབྱིན་པའི་ཕྱིར་དང་།
ཏོག་དང་འདྲ་སྟེ་མེ་ཏོག་ནི་འབྲས་བུའི་ཉེ་རྒྱུ་ཡིན་པ་བཞིན་
དུ་ལས་ཀྱང་རྣམ་སྨིན་གྱི་ཉེ་རྒྱུ་ཡིན་པའི་ཕྱིར། གསུམ་པ་ནི། སྡུག་
བསྔལ་གྱི་གཞི་བདུན་པོ་དག་ནི་བཟའ་བཏུང་གྲུབ་པ་་་་
བཞིན་ནོ། །གཉིས་པ་ཞར་བྱུང་སྲིད་པ་བཞིའི་ཁྱད་པར་ལ་དཔྱད་
པ་ནི།སྲིད་པ་བཞི་བོ་དེ་དག་ལས་སྐྱེ་བའི་སྲིད་པ་ནི་ཉོན་མོངས་
146

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཅན་ཁོ་ན་ཡིན་ལ། དེ་ཡང་ཕྲག་དོག་སེར་སྣ་སོགས་འགའ་ཞིག་མ་
གཏོགས་པའི་རང་གི་ས་པའི་ཉོན་མོངས་པ་ཀུན་གྱིས་
མཚམས་སྦྱོར་རོ། དེ་ལས་གཞན་པའི་བར་སྲིད་དང་། སྔོན་དུས་
ཀྱི་སྲིད་པ་དང་།འཆི་སྲིད་རྣམས་ལ་དགེ་སོགས་གསུམ་པོ་
ཡོད་དོ། །གཟུགས་མེད་ན་བར་སྲིད་མེད་པས་སྲིད་པ་གཞན་
གསུམ་ཙམ་ཡོད་དོ། །གསུམ་པ་སྐྱེ་བ་གནས་པའི་ཐབས་བཤད་པ་
ལ། ཟས་ཀྱི་བྱེད་ལས་མདོར་བསྟན་པ། སོ་སོར་རྒྱས་པར་བཤད་པ།
གྲངས་ཀྱི་སྒོ་ནས་དོན་བསྡུ་བ་དང་གསུམ།དང་བོ་ནི།འགྲོ་བ་རྣམས་
ནི་ཟས་ཀྱི་ས་གནས་པ་ཡིན་ནོ། །གཉིས་པ་ལ།གཟུགས་ཅན་གྱི་
ཟས། གཟུགས་ཅན་མ་ཡིན་པའི་ཟས། བར་སྲིད་ཀྱི་མིང་གི་རྣམ་གྲངས་
དང་གསུམ།དང་བོ་ནི།ཁམ་གྱི་ཟས་ནི་འདོད་པ་ཁོ་ན་ན་ཡོད་
ལ་དེ་ཡང་དྲི་རོ་རེག་བྱའི་སྐྱེ་མཆེད་གསུམ་གྱི་བདག་ཉིད་དོ། །
གཟུགས་ཀྱི་སྐྱེ་མཆེད་_ ལ་ཁམ་ཟས་ཡོད་པ་མ་ཡིན་ཏེ།
གཟུགས་ཀྱི་སྐྱེ་མཆེད་དེས་གང་ཟག་རང་གི་དབང་
ཀ
བོ་དང་གྲོལ་བ་དགྲ་བཅོམ་སོགས་ལ་མི་ཕན་པའི་
ཕྱིར་རོ།གཉིས་པ་ནི།རེག་པ་དང་སེམས་པ་དང་རྣམ་
ཤེས་དག་ནི་ཟག་པ་དང་བཅས་པ་ཁོ་ན་ཟས་ཡིན་
གྱི་ཟག་མེད་ནི་སྲིད་པའི་གཉེན་པོ་ཡིན་པའི་ཕྱིར་ཟས་མིན་ནོ། །
ཟས་དེ་གསུམ་ནི་ཁམས་གསུམ་པོ་དག་ན ་ཡོད་དོ།
147

མངོན་པ་མཛོད་ཀྱི་གནས་གསུམ་པའི་ཟུར་མཆན།
གསུམ་པ་ནི། ཡིད་ལས་བྱུང་བ་དང་སྲིད་པ་འཚོལ་
དང་དྲི་ཟ་དང་སྲིད་པ་བར་མ་དང་མངོན་པར་
འགྲུབ་པའི་སྲིད་པ་དག་ནི་རྣམ་གྲངས་པའོ། འོན་ཀྱང་དོན་
གཅིག་མ་ཡིན་ཏེ།གཟུགས་ཀྱི་བར་སྲིད་པ་དྲི་ཟ་མ་ཡིན་པའི་ཕྱིར་རོ། །
གསུམ་པ་ནི། འདི་ལ་གནས་དབང་བོ་དང་ནི་བརྟེན་པ་སེམས་
དང་སེམས་བྱུང་རྒྱས་པའི་དོན་དུ་རིམ་པ་བཞིན་མ་མ་ལྟ་བུའི་
ཁམ་རེག་གི་ཟས་གཉིས་བསྟན་ཏོ། །ཡང་སྲིད་གཞན་་་་
འཕེན་པ་དང་། ཡང་སྲིད་ཕྱི་མ་མངོན་པར་འགྲུབ་པ་ཡི་དོན་
དུ་མ་ལྟ་བུའི་སེམས་པ་དང་རྣམ་ཤེས་ཀྱི་ཟས་གཉིས་ཏེ་གོ་རིམ་
བཞིན་རུ་སྦྱར་རོ། །བཞི་བ་གནས་པ་འཆི་འཕོ་བའི་སེམས་ལ་
སེམས་གང་གིས་འཆི་བ། ཚོར་བ་གང་གིས་འཆི་བ། ཞར་བྱུང་དང་
བཅས་པ། ལུས་ཀྱི་ཕྱོགས་གང་ནས་འཆི་བ། གནད་གཅོད་ཀྱི་རྒྱུ་དང་
བཞི། དང་བོ་ནི། དགེ་རྩ་འཆད་པ་དང་། དེ་སླར་ཡང་
མཚམས་སྦྱོར བ་དང་། འདོད་ཆགས་དང་བྲལ་བ་དང་།
ཆགས་བྲལ་ལས་ཉམས་པ་དང་།འཆི་འཕོ་བ་དང་།སྐྱེ་བ་
ལེན་པའི་སེམས་དང་དྲུག་པོ་འདི་རྣམས་ནི་ཡིད་ཀྱི་རྣམ་
ཤེས་ཁོ་ནར་འདོད་དོ། །གཉིས་པ་ནི། འཆི་འཕོ་བ་དང་སྐྱེ་
བ་ལེན་པའི་སེམས་ཚོར་ནི་བཏང་སྙོམས་ཁོ་ན་ཡིན་ལ་
དེ་ཡང་བློ་རྩེ་གཅིག་པ་མཉམ་བཞག་ལ་སྐྱེ་འཆིའི་སེམས་
148

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མེད་ཅིང་སེམས་མེད་ཀྱི་གནས་སྐབས་ལ་སྐྱེ་འཆི་དེ་
དག་གང་ཡང་བྱེད་པ་མེད་དོ།།དགྲ་བཅོམ་པ་མྱ་ངན་
ལས་འདའ་བའི་སེམས་ནི་ལུང་བསྟན་མིན་་པའི་་
སེམས་རྣམ་སྨིན་སྐྱེ་དང་སྤྱོད་ལམ་པ་གཉིས་པོ་གང་རུང་དུ་
ངེས་སོ། །འདི་ནི་གོང་དུ།གཞན་རྣམས་གསུམ་པོ།ཞེས་པའི་དམིགས་
བསལ་ལོ། །གསུམ་པ་ནི་འོག་མ་ངན་སོང་གསུམ་དང་མི་
དང་ལྷར་འགྲོ་བ་སྟེ་སྐྱེ་བ་དང་མི་སྐྱེ་དགྲ་བཅོམ་
རྣམས་རིམ་གྱིས་འཆི་ན་རྐང་བ་དང་ལྟེ་བ་དང་སྙིང་ཁར་ཡིད་འཆི་
འཕོའོ། བཞི་བ་ནི། གནད་གཅོད་པ་ནི་ཆུ་དང་སོགས་སྒྲས་
བསྡུས་པ་མེ་དང་རླུང་གསུམ་པོ་གང་རུང་ཞིག་དྲག་ཏུ་འཁྲུགས་པའི་
སྟོབས་ཀྱིས་འཆིའོ།།།ལྔ་བ་སེམས་ཅན་གྱི་ཚོགས་གསུམ་དུ་
བསྡུས་པ་ནི། འཕགས་པ་དང་མཚམས་མེད་ཀྱི་ལས་བྱེད་པ་
དག་ནི། རིམ་པ་བཞིན་ཡང་དག་པ་ཉིད་དུ་ངེས་པ་དང་
ལོག་པ་ཉིད་དུ་ངེས་པ་ཡིན་ལ། དེ་དག་གི་ལྷག་མ་རྣམས་ནི་མ་ངེས་
པའོ། །གཉིས་པ་ཕྱི་སྣོད་ཀྱི་འཇིག་རྟེན་གྱི་རྣམ་གཞག་བཤད་པ་ལ།
རྟེན་གྱི་དཀྱིལ་འཁོར་གསུམ་བཤད་པ། བརྟེན་པ་རི་མཚོ་གླིང་གསུམ་
བཤད་པ།ཚ་གྲང་དམྱལ་བའི་གནས་བཤད་པ།ཉི་ཟླའི་འཆར་ཚུལ་དང་
ཚད་བཤད་པ། ལྷ་རྣམས་ཀྱི་གནས་བཤད་པ། སྟོང་གསུམ་ངོས་བཟུང་
བ། འགྲོ་བ་རྣམས་ཀྱི་ལུས་ཚད་དང་ཚེ་ཚད་བཤད་པ། ཚད་དེ་གཞལ་
ཐབས་བཤད་པ།སྣོད་བཅུད་ཀྱི་ཁྱད་ཆོས་བྱེ་བྲག་ཏུ་བཤད་པ་དང་དགུ
149

མངོན་པ་མཛོད་ཀྱི་གནས་གསུམ་པའི་ཟུར་མཆན།
། དང་བོ་ལ། རླུང་། ཆུ། སའི་དཀྱིལ་འཁོར་བཤད་པ་དང་གསུམ། དང་
བོ་ནི། དེ་ལ་སྣོད་ཀྱི་འཇིག་རྟེན་གྱི་རིམ་པ་ནི། རླུང་གི་དཀྱིལ་འཁོར་
གྱི་སྟེང་དུ་གནས་པར་འདོད་པའི་མངོན་པ་བ་ལྟར་ན། འོག་
གཞི་དག་གི་རླུང་གི་དཀྱིལ་འཁོར་གྱི་རྔམས་སུ་ནི་དཔག་
ཚད་ས་ཡ་དྲུག་འབུམ་ཡོད་ལ་རྒྱར་ནི་གྲངས་མེད་དོ།
གཉིས་པ་ནི། ཆུ་ཡི་དཀྱིལ་འཁོར་གྱི་རྔམས་སུ་དཔག་ཚད་
འབུམ་ཕྲག་བཅུ་གཅིག་དང་སྟོང་ཕྲག་དག་ནི་ཉི་ཤུའོ། །གསུམ་པ་ནི།
ཕྱིས་སུ་ནི་ཆུ་ཡི་རྔམས་སུ་དཔག་ཚད་འབུམ་ཕྲག་
བརྒྱད་ཙམ་ཡོད་དོ། །དེ་དག་གི་ལྷག་མ་དཔག་ཚད་འབུམ་
ཕྲག་གསུམ་དང་ཁྲི་ཕྲག་གཉིས་པོ་དག་ནི་གསེར་གྱི་དཀྱིལ་
འཁོར་དུ་འགྱུར་བའི་ཕྱིར་རོ། །ཆུ་དང་གསེར་གྱི་དཀྱིལ་་་་
འཁོར་གྱི་ཐད་ཀར་དཔག་ཚད་འབུམ་ཕྲག་བཅུ་གཉིས་དང་
སྟོང་ཕྲག་གསུམ་དང་བརྒྱ་ཕྲག་ནི་ཕྱེད་དང་ལྔ་རྣམས་ཁོ་ནའོ། །དེ་
དག་གི་ཁོར་ཡུག་ཏུ་ནི་ཐད་ཀར་གྱི་ཚད་སུམ་འགྱུར་རོ། །
དེ་ཡང་ཁོར་ཡུག་གི་སུམ་ཆ་གཅིག་ཐད་ཀར་གྱི་ཚད་ཡིན་པ་ནི་ཟླུམ་པོ་
དག་གི་ཆོས་ཉིད་དོ། །གཉིས་པ་བརྟེན་པ་རི་མཚོ་གླིང་གསུམ་བཤད་
པ་ལ། རི་དགུ་རྒྱུ་དང་ཚད་དབྱིབས་ཀྱི་སྒོ་ནས་བཤད་པ། མཚོ་བརྒྱད་
ཚད་དབྱིབས་ཀྱི་སྒོ་ནས་བཤད་པ། གླིང་བཞི་གླིང་ཕྲན་བརྒྱད་ཚད་
དབྱིབས་ཀྱི་སྒོ་ནས་བཤད་པ། འཛམ་བུའི་གླིང་གི་ཡོན་ཏན་བྱེ་བྲག་ཏུ་
བཤད་པ་དང་བཞི།དང་བོ་ནི།གསེར་གྱི་ས་གཞི་དེ་ལ་རི་རབ་
150 ---

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལྷུན་པོ་དང་དེའི་ཕྱི་རོལ་དུ་རིམ་པ་བཞིན་གསེར་རི་དང་བོ་
གཉའ་ཤིང་འཛིན་དང་།གཤོལ་མདའ་འཛིན་དང་།སེང་ལྡིང་ཅན་
དང་། དེ་བཞིན་དུ་བལྟ་ན་སྡུག་རི་དང༌། རྟ་རྣ་དང་ནི་རྣམ་
འདུད་དང་དེའི་ཕྱི་རོལ་དུ་མུ་ཁྱུད་འཛིན་རིའོ།།དེ་དག་གི་
ཕྱི་རོལ་ནས་ནི་གླིང་བཞི་གླིང་ཕྲན་རྣམས་གནས་པ་
ཡིན་ནོ། །གླིང་དེ་དག་གི་ཕྱི་རོལ་ན་ནི་ཁོར་ཡུག་གི་ལྕགས་རི་
སྟེ།གླིང་རྣམས་ཁོར་ཡུག་ཏུ་བསྐོར་རོ། །རི་བོ་གཉའ་ཤིང་འཛིན་ལ་
སོགས་པ་བདུན་ནི་གསེར་གྱི་རང་བཞིན་ཅན་ཡིན་ལ་
ཁོར་ཡུག་གི་རི་དེ་ནི་ལྕགས་སོ།རི་རབ་ལྷུན་པོ་ནི་
རིན་ཆེན་སྣ་བཞིའི་རང་བཞིན་ཅན་ཡིན་ལ། དེ་ཡང་ཤར་
དངུལ།ལྷོ་བཻ་ཌཱུརྱ།ནུབ་ཤེལ་དམར་པོ།བྱང་གསེར་གྱི་རང་བཞིན་ཅན་
དུ་བཤད་དོ། །རི་དགུ་བོ་རྣམས་ནི་ཆུ་ཡི་ནང་དུ་དཔག་ཚད་
བརྒྱད་ཁྲི་དག་ནུབ་བོ། ། ལྷུན་པོ་ནི་དེ་བཞིན་དུ་ཆུའི་
སྟེང་དུ་ཡང་གནམ་འཕང་དུ་དཔག་ཚད་དག་ནི་བརྒྱད་་་་་་
ཁྲིའོ། །གཉའ་ཤིང་འཛིན་ལ་སོགས་པའི་རི་ཕྱི་མ་བརྒྱད་པོའི་་
འཕང་དུ་རང་རང་གི་ནང་མའི་རིའི་འཕང་ཚད་ལས་ཕྱེད་ཕྱེད་
བྲི་བར་བྱའོ། །དེ་ཡང་གཉའ་ཤིང་འཛིན་བཞི་ཁྲི་དང་གཤོལ་
མདའ་འཛིན་ཉི་ཁྲི་ཡིན་པ་སོགས་སོ། །རི་དེ་དག་གི་རྔམས་
སུའང་འཕང་ཚད་དང་མཉམ་མོ། །གཉིས་པ་ནི། རི་རབ་
151

མངོན་པ་མཛོད་ཀྱི་གནས་གསུམ་པའི་ཟུར་མཆན
ནས་མུ་ཁྱུད་འཛིན་ལ་ཐུག་པའི་རི་དེ་དག་གི་བར་བདུན་
ནི་རོལ་མཚོ་ཡིན་ལ། རོལ་མཚོ་དང་བོའི་ཞེང་ཚད་ནི་
དཔག་ཚད་སྟོང་ཕྲག་བརྒྱད་ཅུའོ། །རོལ་མཚོ་བདུན་པོ་དེ་
དག་ནི་ནང་གི་རྒྱ་མཚོ་ཡིན་ནོ། །དེ་ཡི་ངོས་ལ་ཞེང་ཚད་
སུམ་འགྱུར་རོ། །རོལ་མཚོ་གཞན་དྲུག་གི་ཞེང་ཚད་ནི་སྔ་མ་
སྔ་མའི་ཕྱེད་ཕྱེད་དོ། །རོལ་མཚོ་དག་གི་ཞེང་ཚད་ནི། །ནང་མའི་
རི་ཡི་འཕང་དང་མཉམ། །ནང་མའི་རི་ཡི་ངོས་ཚད་སྟེང་། །རང་གི་
ཞེང་ཚད་གཉིས་བསྣན་པ། །རོལ་མཚོ་རྣམས་ཀྱི་ངོས་རེའི་ཚད། །
ནང་མའི་རོལ་མཚོའི་ངོས་ཚད་སྟེང་། །རང་གི་ཞེང་ཚད་གཉིས་་་་
བསྣན་པ། །གསེར་རི་དག་གི་ངོས་ཚད་དོ། །ཞེས་ངེས་པར་བྱའོ། །
ལྷག་མ་མུ་ཁྱུད་འཛིན་དང་ཁོར་ཡུག་གི་བར་གྱི་ཆུ་རྣམས་ནི་ཕྱི་
ཀ
ཡི་རྒྱ་མཚོ་ཆེན་པོ་ཡིན་ལ། བར་གྱི་ཚད་ནི་དཔག་ཚད་
འབུམ་ཕྲག་གསུམ་དང་སྟོང་ཕྲག་ནི་ཉི་ཤུ་རྩ་གཉིས་སོ། །
གསུམ་པ་ནི། ཕྱིའི་རྒྱ་མཚོ་དེ་ལ་ནི་གླིང་བཞི་གླིང་ཕྲན་དང་
བཅས་པ་གནས་ལ་རི་རབ་ཀྱི་ལྷོ་ཕྱོགས་ཀྱི་གླིང་ཆེན་པོ་ནི་འཛམ་
བུའི་གླིང་སྟེ་དེའི་ངོས་གསུམ་ལ་དཔག་ཚད་སྟོང་ཕྲག་
གཉིས་གཉིས་སོ། །དབྱིབས་ནི་ཤིང་རྟའི་དབྱིབས་སོ། །།
ངོས་གཅིག་ལ་དཔག་ཚད་ཕྱེད་དང་བཞིའོ། །འདི་ནི་ཁོར་ཡུག་ལ་
བསྟན་པའི་ངོས་སོ། །ཤར་གྱི་ལུས་འཕགས་གླིང་གི་དབྱིབས་ནི་
152

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
ཟླ་གམ་གྱི་དབྱིབས་དང་འདྲའོ།།ངོས་གསུམ་ནི་འཛམ་
གླིང་འདི་དང་འདྲ་སྟེ། དཔག་ཚད་སྟོང་ཕྲག་གཉིས་གཉིས་ཡོད་
པས་སོ།ཡང་ངོས་གཅིག་ལ་དཔག་ཚད་སུམ་བརྒྱ་ལྔ་བཅུའོ། །འདི་
ཁོར་ཡུག་ལ་བསྟན་པའི་ངོས་སོ། །ནུབ་བ་ལང་སྤྱོད་ཀྱི་གླིང་
གི་དབྱིབས་ནི་ཟླུམ་པོ་སྟེ་ཁོར་ཡུག་ཏུ་དཔག་ཚད་སྟོང་
ཕྲག་ཕྱེད་དང་བརྒྱད་ཡིན་ནོ། །དེའི་དབུས་ཀྱི་ཐད་ཀར་དཔག་
ཚད་སྟོང་ཕྲག་ཕྱེད་དང་གསུམ་མོ། །བྱང་སྒྲ་མི་སྙན་གྱི་
ངོས་བཞི་བོ་རེ་རེ་ལ་དཔག་ཚད་ཉིས་སྟོང་ཉིས་སྟོང་སྟེ་མཐའ་བསྐོར་
དུ་དཔག་ཚད་སྟོང་ཕྲག་བརྒྱད་་དོ། །དབྱིབས་ནི་གྲུ་བཞིར་
མཉམ་པོར་གནས་སོ། །གླིང་བཞི་བོ་དེ་ཡི་བར་གྱི་གླིང་ཕྲན་
བརྒྱད་ནི་ལུས་དང་ལུས་འཕགས་དང་སྒྲ་མི་སྙན་དང་
སྒྲ་མི་སྙན་གྱི་ཟླ་དང་ནི། རྔ་ཡབ་དང་ནི་རྔ་ཡབ་གཞན། གཡོ་ལྡན་དང་
ནི་ལམ་མཆོག་འགྲོ་རྣམས་སོ། །བཞི་བ་ནི། འདི་ནས་བྱང་དུ་རི་
ནག་པོ་དགུ་འདས་པའི་ཕ་རོལ་ན་གངས་རིའོ། །རི་དེ་
འདས་ནས་བྱང་ངོས་ན་ནི་སྤོས་ངད་ལྡང་བའི་རི་བོ་ཡོད་
དོ། །རི་དེའི་ཚུ་རོལ་དཔག་ཚད་བཅུ་ན་ཡན་ལག་་་
བརྒྱད་དང་ལྡན་པའི་ཆུ་བོ་ཞེང་དུ་དཔག་ཚད་ལྔ་
བཅུ་ཡོད་པའི་མཚོ་མ་དྲོས་པ་ཡོད་དོ། །གསུམ་པ་ཚ་གྲང་དམྱལ་
བའི་གནས་བཤད་པ་ནི། མཛམ་གླིང་འདི་ཡི་འོག་ཏུ་
153

མངོན་པ་མཛོད་ཀྱི་གནས་གསུམ་པའི་ཟུར་མཆན།
དཔག་ཚད་སྟོང་ཕྲག་ཉི་ཤུ་ན་མནར་མེད་པའི་ཡ་ཐོག་ཡོད་
པའོ། མནར་མེད་ཀྱི་དབྱིབས་ནི་གྲུ་བཞི་ཡིན་པས་ངོས་རེ་རེའི་ཚད་ནི་
དཔག་ཚད་སྟོང་ཕྲག་ཉི་ཤུ་དེ་ཙམ་མོ། །དེ་ཡི་སྟེང་ན་རབ་ཏུ་ཚ་
བ་དང་། ཚ་བ་དང་། ངུ་འབོད་ཆེན་པོ་དང༌། ངུ་འབོད་དང་། བསྡུས་
འཇོམས་དང་།ཐིག་ནག་དང་།ཡང་སོས་ཏེ་ཚ་བའི་དམྱལ་བ་བདུན་
པོ་སྟེང་ནས་སྟེང་དུ་གནས་སོ། །ཚ་དམྱལ་བརྒྱད་པོ་ཀུན་ལ་
ལྷག་པ་འཁོར་བཅུ་དྲུག་བཅུ་དྲུག་ཡོད་དོ། ཚ་དམྱལ་དེ་
དག་གི་ནི་ངོས་བཞི་ན་མེ་མ་མུར་གྱི་འོབས་དང་རོ་མྱགས་ཀྱི་
འདམ་དང་སྤུ་གྲིས་གཏམས་པའི་ལམ་ལ་སོགས་
པ་དང་ཆུ་བོ་རབ་མེད་མ་ཡོད་པ་ཡིན་ནོ། །ཆུ་བུར་ཅན་
ལ་སོགས་པའི་གྲང་དམྱལ་བརྒྱད་ནི་དེ་ལས་
གཞན་ནོ། །དེ་ཡང་ཚ་དམྱལ་གྱི་ཐད་ཀའི་བྱང་ཕྱོགས་འཁྱག་
རུམ་གྱི་ནང་དུ་ཆུ་བུར་ཅན་དང་།ཆུ་བུར་རྡོལ་བ་དང་།སོ་ཐམ་པ་དང་།
ཨ་ཆུ་ཟེར་བ་དང་།ཀྱི་ཧུད་ཟེར་བ་དང་།ཨུཏྤལ་ལྟར་གས་པ་དང་།པདྨ་
ལྟར་གས་པ་དང་།པདྨ་ལྟར་གས་པ་ཆེན་པོ་དང་བརྒྱད་པོ་སྟེང་འོག་ཏུ་
གནས་སོ། །བཞི་བ་ཉི་ཟླའི་འཆར་ཚུལ་དང་ཚད་བཤད་པ་ལ། དངོས་
དང་།དུས་ཚིགས་ཀྱི་རྣམ་གཞག་གཉིས།དང་བོ་ནི།ཉི་ཟླ་སྐར་གསུམ་
ནི་ལྷུན་པོའི་ཕྱེད་དཔག་ཚད་བཞི་ཁྲིའི་མཚམས་_ ནའོ། །ཟླ་
བའི་ཐད་ཀར་དཔག་ཚད་ལྔ་བཅུ་དང་ཉི་མའི་ཐད་ཀར་དཔག་
ཚད་ལྔ་བཅུ་རྩ་གཅིག་དང་བཅས་པ་ཡོད་ལ་ཁོར་ཡུག་ཏུ་
154 ཡ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སུམ་འགྱུར་རོ། །སྒྲ་མི་སྙན་དུ་ནམ་ཕྱེད་དང་། ལུས་འཕགས་
གླིང་དུ་ཉི་མ་ནུབ་པ་དང་འཛམ་བུའི་གླིང་དུ་ཉི་མ་ཕྱེད་དང་
བ་ལང་སྤྱོད་དུ་ཉི་མ་འཆར་བ་རྣམས་ཕལ་ཆེར་དུས་
གཅིག་གོ། གཉིས་པ་ནི། དུས་ཚིགས་ལ་དགུན་དང་དཔྱིད་དང་
དབྱར་གསུམ་དུ་ཕྱེ་བའི་དབྱར་གྱི་ཟླ་བ་གཉིས་པ་ཡི་ཐ་མའི་ཚེས་དགུ་
སྟེ་སྟོན་ཟླ་ར་བའི་ཚེས་དགུ་ནས་མཚན་མོ་རིང་བར་
འགྱུར་ལ།དགུན་རྣམས་ཀྱི་ནི་ཟླ་བ་བཞི་བ་དཔྱིད་ཟླ་ར་བའི་
ཚེས་དགུ་ལ་མཚན་མོ་ཐུང་ངུར་འགྱུར་རོ། །ཉིན་མོ་ནི་
དེ་ལས་བཟློག་སྟེ་རིང་བར་འགྱུར་རོ། །ཉིན་མཚན་རིང་བ་
དང་ཐུང་བ་ནི་ཉིན་ཞག་རེ་ལ་ཐང་གཅིག་གོ།དབྱར་དང་དགུན་གྱི་
བཟློག་པ་ནི་རིམ་པ་བཞིན་ཉི་མ་ལྷོ་དང་བྱང་དུ་འགྲོ་
བའི་ཚེའོ། །ཟླ་བའི་འཕེལ་འགྲིབ་ནི་ཉི་མ་དང་ནི་ཉེ་བ་
ལས་ཟླ་བ་རང་གི་གྲིབ་མས་འགྲིབ་པར་སྣང་སྟེ།གང་གི་ཚེ་ཉི་
མ་ནུབ་ཀྱི་རི་བོ་དང་ཟླ་བ་ཤར་གྱི་རི་བོར་གནས་པ་དེའི་ཚེ་ཟླ་བའི་
དཀྱིལ་འཁོར་ཉ་གང་བར་མཐོང་བའི་ཕྱིར། ལྔ་བ་ལྷ་རྣམས་ཀྱི་གནས་
བཤད་པ་ལ། ས་དང་འབྲེལ་བའི་གནས། ས་དང་མ་འབྲེལ་བའི་གནས།
སེམས་ཅན་གྱི་ཁྱད་ཆོས།གོང་འོག་གི་བར་ཐག་གི་ཚད་དང་བཞི།དང་
བོ་ལ།རྒྱལ་ཆེན་རིགས་བཞི་དང་།སུམ་ཅུ་རྩ་གསུམ་པའི་གནས་གཉིས།
དང་བོ་ནི།རི་རྒྱལ་འདི་ལ་བང་རིམ་བཞི་ཡོད་ལ་བང་རིམ་དེ་
དག་གི་བར་གྱི་ཐག་ནི་དཔག་ཚད་སྟོང་ཕྲག་བཅུ་
155

མངོན་པ་མཛོད་ཀྱི་གནས་གསུམ་པའི་ཟུར་མཆན།
བཅུའོ། །བང་རིམ་དང་བོ་ནི་དཔག་ཚད་སྟོང་ཕྲག་དག་ནི་བཅུ་
དྲུག་དང་གཉིས་པ་བརྒྱད་དང་གསུམ་པ་བཞི་དང་
བཞི་བ་དཔག་ཚད་གཉིས་ཀྱིས་འཕགས་སོ། །བང་རིམ་
དེ་བཞི་ལ་རིམ་པ་བཞིན་གནོད་སྦྱིན་ལག་ན་གཞོང་
བ་ཐོགས་པ་དང་། མེ་ཏོག་གི་ཕྲེང་བ་ཐོགས་པ་
དང་ནི་རྒུན་ཆང་སོགས་ཀྱིས་རྟག་ཏུ་མྱོས་པ་
དང་རྒྱལ་ཆེན་བཞི་བའི་ལྷ་རྣམས་གནས་ལ། གསེར་གྱི་རི་ནི་
བདུན་པོ་དག་ལ་ཡང་རྒྱལ་ཆེན་རིས་བཞི་བ་དག་གནས་སོ། །
གཉིས་པ་སུམ་ཅུ་རྩ་གསུམ་པའི་གནས་ལ། མདོར་བསྟན་དང་། རྒྱས་
བཤད་གཉིས།དང་བོ་ནི།ལྷུན་པོའི་རྩེ་ན་ལྷ་གནས་སུམ་ཅུ་
གསུམ་ཡོད་དོ།།རི་རབ་དེ་ཡི་ངོས་རེ་རེ་ལ་
དཔག་ཚད་བརྒྱད་ཁྲི་བརྒྱད་ཁྲིའོ། །གཉིས་པ་ལ། གནས། ཚལ།ས་
གཞི།ཤིང་། ལྷའི་འདུན་ས་བཤད་པ་དང་ལྔ།དང་བོ་ནི།དེའི་ཕྱོགས་
མཚམས་· ཀྱི་བརྩེགས་པ་བཞི་ལ་ནི་ལག་ན་རྡོ་རྗེ་གོས་སྔོན་
ཅན་གནས་སོ། །དེའི་དབུས་ན་གྲོང་ཁྱེར་བལྟ་ན་སྡུག་ཅེས་
བྱ་བ་ངོས་རེ་ལ་དཔག་ཚད་ཉིས་སྟོང་ལྔ་བརྒྱ་བ་
འཕང་དུ་དཔག་ཚད་ཕྱེད་དང་གཉིས་གྱེན་དུ་འཕགས་པ་
དེ་ཡང་གསེར་གྱི་རང་བཞིན་ཅན་དབྱིབས་ལེགས་པ་ས་
གཞི་ཚོན་སྣ་ཚོགས་ཀྱི་བཀྲ་བར་བྱས་པ་རེག་བྱ་མཉེན་པ་
156

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཅན་ཡོད་དོ། །གྲོང་ཁྱེར་དེ་ན་བརྒྱ་བྱིན་གྱི་ཁང་བ་
རྣམ་པར་རྒྱལ་བྱེད་ཡོད་དེ། དེའི་ངོས་རེ་རེ་ལ་
དཔག་ཚད་ཉིས་བརྒྱ་ལྔ་བཅུའོ། །གཉིས་པ་ཚལ་ནི།གྲོང་ཁྱེར་བལྟ་
ན་སྡུག་གི་ཕྱི་རོལ་དུ་རིམ་པ་བཞིན་ཤིང་རྟ་སྣ་ཚོགས་ཀྱི་
ཚལ་དང་།རྩུབ་འགྱུར་གྱི་ཚལ་དང༌།འདྲེས་པའི་ཚལ་
དང་།དགའ་བའི་ཚལ་ཞེས་བྱ་བས་བརྒྱན་ཏོ། །གསུམ་པ་ས་
གཞི་ནི། ཚལ་དེ་དག་གི་ནི་ཕྱི་རོལ་གྱི་ཕྱོགས་བཞི་ན་
དཔག་ཚད་ཉི་ཤུ་ཉི་ཤུས་བཅད་པའི་མཚམས་ན་ཤར་ན་
ས་གཞི་བཟང་བོ་སྣ་ཚོགས་ཅན་དང་། ལྷོ་ན་རྩུབ་འགྱུར་དང་།
ནུབ་ན་འདྲེས་པ་ཅན་དང་། བྱང་ན་དགའ་བ་ཞེས་བྱ་བ་བཞི་ཡོད་
དོ།།བཞི་བ་ཤིང་ནི། བལྟ་ན་སྡུག་གི་བྱང་ཤར་གྱི་མཚམས་
ན་ཤིང་ཡོངས་འདུ་ས་བརྟོལ་ཡོད་པ་སྟེ་དེ་ཡང་་
དཔག་ཚད་ལྔ་བཅུ་ཐུར་དུ་ཟུག་པ་སྟེང་དུ་དཔག་ཚད་བརྒྱར་འཕགས་
པ་མཐའ་སྐོར་དུ་དཔག་ཚད་བཞི་བརྒྱ་ལྔ་བཅུ་ཡོད་པ་ལོ་མ་དང་མེ་
ཏོག་གིས་བརྒྱན་པ་ཅན་ནོ། །ལྔ་བ་འདུན་ས་ནི།དེའི་ལྷོ་ནུབ་ཀྱི་
མཚམས་དཔག་ཚད་བཅུ་གཉིས་ན་སུམ་ཅུ་རྩ་གསུམ་
པའི་ལྷ་རྣམས་འདུས་པའི་གནས་ཆོས་བཟང་ངོ་། །གཉིས་པ་ས་
དང་མ་འབྲེལ་བའི་གནས་ནི། སུམ་ཅུ་རྩ་གསུམ་དེ་སྟེང་ན་
འཐབ་བྲལ་ནས་འོག་མིན་བར་གྱི་ལྷ་རྣམས་ཀྱི་གཞལ་མེད་
157

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཁང་གོང་ནས་གོང་དུ་གནས་སོ། །གསུམ་པ་སེམས་ཅན་གྱི་ཁྱད་
ཆོས་ལ། འདོད་པ་སྤྱོད་པ། འདོད་གཟུགས་ཀྱི་ལྷའི་སྐྱེ་ཚུལ། འདོད་པ་
དང་བདེ་བ་སྐྱེ་བའི་ཁྱད་པར་དང་གསུམ།དང་བོ་ནི།འདོད་པ་སྤྱོད་པ་
ནི་འདོད་ལྷ་རིགས་དྲུག་དག་ཡིན་ནོ། །རྒྱལ་ཆེན་རིས་
བཞི་དང་སུམ་ཅུ་རྩ་གསུམ་པ་གཉིས་ན་ཕོ་མོའི་དབང་བོ་
གཉིས་སྦྱར་བ་དང་། འཐབ་བྲལ་བ་འཁྱུད་པ་ཙམ་དང་།
བཅངས་བ་ཙམ་དང་།འཕྲུལ་
དགའ་ལྡན་པ་ལག་པས་
དགའ་བ་དགོད་པ་ཙམ་དང༌། གཞན་འཕྲུལ་དབང་བྱེད་པ་
བལྟས་པས་ཚིམ་པར་འགྱུར་བའི་འཁྲིག་པ་ཅན་ཡིན་
ནོ། །གཉིས་པ་ནི། དེ་དག་གསར་དུ་སྐྱེས་པའི་ལུས་ཀྱི་བོངས་ཚོད་
ནི་མས་རིམ་བཞིན་བྱིས་པ་ལོ་ལྔ་ལོན་པ་ནས་ལོ་བཅུ་ལོན་པ་ལྟ་
བུའི་བར་ལྷ་གནས་དེ་དག་ཏུ་སྐྱེའོ། །གཟུགས་ཅན་གྱི་ལྷ་
རྣམས་ནི་སྐྱེས་མ་ཐག་ནས་རང་རང་གི་ལུས་ཀྱི་བོངས་ཚོད་
ཀུན་རྫོགས་ཤིང་གོས་དང་བཅས་པ་ཉིད་དུ་སྐྱེའོ། །གསུམ་
པ་འདོད་པ་དང་བདེ་བ་སྐྱེ་བའི་ཁྱད་པར་ནི། མདོ་ལས་གསུངས་པའི་
འདོད་པ་སྐྱེ་བ་གསུམ་པོ་ནི་འདོད་པའི་ལྷ་དང་མིར་བཅས་རྣམས་
སོ། །དེ་ཡང་དགའ་ལྡན་མན་ཆད་ཀྱི་ལྷ་མི་རྣམས་དང་། འཕྲུལ་
དགའ་བ་དང་། གཞན་འཕྲུལ་དབང་བྱེད་པ་གསུམ་ནི་རིམ་པ་བཞིན་
ལས་ཀྱི་རྣམ་སྨིན་དང་།རང་གི་སྤྲུལ་བ་དང་།གཞན་གྱི་སྤྲུལ་བ་ལ་འདོད་
158 ——-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་སྐྱེ་བས་སོ། མདོ་ལས་གསུངས་པའི་བདེ་བ་སྐྱེ་བ་གསུམ་པོ་ནི་
བསམ་གཏན་དང་བོ་གསུམ་པོ་རེ་རེ་ལ་གསུམ་གསུམ་
དུ་ཕྱེ་པའི་ས་དགུ་པོ་དག་ཡིན་ནོ། །བཞི་བ་བར་གྱི་ཐག་
ཚད་ནི།རང་རང་གི་གནས་ནས་གནས་འོག་མའི་བར་དུ་དཔག་
ཚད་ཇི་སྲིད་ཡོད་པ་ལྟར་རང་གི་གནས་དེ་ནས་དེ་ཡི་
གོང་མའི་གནས་སུའང་དེ་སྲིད་དོ། །རྒྱལ་ཆེན་རིས་བཞི་
བའི་རྩ་བའི་གནས་བང་རིམ་བཞི་བ་ནས་སུམ་ཅུ་རྩ་གསུམ་དང་།
འཛམ་བུའི་གླིང་དུ་དཔག་ཚད་བཞི་ཁྲི་བཞི་ཁྲི་ཡོད་དོ། །སུམ་ཅུ་རྩ་
གསུམ་ནས་འཐབ་བྲལ་དང་།འཛམ་བུའི་གླིང་དུ་དཔག་ཚད་བརྒྱད་ཁྲི་
བརྒྱད་ཁྲི་སོགས་སོ། །རྫུ་འཕྲུལ་དང་ལྡན་པའམ་རྫུ་འཕྲུལ་དང་
ལྡན་པ་གཞན་ལ་བརྟེན་པ་མ་གཏོགས་པ་ས་འོག་
མ་བ་དེ་དག་གིས་རང་ལས་གནས་༸གོང་མ་མཐོང་བ་མེད་
དོ། །དྲུག་པ་སྟོང་གསུམ་ངོས་བཟུང་བ་ནི། གླིང་བཞི་བ་དང་ཉི་ཟླ་
དང་། །རི་རབ་དང་ནི་འདོད་ལྷ་དང༌། །ཚངས་པའི་འཇིག་རྟེན་
སྟོང་ལ་ནི། །སྟོང་ནི་སྤྱི་ཕུད་ཡིན་པར་འདོད། །སྟོང་སྤྱི་ཕུད་ཀྱི་་་་
འཇིག་རྟེན་གྱི་ཁམས་དེ་སྟོང་ལ་ནི་སྟོང་གཉིས་པ་བར་མའི་འཇིག་
རྟེན་གྱི་ཁམས་ཞེས་བརྗོད་པ་ཡིན་ནོ། །སྟོང་གཉིས་པ་
དེ་སྟོང་ལ་ནི་སྟོང་གསུམ་མོ། །སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་དེ་ནི་མཉམ་དུ་འཇིག་ཅིང་འབྱུང་བ་ཡིན་ནོ། །
བདུན་པ་འགྲོ་བ་རྣམས་ཀྱི་ལུས་ཚད་དང་ཚེ་ཚད་བཤད་པ་ལ། ལུས་
159

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཚད་དང་། ཚེ་ཚད་གཉིས། དང་བོ་ལ། མིའི་ལུས་ཚད་དང་། ལྷའི་ལུས་
ཚད་གཉིས། དང་བོ་ནི། འཛམ་བུའི་གླིང་བ་རྣམས་ཀྱི་ལུས་ཚད་
ཆེ་བ་ནི། ཁྲུ་བཞི་བ་ཅན་དང་ཆུང་བ་ནི་ཁྲུ་ཕྱེད་དང་
བཞི་འོ།ཤར་ལུས་འཕགས་པ་ཁྲུ་བརྒྱད་དང་བ་ལང་སྤྱོད་
ཁྲུ་བཅུ་དྲུག་དང་ནི།བྱང་སྒྲ་མི་སྙན་པ་ཞེས་བྱ་བ་ལ་ནི་ཁྲུ་
སོ་གཉིས་ཡོད་པས་སྔ་མ་སྔ་མ་ལས་ཉིས་འགྱུར་གྱིས་བསྐྱེད་
དོ། །གཉིས་པ་ལ། འདོད་ལྷའི་ལུས་ཚད་དང་། གཟུགས་ཁམས་ཀྱི་
ལྷའི་ལུས་ཚད་གཉིས།དང་བོ་ནི།འདོད་པ་དང་ལྡན་པའི་ལྷ་ཡི་
ལུས་ཚད་དྲུག་ནི་མས་རིམ་བཞིན་རྒྱང་གྲགས་བཞི་ཆ་
གཅིག་ནས་ནི་རྒྱང་གྲགས་དག་གི་ཕྱེད་དང་གཉིས་ཀྱི་བར་
དུ་བསྐྱེད་དོ། །གཉིས་པ་ནི། གཟུགས་ཅན་དང་བོ་ཚངས་རིས་
པ་རྣམས་ཀྱི་ལུས་ཚད་ནི་དཔག་ཚད་ཕྱེད་དོ། །དེ་ཡི་གོང་མ་
ཚངས་བདུན། ཚངས་ཆེན། འོད་ཆུང་གསུམ་ནི་རིམ་པ་བཞིན་དཔག་
ཚད་ཕྱེད་ཕྱེད་ཀྱིས་བསྐྱེད་དེ། དཔག་ཚད་གཅིག་དང་།
ཕྱེད་དང་གཉིས་དང་། གཉིས་ཡིན་པའི་ཕྱིར་རོ། །འོད་ཆུང་བ་
རྣམས་ཀྱི་ལྟག་ཚད་མེད་འོད་ཡན་ཆད་ཀྱི་ལུས་ནི་ཉིས་
འགྱུར་ཉིས་འགྱུར་གྱིས་འཕགས་ཏེ། འོན་ཀྱང་སྤྲིན་མེད་
པ་ལ་དཔག་ཚད་གསུམ་དོར་བ་ནི་ཁྱད་པར་རོ། །དེ་ལྟར་
ན་སྤྲིན་མེད་པ་དཔག་ཚད་བརྒྱ་དང་ཉེར་ལྔ་ནས་འོག་མིན་པའི་ལུས་
160

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཚད་ཁྲི་དྲུག་སྟོང་གི་བར་རོ། །གཉིས་པ་ཚེ་ཚད་ལ།བདེ་འགྲོའི་ཚེ་ཚད།
ངན་འགྲོའི་ཚེ་ཚད། མ་ངེས་པའི་འཆི་བ་ཡོད་མེད་དཔྱད་པ་དང་
གསུམ། དང་བོ་ལ། མིའི་ཚེ་ཚད་དང་། ལྷའི་ཚེ་ཚད་གཉིས། དང་བོ་ནི།
སྒྲ་མི་སྙན་ན་ཚེ་ལོ་སྟོང་ངེས་པར་ཐུབ་སྟེ།སྒྲ་མི་སྙན་པ་མ་
གཏོགས་འཆི། །ཞེས་འབྱུང་བའི་ཕྱིར་རོ། །ནུབ་དང་ཤར་གྱི་གླིང་
གཉིས་ན་རིམ་པ་བཞིན་སྟོང་གི་ཕྱེད་དང་ལྔ་བརྒྱའི་ཕྱེད་
སྤངས་པའོ། །འཛམ་གླིང་འདི་ན་ཚེ་ལོ་མ་ངེས་ཏེ། ཐ་
མར་ནི་ཚེ་ལོ་བཅུ་དང་ཚེ་ལོ་དང་བོ་ནི་དཔག་ཏུ་
མེད་པར་བཤད་པའི་ཕྱིར་རོ། །གཉིས་པ་ལྷའི་ཚེ་ཚད་ལ། འདོད་
ལྷའི་ཚེ་ཚད། གཟུགས་ཀྱི་ལྷའི་ཚེ་ཚད། གཟུགས་མེད་ཀྱི་ལྷའི་ཚེ་ཚད་
དང་གསུམ། དང་བོ་ནི།མི་རྣམས་ཀྱི་ལོ་ལྔ་བཅུ་ལ།འདོད་པ་དག་གི་ལྷ་
རྣམས་ལས། འོག་མ་_ རྒྱལ་ཆེན་རིས་བཞི་བ་དག་གི་ཉིན་ཞག་
གཅིག་གོ། དེས་ན་རྒྱལ་ཆེན་རིས་བཞི་བའི་ཚེ་ཚད་ནི་དེ་
འདྲའི་ཞག་བརྩི་གཞི་བྱས་པའི་ལོ་ལྔ་བརྒྱའོ། །དེའི་གོང་མ་
སུམ་ཅུ་རྩ་གསུམ་པ་ལ་སོགས་པ་ནི་ཞག་དང་ལོ་གཉིས་ཀ་ཉིས་
འགྱུར་ཉིས་འགྱུར་རོ།།གཉིས་པ་ནི།གཟུགས་ཅན་གྱི་ཁམས་
ན་ཉིན་མཚན་མེད་ཀྱང་ཚེ་ཚད་ནི་རང་གི་
ལུས་ཀྱི་ཚད་གཞལ་བའི་དཔག་ཚད་ཀྱི་གྲངས་དང་མཉམ་
པའི་བསྐལ་བ་ཡིས་གཞལ་ཏོ། །དེའི་ཕྱིར་འདི་ལ། གཟུགས་
ཅན་དང་བོ་བསྐལ་བ་ཕྱེད། །དེའི་གོང་མ་ཕྱེད་ཕྱེད་བསྐྱེད། །འོད་
161

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཆུང་རྣམས་ཀྱི་ལྟག་ཡན་ཆད། །ཚེ་ནི་ཉིས་འགྱུར་ཉིས་འགྱུར་ཏེ། །
སྤྲིན་མེད་བསྐལ་བ་གསུམ་དོར་རོ། །ཞེས་འདོན་པ་བསྒྱུར་ནས་་
གསུངས་སོ། །གསུམ་པ་ནི། གཟུགས་མེད་དང་བོའི་ཚེ་ཚད་ནི་
བསྐལ་བ་སྟོང་ཕྲག་ནི་ཉི་ཤུ་ཡིན་ལ་དེའི་གོང་མ་གསུམ་ནི་འོག་མ་
ལས་བསྐལ་ཆེན་སྟོང་ཕྲག་ཉི་ཤུའི་ལྷག་པས་ལྷག་པ་ཡིན་ནོ། །
དེའི་ཕྱིར་སྲིད་རྩེའི་ཚེ་ཚད་ནི་བསྐལ་ཆེན་སྟོང་ཕྲག་བརྒྱད་ཅུའོ། །
བསྐལ་བ་རྣམ་པ་མང་བཤད་པ། །ཞེས་གསུངས་པ་ལྟར་ལས་འདི་
དག་གང་གི་དབང་དུ་བྱས་ཞེ་ན། འོད་ཆུང་ནས་བཟུང་སྟེ་
བསྐལ་ཆེན་གྱི་དབང་དུ་བྱས་པ་ཡིན་ཏེ། བར་བསྐལ་བརྒྱད་ཅུ་
ལ་བསྐལ་བ་གཅིག་ཏུ་བཤད་པ་དེའི་དབང་དུ་བྱས་པའི་ཕྱིར།དེ་ཡི་
འོག་མ་ཚངས་ཆེན་མན་ལ་བསྐལ་ཆེན་གཅིག་གི་ཕྱེད་བར་
བསྐལ་བཞི་བཅུ་ལ་བསྐལ་བའི་མིང་གིས་བསྟན་པ་ཡིན་ནོ། །
མངོན་པའི་རྒྱན་ལས། འདིར་ཚངས་ཆེན་གྱི་ཚེ་ཚད་བར་བསྐལ་དྲུག་
ཅུར་བཤད་ཀྱང་སྣོད་ཆགས་འཇིག་གི་བར་བསྐལ་གཉིས་ཀྱིས་མ་ཚང་
ངོ་། །ཞེས་དང་། དེ་བཞིན་དུ་འོད་གསལ་བའི་ཚེ་ཚད་བསྐལ་ཆེན་
བརྒྱད་དུ་བཤད་པའང་བར་བསྐལ་ཉི་ཤུ་རྩ་གཉིས་ཀྱིས་མ་ཐེམ་ལ།
དགེ་རྒྱས་པའི་དྲུག་ཅུ་རེ་བརྒྱད་བཤད་པའང་དེ་དང་འདྲ་མོད་ཀྱི་
འོན་ཀྱང་དེ་དང་ཉེ་བས་དེ་སྐད་བཤད་དོ། །ཞེས་གསུངས་པ་ནི་་
ལེགས་བཤད་བླ་ན་མེད་པ་ཡིན་ཏེ། བསམ་གཏན་གཉིས་པའི་སྣོད་
ཆགས་ནས་འཇིག་པའི་བར་ལ་བསྐལ་ཆེན་བདུན་དང་བར་བསྐལ་
དྲུག་ཅུ་ཡིན་ལ།མཆིམས་འཇམ་པའི་དབྱངས་ཉིད་ཀྱི་བཞེད་པ་ལྟར་ན་
162 —————

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེའི་བཅུད་ཆགས་ནས་འཇིག་པའི་བར་ལ་བསྐལ་ཆེན་བདུན་དང་
བར་བསྐལ་ལྔ་བཅུ་རྩ་བརྒྱད་ཡིན་པའི་ཕྱིར། དེ་ཡང་ཡིན་ཏེ། འཆགས་
པ་དང་ནི་འཇིག་པ་དང་། །ཞིག་ནས་འདུག་པ་དག་མཉམ་མོ། །དེ་
དག་བརྒྱད་ཅུ་ལ་བསྐལ་ཆེན། །ཞེས་དང་། མེ་ཡིས་བདུན་ནོ་ཆུ་ཡིས་
གཅིག །ཅེས་འབྱུང་བའི་ཕྱིར།གཉིས་པ་ངན་འགྲོའི་ཚེ་ཚད་ལ།ཚ་
དམྱལ་བའི་ཚེ་ཚད། དུད་འགྲོའི་ཚེ་ཚད། ཡི་དྭགས་ཀྱི་ཚེ་ཚད། གྲང་
དམྱལ་བའི་ཚེ་ཚད་དང་བཞི།དང་བོ་ནི།ཡང་སོས་ལ་སོགས་པ་
དྲུག་ནི་རིམ་པ་བཞིན་འདོད་ལྷའི་ཚེ་དང་ཉིན་ཞག་
མཉམ་མོ། །དེ་ཡང་འདོད་ལྷ་རིགས་དྲུག་གི་འོག་མའི་ཚེ་ཚད་ཡང་
སོས་པའི་ཉིན་ཞག་གཅིག་ཏུ་བརྩི་བ་སོགས་གཞན་ལྔ་ལ་ཡང་སྦྱར་
བར་བྱའོ། །དེས་ན་ཡང་སོས་སོགས་ཚ་དམྱལ་ཐོག་མ་དྲུག་པོ་
དེ་དག་རྣམས་ཀྱི་ཚེ་ཚད་ནི་བརྩི་གཞི་མི་འདྲ་ཡང་ལོའི་གྲངས་ཙམ་
ནི་འདོད་པའི་ལྷ་དྲུག་དང་རིམ་པ་བཞིན་དུ་འདྲ་བ་
ཡིན་ནོ། །རབ་ཏུ་ཚ་བ་ནི་བར་བསྐལ་ཕྱེད་དང་
མནར་མེད་པའི་ཚེ་ཚད་ནི་བར་གྱི་བསྐལ་བའོ།།གཉིས་པ་ནི།
དུད་འགྲོ་རྣམས་ལས་ཚེ་མཆོག་ཏུ་རིང་བ་དག་གི་ཚེ་
ཚད་ནི་བར་གྱི་བསྐལ་བའོ། །གསུམ་པ་ནི། ཡི་དྭགས་རྣམས་ནི་
མིའི་ཟླ་བ་གཅིག་ལ་ཉིན་ཞག་གཅིག་གི་གྲངས་སུ་
བརྩིས་པའི་རང་ལོ་ལྔ་བརྒྱ་ཐུབ་བོ། །བཞི་བ་ནི།ཏིལ་སྦྱང་ནང་
ནས་ལོ་བརྒྱ་ཞིང་ཏིལ་གཅིག་རེ་ཕྱུང་བས་ཏིལ་རྣམས་
163

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཟད་པར་གྱུར་པའི་ཡུན་ཚད་ནི་ཆུ་བུར་ཅན་གྱི་ཚེ་ཚད་
ཡིན་ཏེ། ཆུ་བུར་རྡོལ་བ་སོགས་གཞན་གྱི་ཚེ་ནི་ཉི་ཤུ་ཉི་
ཤུས་བསྒྱུར་རོ། །གསུམ་པ་མ་ངེས་པའི་འཆི་བ་ཡོད་མེད་དཔྱད་པ་
ནི། སྒྲ་མི་སྙན་པ་མ་གཏོགས་པ་རྣམས་ནི་ཚེ་ལ་ངེས་པ་མེད་
པར་འཆིའོ། །བརྒྱད་པ་ཚད་དེ་གཞལ་ཐབས་ལ། རྩོམ་བྱེད་ཀྱི་གཞི་
དང་། བརྩམ་པའི་འཇལ་བྱེད་གཉིས།དང་བོ་ནི། གཟུགས་དང་
མིང་དང་དུས་ཀྱི་ཐུང་མཐའ་ནི་རིམ་པ་བཞིན་
རྡུལ་ཕྲ་རབ་དང་ཡིག་སྣ་གཅིག་དང་དུས་མཐའི་
སྐད་ཅིག་མའོ། །གཉིས་པ་ལ། ཡུལ་གྱི་ཚད་དང་། དུས་ཀྱི་ཚད་
བཤད་པ་གཉིས།དང་བོ་ནི། ཕྲ་རབ་ཀྱི་རྡུལ་དང་ནི།རྡུལ་ཕྲན་
དང་ནི་དེ་བཞིན་དུ།ལྕགས་རྡུལ་དང་ཆུ་རྡུལ་དང་རི་བོང་
གི་རྡུལ་དང་ལུག་རྡུལ་དང་གླང་རྡུལ་དང་ཉི་ཟེར་
གྱི་རྡུལ་དང་སྲོ་མ་དང་དེ་ལས་བྱུང་བ་ཞིག་དང་དེ་
བཞིན་དུ་ནས་རྡོག་གཅིག་དང་སོར་ཚིགས་ཞེས་བྱ་བ་
རྣམས་ནི་གོང་མ་གོང་མ་འོག་འོག་མ་ལས་བདུན་བདུན་
དུ་བསྒྱུར་རོ། །དེ་ཡང་ལྕགས་རྡུལ་ནི་ལྕགས་ཐུར་གྱི་སྣེ་མོས་
ཤོག་བུའི་ངོས་ལ་ཐིག་བཏབ་པའི་ཚེ་བབས་པའི་རྡུལ་ལྟ་བུ་དང་། ཆུ་
རྡུལ་ནི་མེ་ལོང་ལས་བཏབ་པའི་རྡུལ་དང་རི་བོང་སོགས་གསུམ་གྱི་
རྡུལ་ནི་དེ་དག་གི་སྤུ་རྩེ་སོགས་ཀྱི་རྡུལ་ལ་བཤད་པའང་ཡོད་དོ། །སོར་
164

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མོ་ཉི་ཤུ་རྩ་བཞི་ལ་ཁྲུ་གང་ངོ་། ཁྲུ་བཞི་ལ་ནི་གཞུ་འདོམ་
གང་ངོ༌། །གཞུ་འདོམ་དེ་དག་ལྔ་བརྒྱ་རྣམས་ལ་ནི་རྒྱང་གྲགས་
གཅིག་གི་ཚད་དུ་འདོད་ཅིང་གྲོང་ལས་རྒྱང་གྲགས་གཅིག་གིས་
རིང་བ་དེ་ལ་དགོན་པར་འདོད་དོ། །རྒྱང་གྲགས་དེ་བརྒྱད་
ལ་དཔག་ཚད་གཅིག་ཅེས་བྱའོ། །གཉིས་པ་དུས་ཀྱི་ཚད་
བཤད་པ་ལ། ལོ་བཤད་པ་དང་། བསྐལ་བ་བཤད་པ་གཉིས། དང་བོ་ནི།
དུས་མཐའི་སྐད་ཅིག་མ་བརྒྱ་དང་ཉི་ཤུ་ལ་དེ་ཡི་སྐད་ཅིག་
མ་གཅིག་དང་།དེ་དག་ཀྱང་དྲུག་ཅུ་ལ་ནི་ཐང་ཅིག་གོ།ཡུད་ཙམ་
དང་། ཉིན་ཞག་དང་།ཟླ་བ་གསུམ་ནི།གོང་ནས་གོང་དུ་སུམ་
ཅུར་བསྒྱུར་རོ། །དེ་ཡང་ཡུད་ཙམ་སུམ་ཅུ་ལ་ཞག་གཅིག་ཏུ་བརྩི་
བ་སོགས་སོ། །ཞག་མི་ཐུབ་པ་དང་བཅས་པ་ཡི་ཟླ་བ་བཅུ་
གཉིས་ལ་ལོ་གཅིག་གོ། གཉིས་པ་བསྐལ་བ་བཤད་པ་ལ། མདོར་
བསྟན་དང་།རྒྱས་བཤད་གཉིས།དང་བོ་ནི།བསྐལ་བ་ལ་བར་བསྐལ་
དང་།བསྐལ་ཆེན་དང་།ཆགས་པ་དང་འཇིག་པའི་བསྐལ་བ་སོགས་
རྣམ་པ་མང་པོ་མདོ་ལས་བཤད་པ་ཡིན་ནོ། །གཉིས་པ་ལ།
འཇིག་བསྐལ།ཆགས་བསྐལ།གནས་བསྐལ། སྟོང་བསྐལ། བསྐལ་ཆེན་
བཤད་པ་དང་ལྔ། དང་བོ་ནི། དེ་དག་ལས་འཇིག་པའི་བསྐལ་བ་
ནི་དམྱལ་བ་ཡི་སྲིད་པ་གསར་སྐྱེ་མེད་པ་ནས་སྣོད་
གྱི་འཇིག་རྟེན་ཟད་པ་དག་གི་བར་རོ། ། གཉིས་པ་ནི། མེས་
165

མངོན་པ་མཛོད་ཀྱི་གནས་གསུམ་པའི་ཟུར་མཆན།
འཇིག་གི་མཐར་འཇིག་རྟེན་ཆགས་པ་ནི་བསམ་གཏན་དང་
བོའི་འོག་གཞི་རླུང་གི་དཀྱིལ་འཁོར་ཆགས་པ་ནས་ནི་
དམྱལ་བའི་ནང་དུ་སེམས་ཅན་གཅིག་གི་ཡང་སྲིད་སྐྱེས་
པའི་བར་དུའོ། །གསུམ་པ་གནས་བསྐལ་ལ་ཡ་ཐོག་བཤད་པ། བར་གྱི་
ཁུག་པ་བཅོ་བརྒྱད་བཤད་པ། མཐའི་མ་ཐོག་བཤད་པ། ཡར་སྐྱེས་བཅུ་
དགུའི་མཚམས་བསྟན་པ། གནས་བསྐལ་བཤད་པ་དང་ལྔ། དང་བོ་ནི།
བར་གྱི་བསྐལ་བ་ཉི་ཤུའི་དང་བོ་ནི་ཚེ་ལོ་དཔག་ཏུ་མེད་
པ་ནས་མར་འགྲིབས་ཏེ་ཚེ་ལོ་བཅུ་བའི་བར་དུའོ། །
གཉིས་པ་ནི། དེ་ནས་ཚེ་ལོ་བརྒྱད་ཁྲིའི་བར་དུ་ཡར་སྐྱེས།བཅུའི་
བར་དུ་མར་འགྲིབ་པའི་བར་གྱི་བསྐལ་བ་གཞན་ནི་བཅོ་
བརྒྱད་དང་། གསུམ་པ་ནི། དེ་དག་གི་རྗེས་སུ་ཚེ་ལོ་བཅུ་བ་ནས་བརྒྱད་
ཁྲིའི་བར་དུ་ཡར་སྐྱེས་པ་ནི་བར་བསྐལ་གཅིག་ཡིན་ཏེ། དེ་
ལྟར་ན་ཉི་ཤུའོ། །བཞི་བ་ནི། ཡར་སྐྱེས་བཅུ་དགུ་དེ་དག་ཚེ་ལོ་
ནི་བརྒྱད་ཁྲིའི་བར་དུ་འགྲོ་བ་ཡིན་གྱི་དེའི་ཡན་དུ་མི་འགྲོའོ། །
ལྔ་བ་ནི། དེ་ལྟར་ན་འཇིག་རྟེན་ཆགས་པ་འདི་ནི་བར་གྱི་
བསྐལ་བ་ཉི་ཤུར་གནས་སོ། །བཞི་བ་སྟོང་བསྐལ་ནི། འཆགས་པ་
དང་ནི་འཇིག་པ་དང་སྣོད་བཅུད་ཞིག་ནས་བར་སྣང་སྟོང་
བར་འདུག་པ་དག་ལ་བར་བསྐལ་ཉི་ཤུ་ཉི་ཤུ་ཡོད་པས་ཡུན་
ཚད་མཉམ་མོ། །ལྔ་བ་བསྐལ་ཆེན་བཤད་པ་ལ། བསྐལ་ཆེན་ངོས་
166

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཟུང་བ་དང་། ཞར་བྱུང་སངས་རྒྱས་སོགས་འབྱུང་ཚུལ་གཉིས། དང་
བོ་ནི། བར་གྱི་བསྐལ་བ་དེ་དག་བརྒྱུད་ཅུ་ལ་བསྐལ་ཆེན་གཅིག་
ཏུ་བཤད་པ་ཡིན་ནོ། །གཉིས་པ་ལ། སངས་རྒྱས། རང་རྒྱལ། འཁོར་
བསྒྱུར་འབྱུང་ཚུལ་དང་གསུམ། དང་བོ་ནི། དེ་ཡང་བསྐལ་ཆེན་
གྲངས་མེད་གསུམ་ལ་ཚོགས་གཉིས་བསགས་པའི་རྒྱུ་ལས་རྫོགས་
པའི་སངས་རྒྱས་རྣམས་འབྱུང་ངོ་། །དུས་ནི་ཚེ་ལོ་བརྒྱད་ཁྲི་
ནས་མར་ནི་འགྲིབ་པའི་བརྒྱ་ཡི་བར་ལ་སངས་རྒྱས་དེ་དག་
འབྱུང་སྟེ།སྐྱེ་རྒུའི་ཚེ་ལོ་ཡར་འཕེལ་གྱི་དུས་སུ་སེམས་ཅན་རྣམས་སྐྱོ་
བ་ཆུང་བའི་ཕྱིར་དང་། བརྒྱད་ཁྲི་ཡན་ཆད་དུ་འཆགས་བསྐལ་མ་་
རྫོགས་པའི་ཕྱིར་དང་། ཚེ་ལོ་བརྒྱ་བ་མན་ཆད་དུ་སྙིགས་མ་ལྔ་ཧ་ཅང་
ལྷག་པའི་ཕྱིར་རོ། །དེའི་ཕྱིར་འཇིག་རྟེན་གྱི་ཁམས་འདིར་ཚེ་ལོ་་་
བརྒྱད་ཁྲི་ཡན་དང་བརྒྱ་མན་ཆད་སོགས་སུ་སངས་རྒྱས་མི་འབྱུང་ཡང་
འཇིག་རྟེན་གྱི་ཁམས་གཞན་དུ་ཚེ་ལོ་དཔག་མེད་དང་བཅུ་བའི་དུས་
སུ་འང་སངས་རྒྱས་འབྱུང་བ་ཡོད་པར་བཤད་དོ། །གཉིས་པ་ནི། རང་
སངས་རྒྱས་རྣམས་ནི་ཚེ་ལོ་ཡར་འཕེལ་དང་མར་འགྲིབ་ཀྱི་སྐབས་
གཉིས་ཀ་ལ་འབྱུང་ངོ། །བསེ་རུ་ལྟ་བུའི་རང་རྒྱལ་དགྲ་
བཅོམ་ནི། བསྐལ་བ་ཆེན་པོ་བརྒྱ་ཡི་བར་ལ་ཚོགས་་
བསགས་པའི་རྒྱུས་འཐོབ་བོ། །གསུམ་པ་ལ། འབྱུང་དུས། དབྱེ་
བ། འཁོར་ལོས་སྒྱུར་ཚུལ། སངས་རྒྱས་དང་འཁོར་བསྒྱུར་གྱི་མཚན་གྱི་
ཁྱད་པར་དང་བཞི།དང་བོ་ནི།འཁོར་ལོས་སྒྱུར་བ་འབྱུང་བ་ནི་མིའི་
167 པ་་

མངོན་པ་མཛོད་ཀྱི་གནས་གསུམ་པའི་ཟུར་མཆན།
ཚེ་ལོ་སྟོང་ཕྲག་བརྒྱད་ཅུ་ལས་མི་འཕྱི་བས་སྐྱེ་དགུའི་ཚེ་ལོ་་
བརྒྱད་ཁྲི་ཡན་ཆད་ཁོ་ན་ལ་འབྱུང་སྟེ། བརྒྱད་ཁྲི་མན་ཆད་དུ་འཁོར་
ལོས་སྒྱུར་བའི་བསོད་ནམས་མི་ཆུང་བའི་ཕྱིར་རོ། གཉིས་པ་ནི། གསེར་
དང་དངུལ་དང་ཟངས་དང་ལྕགས་ཀྱི་
འཁོར་ལོ་ཅན་དེ་དག་གིས་ལྷོ་གླིང་གཅིག་པུ་དང་།ལྷོ་ཤར་གྱི་
གླིང་གཉིས་དང་།ཤར་ལྷོ་ནུབ་ཀྱི་གླིང་གསུམ་དང་།གླིང་བཞི་
བོ་ཐམས་ཅད་ལ་མས་རིམ་བཞིན་དུ་དབང་སྒྱུར་རོ། །ལྷན་
ཅིག་ཏུ་འཁོར་སྒྱུར་གཉིས་ཀྱིས་དབང་བྱེད་པ་མིན་ཏེ།
དཔེར་ན་འཇིག་རྟེན་གྱི་ཁམས་གཅིག་ལ་ཆོས་འཁོར་སྐོར་བའི་
སངས་རྒྱས་གཉིས་ལྷན་ཅིག་ཏུ་མི་འབྱུང་བ་བཞིན་ནོ།།
གསུམ་པ་ནི། འཁོར་སྒྱུར་བཞི་བོ་ཡས་རིམ་བཞིན་དུ་ཕས་བསུ་
བ་དང་།རང་ཉིད་ཡུལ་དེར་འགྲོ་བ་དང་།གཡུལ་བཤམས་
པ་དང་མཚོན་ཆ་བརྩམས་པས་ཕ་རོལ་བོ་ལས་རྒྱལ་
བར་བྱེད་པ་ཙམ་ལས། དེ་དུས་མི་དགེ་བའི་ལས་ལམ་མ་བྱུང་བས་
གཞན་གྱི་སྲོག་ལ་གནོད་པ་མེད་དོ། །བཞི་བ་ནི། ཐུབ་པའི་
མཚན་བཟང་ནི་ཡུལ་ན་གནས་པ་དང་གསལ་ལ་རྫོགས་
པས་འཁོར་སྒྱུར་ལས་ཤིན་ཏུ་ཁྱད་པར་དུ་འཕགས་པ་ཡིན་
ཏེ།རིན་ཆེན་ཕྲེང་བ་ལས། འཁོར་ལོས་སྒྱུར་བ་ཐམས་ཅད་ལ། །འདི་
དག་ཡོད་པར་འདོད་མོད་ཀྱི། །དག་དང་མཛེས་དང་གསལ་བ་ནི། །
168-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སངས་རྒྱས་རྣམས་ཀྱི་ཆར་མི་ཕོད། །ཅེས་གསུངས་པས་སོ། །དགུ་བ་
སྣོད་བཅུད་ཀྱི་ཁྱད་ཆོས་ལ། དངོས་དང་། འཇིག་བསྐལ་བྱེ་བྲག་ཏུ་
བཤད་པ་གཉིས།དང་བོ་ལ།བསྐལ་བ་དང་བོའི་ཁྱད་པར།དེ་ལས་མར་
འགྲིབ་པའི་ཁྱད་པར། མཐར་ཇི་ལྟར་འབྱུང་ཚུལ་དང་གསུམ། དང་བོ་
ནི། སྔར་བྱུང་བའི་སེམས་ཅན་བསྐལ་བ་དང་བོའི་མི་རྣམས་
ནི་ལུས་ལ་འོད་ཡོད་པ་དང་ནམ་མཁའ་ལ་འགྲོ་ནུས་པ་དང་བསམ་
གཏན་གྱི་དགའ་བ་ཟས་སུ་ཟ་བ་སོགས་གཟུགས་ཅན་གྱི་ལྷ་
བཞིན་ནོ། །གཉིས་པ་ནི། དེ་ནས་རིམ་གྱིས་ཁམ་ཟས་ཀྱི་རོ་
ལ་ཆགས་ཏེ། འགའ་ཞིག་གིས་ལེ་ལོས་གསོག་འཇོག་སོགས་
བྱས་པ་ལ་བརྟེན་ནས་ནི་མི་མཐུན་པར་གྱུར་ཏེ་བདག་
གཞན་སོ་སོར་འཛིན་པ་དང་བཅས་པ་རྣམས་ཀྱིས།མི་
རང་བཞིན་བཟང་བོ་ཞིག་ཞིང་དཔོན་དུ་བསྟབས་ལ་
མང་བོས་བཀུར་བའི་རྒྱལ་བོ་ཞེས་གྲགས་སོ། །རྒྱལ་བོ་འདི་ནི་སྟོན་པ་
ཐུགས་རྗེ་ཅན་དང་རྒྱུད་གཅིག་ཡིན་པར་མདོ་ལས་གསུངས་སོ། །དེ་
ནས་མི་དགེ་བའི་ལས་གྱི་ལམ་ལྷག་པར་སྤྱོད་པས། རིམ་
གྱིས་སྐྱེ་དགུ་རྣམས་ཀྱི་ཚེ་ཐུང་ངུར་གྱུར་ཏེ་ཐ་མར་ཚེ་ལོ་ནི་
བཅུ་བ་ཡིན་ནོ། །གསུམ་པ་ནི། དེའི་ཚེ་བར་གྱི་བསྐལ་བ་
དེ་དག་མཚོན་དང་ནད་དང་ནི། མུ་གེ་དག་གིས་ཚར་ཕྱིན་ཏོ། །དེ་
དག་ཀྱང་ཞག་བདུན་རྣམས་དང་ནི་ཟླ་བ་བདུན་དང་
ལོ་བདུན་དག་ཏུ་གོ་རིམ་བཞིན་དུ་སྦྱོར་རོ། །གཉིས་པ་འཇིག་ཚུལ་
169

མངོན་པ་མཛོད་ཀྱི་གནས་གསུམ་པའི་ཟུར་མཆན།
བྱེ་བྲག་ཏུ་བཤད་པ་ལ།འཇིག་བྱེད་ཀྱི་རྐྱེན།འཇིག་བྱ་གང་ཡིན།འཇིག་
པའི་རྒྱུ་མཚན།ཇི་ལྟར་འཇིག་ཚུལ་དང་བཞི།དང་བོ་ནི།བསྐལ་བ་
མེ་དང་ཆུ་དང་རླུང་དག་གིས་འཇིག་པ་དག་ནི་ཡང་རྣམ་པ་གསུམ་
ཡིན་ནོ། །གཉིས་པ་ནི།བསམ་གཏན་གཉིས་པ་ལ་སོགས་
པའི་བསམ་གཏན་ཕྱི་མ་གསུམ་པོ་ནི། མེ་ཆུ་རླུང་གསུམ་དེ་དག་
གིས་མ་ཞིག་བར་ལྷག་མར་ལུས་པའི་རྩེ་མོར་གོ་རིམ་
བཞིན་དུ་སྦྱར་རོ། །གསུམ་པ་ནི། བསམ་གཏན་དང་བོ་གསུམ་པོ་
དེ་ཡི་ནང་གི་སྐྱོན་རྟོག་དཔྱོད་དང་། དགའ་བ་དང་།
དབུགས་འབྱུང་རྔུབ་གསུམ་ནི་རིམ་པ་བཞིན་མེ་དང་ཆུ་དང་། རླུང་
དང་ཆོས་མཐུན་པའི་ཕྱིར་རོ། །བསམ་གཏན་བཞི་བ་ན་
མེ་ཆུ་རླུང་གསུམ་གྱི་འཇིག་པའི་རྒྱུ་མེད་དེ། འཆད་པར་
འགྱུར་བའི་སྐྱོན་བརྒྱད་ཀྱིས་མི་གཡོའི་ཕྱིར་རོ། དེ་ལྟ་ན་ཡང་
མི་རྟག་པ་ནི་ཡིན་ཏེ། བསམ་གཏན་བཞི་བ་དེ་ཡི་གཞལ་མེད་
ཁང་ནི་སེམས་ཅན་དང་བཅས་ཏེ་མཉམ་པོར་
འབྱུང་བ་དང་འཇིག་པའི་ཕྱིར་རོ། །བཞི་བ་ནི། མེ་
ཡིས་བསམ་གཏན་དང་བོ་མན་ཆད་ལན་བདུན་འཇིག་པ་
ཡིན་ནོ།།དེའི་འོག་ཏུ་ཆུ་ཡིས་བསམ་གཏན་གཉིས་པ་མན་
ཆད་ལན་གཅིག་འཇིག་གོ། དེ་ལྟར་ཆུ་འཇིག་བདུན་ཐལ་
ནས་ཀྱང་མེ་ཡིས་་ལན་བདུན་འཇིག་པ་ཡིན་ནོ། །དེ་
170

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནས་ནི་མཇུག་ཏུ་རླུང་གིས་ས་བསམ་གཏན་གསུམ་པ་མན་ཆད་
འཇིག་པ་ཡིན་ནོ། །
སྨྲས་པ། འགྲོ་བའི་བྱེ་བྲག་བར་སྲིད་རྟེན་འབྲེལ་ཟས། །རྟེན་གྱི་
དཀྱིལ་འཁོར་བརྟེན་པ་རི་མཚོ་གླིང་། །བསྐལ་བའི་འཆགས་འཇིག་
དུས་ཚིགས་ཤེས་འདོད་དག ། འཇིག་རྟེན་བསྟན་པའི་མཛོད་འདི་
མཉན་པར་རིགས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་འཇིག་རྟེན་བསྟན་པ་ཞེས་བྱ་བ་
སྟེ་གནས་གསུམ་པའོ། །
171

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་
ལས་བསྟན་པ་བཞུགས་སོ། །
སྐྱེ་དགུ་ཡོངས་ལ་ཕན་བདེའི་གྲིབ་བསིལ་ཅན། །བསླབ་གསུམ་
ལུང་རྟོགས་བསྟན་པའི་རིན་ཆེན་གདུགས། །བཤད་སྒྲུབ་ཟུང་གིས་
ཆེར་སྙིགས་དུས་ཀྱི་མཐར། །བསྒྲེངས་མཛད་བློ་བཟང་གྲགས་པས་
རྣམ་ཀུན་སྐྱོངས། །
གཉིས་པ་སྤང་བྱ་ཀུན་འབྱུང་གི་བདེན་པ་གཏན་ལ་དབབ་པ་
ལ།ལས་ཀྱི་ཀུན་འབྱུང་གཏན་ལ་དབབ་པ་དང་།ཉོན་མོངས་པའི་ཀུན་
འབྱུང་གཏན་ལ་དབབ་པ་གཉིས། དང་བོ་ལ། མདོར་བསྟན་པ། རྒྱས་
པར་བཤད་པ། རྣམ་གྲངས་ཀྱི་སྒོ་ནས་དོན་བསྡུ་བ་དང་གསུམ་དང་བོ་
ནི།ལས་དགེ་མི་དགེ་སྣ་ཚོགས་པ་ལས་གོང་དུ་བཤད་པའི་
འཇིག་རྟེན་སྣ་ཚོགས་པ་དེ་དག་སྐྱེས་པ་ཡིན་གྱི་ཚངས་པ་
དང་དབང་ཕྱུག་སོགས་ཀྱིས་རང་དགར་བྱས་པ་ནི་མ་ཡིན་ནོ། །
གཉིས་པ་ལ། བསྟན་བཅོས་ནས་བཤད་པའི་ལས་ཀྱི་རྣམ་གྲངས་དང་།
མདོ་ལས་གསུངས་པའི་ལས་ཀྱི་རྣམ་གྲངས་གཉིས། དང་བོ་ལ། སྤྱིར་
བསྟན་པ་དང་།རྣམ་རིག་མིན་པ་བྱེ་བྲག་ཏུ་བཤད་པ་གཉིས།དང་བོ་ལ།
སེམས་པ་དང་བསམ་པའི་ལས་ངོས་བཟུང་བ།རིག་བྱེད་དང་རིག་བྱེད་
172

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་ཡིན་པ་ངོས་བཟུང་བ། དེ་དག་ལ་དགེ་སོགས་གསུམ་དུ་འཇོག་ཚུལ་
དང་གསུམ།དང་བོ་ནི། ལས་དེ་ལ་དབྱེ་ན་ནི་སེམས་པ་དང་
དེས་བྱས་པའི་བསམ་པའི་ལས་གཉིས་སོ། །སེམས་པའི་ལས་
ནི་ཡིད་ཀྱི་ལམ་ཡིན་ནོ། །སེམས་པའི་ལས་དེས་བསྐྱེད་པའི་
ལུས་དང་ངག་གི་ལས་གཉིས་ནི་བསམ་པའི་ལས་སོ། །གཉིས་
པ་ལན་མདོར་བསྟན།རྒྱས་བཤད་གཉིས།དང་བོ་ནི།ལུས་ངག་གི་ལས་
དེ་དག་ལ་རྣམ་པར་རིག་བྱེད་དང་།རྣམ་རིག་མིན་
པ་གཉིས་ཡོད་དོ། །དེ་ཡང་རང་ཉིད་གང་ལ་ལྡན་པའི་གང་ཟག་
དེའི་ཀུན་སློང་གཞན་ལ་རིག་པར་བྱེད་པ་དང་། རིག་པར་བྱེད་པ་མིན་
པས་ན་རིག་བྱེད་དང་རིག་མིན་ཞེས་བཤད་དོ། །གཉིས་པ་ལ། རིག་
བྱེད་དང་།རིག་བྱེད་མ་ཡིན་པ་གཉིས།དང་བོ་ལ།ལུས་ཀྱི་རིག་བྱེད་དང་།
ངག་གི་རིག་བྱེད་གཉིས། དང་བོ་ལ། བྱེ་སྨྲའི་ལུགས་བཞག་པ། གནས་
མ་བུའི་ལུགས་དགག་པ།མདོ་སྡེ་བའི་ལུགས་བརྗོད་པ་དང་གསུམ།དང་
བོ་ནི། ལུས་ཀྱི་རྣམ་པར་རིག་བྱེད་ནི་དབྱིབས་སུ་
འདོད་དོ། །གཉིས་པ་ནི། གནས་མ་བུའི་སྡེ་བས་ལུས་ཀྱི་རིག་བྱེད་
མ་ཉམས་པར་ཡུལ་གཞན་དུ་འགྲོ་བར་འདོད་པ་ལ།བྱེ་སྨྲ་ན་རེ།དེ་ལྟར་
འགྲོ་བ་ནི་འཐད་པ་མིན་ཏེ། རྒྱུ་མཚན་གང་གི་
ཕྱིར་ན་འདུས་བྱས་རྣམས་ནི་སྐད་ཅིག་མ་ཡིན་པས།
རང་གྲུབ་པའི་སྐད་ཅིག་གཉིས་པ་ལ་འཇིག་པའི་ཆོས་ཅན་ཡིན་
པའི་ཕྱིར་རོ། །གནས་མ་བུ་བ་ན་རེ། འཇིག་པ་ནི་ཕྱིས་འབྱུང་གི་རྒྱུ་
173

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བལྟོས་ཏེ། བུམ་པ་འཇིག་པ་ཐོ་བ་དང་། གྲང་བ་འཇིག་པ་ཚ་བ་སོགས་
ལ་ལྟོས་སོ་ཞེ་ན།འོ་ན་སྒྲ་དང་།ཤེས་པ་དང་། མེ་ལྕེ་དང་།གློག་ལ་སོགས་
པ་ཡང་འཇིག་པའི་རྒྱུ་གཞན་མེད་པ་ལས་འཇིག་པ་
ཡང་མི་འབྱུང་བར་འགྱུར་ཏེ། འཇིག་པ་རྒྱུ་ལ་ལྟོས་འགའ་
པའི་ཕྱིར་རོ། །དེ་དག་གི་སྐད་ཅིག་སྔ་མ་རྣམས་ཕྱི་མ་ཕྱི་མས་འཇིག་
པ་ཡིན་ནོ་ཞེ་ན། དེ་ལྟར་ན་སྐྱེད་བྱེད་ཀྱི་རྒྱུ་ཡང་འཇིག་པར་བྱེད་
པ་བོར་འགྱུར་རོ། །དེ་ཡང་གནས་མ་བུའི་སྡེ་བ་ནི་བློ་དང་།སྒྲ་དང་།
མེ་ལྕེ་དང་།གློག་དང་།འབབ་ཆུ་སོགས་སྐད་ཅིག་མ་དང་།དེ་ལས་གཞན་
པའི་འདུས་བྱས་རྣམས་སྐད་ཅིག་མར་མི་འདོད་དེ།འདི་བའི་དམ་ཚིག་
བརྗོད་པའི་སྐབས་ཀྱི་རྟོག་གེ་འབར་བ་ལས། འདུས་བྱས་ནི་སྐད་ཅིག་
པ་དང་། སྐད་ཅིག་པ་མ་ཡིན་པ་ཡང་ཡོད་དོ།ཞེས་གསུངས་པའི་ཕྱིར།
གསུམ་པ་ནི། བྱེ་སྨྲས་ལུས་ཀྱི་རིག་བྱེད་ཁ་དོག་སོགས་ལས་རྫས་ཐ་དད་
དུ་འདོད་པ་ལ་མདོ་སྡེ་བ་ན་རེ། དེ་ལྟར་ན་དབྱིབས་དེ་ཉིད་མིག་དང་
ལུས་ཀྱི་དབང་བོའི་རྣམ་པར་ཤེས་པ་གཉིས་ཀྱིས་གཟུང་
བྱར་འགྱུར་ལ།དེ་ནི་འཐད་པ་མིན་ཏེ།ཁ་དོག་གི་རྡུལ་
ཕྲ་རབ་བཀོད་པ་ལ་ཁ་དོག་གི་དབྱིབས་དང་། རེག་བྱའི་དེ་ལ་
རེག་བྱའི་དབྱིབས་སུ་འདོགས་པའི་ཕྱིར། དེ་གཉིས་པོ་ཅི་རིགས་ལས་
རྫས་གཞན་དུ་མེད་དོ་ཞེས་ཟེར་རོ། །གཉིས་པ་ནི། ངག་གི་
རྣམ་པར་རིག་བྱེད་ནི་ངག་ཏུ་གྱུར་པའི་སྒྲ་འོ། །
གཉིས་པ་རྣམ་རིག་མིན་པའི་གཟུགས་ལ། སྒྲུབ་བྱེད་དང་། ཁྱད་ཆོས་
གཉིས། དང་བོ་ནི། མདོ་ལས། བསྟན་དུ་ཡོད་ལ་ཐོགས་པ་དང་བཅས་
174

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་གཟུགས་ཀྱང་ཡོད། བསྟན་དུ་མེད་ལ་ཐོགས་པ་དང་བཅས་པའི་
གཟུགས་ཀྱང་ཡོད། བསྟན་དུ་ཡང་མེད་ལ་ཐོགས་པ་ཡང་མེད་པའི་
གཟུགས་ཀྱང་ཡོད་དོ། །ཞེས་གཟུགས་རྣམ་པ་གསུམ་
གསུངས་པ་གང་ཞིག་བསྟན་མེད་ཐོགས་མེད་ཀྱི་གཟུགས་ལ་རིག་མིན་
ལས་གཞན་མེད་པའི་ཕྱིར།གཞན་ཡང་མདོ་ལས་ཟག་པ་མེད་པའི་ཆོས་
རྣམས་གང་ཞེ་ན། གཟུགས་འདས་པ་དང་མ་འོངས་པ་དང་ད་ལྟར་
བྱུང་བ་ཞེས་དྲི་མེད་ཀྱི་གཟུགས་གསུངས་པ་དང་།
ལུང་ལས།འགྲོ་འཆག་ཉལ་འདུག་པའི་གནས་སྐབས་ཀུན་ཏུ་ཡང་རྫས་
ལས་བྱུང་བ་དང་མ་བྱུང་བའི་བསོད་ནམས་གཉིས་འཕེལ་བར་
གསུངས་པ་དང་། དངོས་སུ་སྲོག་གཅོད་སོགས་མ་བྱས་པར་
གཞན་ལ་བཅོལ་ཏེ་ཕ་རོལ་བའི་སྲོག་དབང་འགགས་པའི་ཚེ་རང་ཉིད་
སེམས་མེད་དང་། དགེ་སེམས་ལ་གནས་པའི་སྐབས་ཡིན་ན་ཡང་སྲོག་
གཅོད་ཀྱི་ལལས་ལམ་སོགས་འབྱུང་བར་གསུངས་པའི་ཕྱིར་
རོ། །གཉིས་པ་ཁྱད་ཆོས་ལ། རྒྱུ། ས། ངོ་བོ།ཁྱད་ཆོས་གཞན་བཤད་
པ་དང་བཞི།དང་བོ་རྒྱུའི་ཁྱད་ཆོས་ནི།འདོད་པར་གཏོགས་
པའི་རྣམ་རིག་མིན་པའི་གཟུགས་སྐད་ཅིག་མ་དང་བོ་ནི་
རང་དང་ལྷན་ཅིག་པའི་འབྱུང་བ་ལས་སྐྱེས་ལ། དེའི་ཕྱིན་ཆད་
འདས་པའི་འབྱུང་བ་ལས་ཀྱང་སྐྱེ་འོ། །།གཉིས་པ་
སའི་ཁྱད་ཆོས་ནི། ཟག་བཅས་ཀྱི་ལུས་དང་ངག་གི་ལས་རིག་
བྱེད་དང་རིག་བྱེད་མ་ཡིན་པ་དག་ནི་རང་ཉིད་གང་གི་
175

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
སས་བསྡུས་ཡིན་པ་ས་དེའི་འབྱུང་བ་དག་གིས་རྒྱུར་བྱས་
པ་ཡིན་ལ།ཟག་མེད་ཀྱི་ལུས་དང་ངག་གི་ལས་ནི།རྟེན་ས་གང་དུ་
སྐྱེ་བའི་ས་དེའི་འབྱུང་བ་དག་རྒྱུར་བྱས་པ་ཡིན་ནོ།།གསུམ་
པ་ངོ་བོའི་ཁྱད་ཆོས་ནི། རྣམ་པར་རིག་བྱེད་མིན་པའི་་
གཟུགས་ནི་ཚོར་བས་མ་ཟིན་པ་དང་།བཞི་བ་རྒྱུའི་ཁྱད་ཆོས་
ནི།རིག་མིན་དེ་ནི་བྱུང་བའི་རྒྱུ་གསུམ་ལས་རྒྱུ་མཐུན་གྱི་རྒྱུ་ཁོ་ན་
ལས་བྱུང་བ་དང་། རྒྱུད་དུ་གཏོགས་པའི་ཕྱིར་སེམས་ཅན་
དུ་སྟོན་པ་དང་། རྒྱུ་མཐུན་གྱི་འབྱུང་བ་དང་ཟིན་པའི་
འབྱུང་བ་ལས་ཀྱང་སྐྱེ་བ་ཡིན་ནོ། །ཏིང་འཛིན་གྱི་
སྟོབས་ཀྱིས་སྐྱེས་པའི་བསམ་གཏན་ཟག་མེད་ཀྱི་སྡོམ་པ་ནི་
འབྱུང་བ་མ་ཟིན་པ་དང་རྒྱས་བྱུང་གི་འབྱུང་བ་ཐ་
དད་མིན་པ་ལས་སྐྱེ་བ་ཡིན་ནོ། །གསུམ་པ་དགེ་སོགས་
འཇོག་ཚུལ་ལ། དགེ་སོགས་འཇོག་ཚུལ་དངོས། དགེ་སོགས་གསུམ་གྱི་
དབྱེ་བ།ཀུན་སློང་བྱེ་བྲག་ཏུ་བཤད་པ་དང་གསུམ།དང་བོ་ནི།རྣམ་རིག་
མིན་པའི་གཟུགས་ལ་དགེ་མི་དགེ་གང་རུང་དུ་ངེས་པའི་ཕྱིར་
ལུང་བསྟན་མིན་པ་ནི་མེད་དོ། །དེ་ལས་གཞན་རིག་
བྱེད་དང་སེམས་པ་དག་ལ་ནི་དགེ་སོགས་རྣམ་པ་
གསུམ་ཡོད་དོ། །དེ་དག་མི་དགེ་བ་ནི་འདོད་ཁམས་
ཁོ་ན་ནའོ། །གཟུགས་ནའང་རྣམ་རིག་མིན་པའི་གཟུགས་་་་
176

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསམ་གཏན་ཟག་མེད་ཀྱི་སྡོམ་པ་སོགས་ཡོད་དོ། །ལུས་ངག་གི་
རྣམ་པར་རིག་བྱེད་ནི་དཔྱོད་པ་དང་བཅས་
པའི་ས་བསམ་གཏན་ཁྱད་པར་ཅན་མན་ཆད་དག་ན་ཡོད་ཀྱི་
གཉིས་པ་ཡན་ཆད་ན་མེད་དོ། །འདོད་པ་ན་ཡང་བསྒྲིབས་ལུང་མ་
བསྟན་པའི་རིག་བྱེད་ནི་མེད་དེ། རྒྱུ་མཚན་གང་
གིས་ཕྱིར་ན་དུས་ཀྱི་ཀུན་སློང་གི་བསྒྲིབས་སེམས་མེད་
པའི་ཕྱིར་རོ། །གཉིས་པ་དགེ་སོགས་གསུམ་གྱི་དབྱེ་བ་ནི། ཐར་བ་
ནི་དམ་པའི་དོན་དུ་སྟེ་དོན་དམ་པའི་དགེ་བ་ཡིན་ལ།
དགེ་བའི་རྩ་བ་གསུམ་དང་ངོ་ཚ་ཤེས་པ་དང་ཁྲེལ་
ཡོད་པ་སོགས་ནི་ངོ་བོ་ཉིད་དམ་བདག་ཉིད་ཀྱིས་དགེའོ། །
དེ་དག་དང་མཚུངས་པར་ལྡན་པའི་སེམས་སེམས་བྱུང་་
གཞན་རྣམས་ནི་མཚུངས་ལྡན་གྱིས་དགེ་བའོ། །དགེ་སེམས་
ཀྱིས་ཀུན་ནས་བསླངས་པའི་ལུས་ངག་གི་བྱ་བ་ལ་སོགས་པ་ནི་
ཀུན་ནས་སློང་བས་དགེ་བ་ཡིན་ནོ། །དེ་དག་ལས་
ན
བཟློག་པ་བཞི་ནི།དོན་དམ་པར་མི་དགེ་བ་འཁོར་བ་དང་།ངོ་
བོ་ཉིད་ཀྱིས་མི་དགེ་བ་ངོ་ཚ་མེད་པ་དང་ཁྲེལ་མེད་པ་སོགས་སོ། དོན་
དམ་པར་ལུང་དུ་མ་བསྟན་པ་ནི་བརྟན་པ་སོ་སོར་
བརྟགས་མིན་གྱི་འགོག་པ་དང་ནམ་མཁའ་དག་ཡིན་ལ་ལྷག་མ་
གསུམ་ནི་སྤྲུལ་སེམས་སོགས་ལ་སྦྱར་ཏེ་ཤེས་པར་བྱའོ། །གསུམ་པ་
177

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
ཀུན་སློང་བྱེ་བྲག་ཏུ་བཤད་པ་ལ། ཀུན་སློང་གི་དབྱེ་བ་དང་། མུ་བཞིའི་
སྒོ་ནས་རྒྱས་པར་བཤད་པ་གཉིས། དང་བོ་ནི། ཀུན་སློང་ལ་རྣམ་
པ་གཉིས་ཡོད་དེ། རྒྱུ་ཡི་ཀུན་སློང་དང་ནི་ལས་
དེ་ཡི་དུས་ཀྱིས་ཀུན་སློང་ཞེས་བྱ་བ་གཉིས་ཡོད་པའི་ཕྱིར།དེ་
གཉིས་ལས་དང་བོ་ནི་ལས་ལ་དང་བོར་རབ་ཏུ་
འཇུག་བྱེད་ཡིན་ལ།གཉིས་པ་ནི་རྗེས་སུ་འཇུག་བྱེད་ཡིན་
ནོ། །གཉིས་པ་ལ།མུ་བཞི་བཤད་པ་དང་།དགེ་སོགས་དགུར་བཤད་པ་
གཉིས།དང་བོ་ནི།མཐོང་བས་སྤང་བྱའི་རྣམ་ཤེས་ནི་རྒྱུའི་ཀུན་སློང་
རབ་ཏུ་འཇུག་བྱེད་ཁོ་ན་ཡིན་ལ། ཡིད་ནི་ཤིན་ཏུ་
གོམས་པས་སྤང་བར་བྱ་བ་སྟེ སྒོམ་པས་སྤང་བར་བྱ་བ་ལ་
ཀུན་སློང་གཉིས་ཀ་ཡོད་པ་ཡིན་ནོ། །དབང་ཤེས་ལྔ་
ནི་རྗེས་སུ་འཇུག་བྱེད་དུས་ཀྱི་ཀུན་སློང་ཁོ་ན་ཡིན་ནོ།
གཉིས་པ་ནི། རབ་ཏུ་འཇུག་བྱེད་དགེ་སོགས་གསུམ་པོ་རེ་རེ་
ལས་རྗེས་སུ་འཇུག་བྱེད་ཀྱང་དགེ་སོགས་རྣམ་པ་
གསུམ་གསུམ་དུ་འགྱུར་རོ། །ཐུབ་པའི་རྒྱུའི་ཀུན་སློང་
དགེ་བ་དང་ལུང་མ་བསྟན་ལས་དུས་ཀྱི་ཀུན་སློང་ཡང་དེ་དང་འདྲ་
བའམ་ཡང་ན་རྒྱུའི་ཀུན་སློང་དེ་དག་ལས་དུས་ཀྱི་ཀུན་སློང་དེ་
ཡང་དགེ་བ་ཁོ་ན་འབྱུང་ངོ་། །རྣམ་སྨིན་ལས་སྐྱེས་པའི་
སེམས་ལ་ཀུན་སློང་གཉིས་ཀ་གང་ཡང་ཡོད་པ་མིན་ནོ་
178 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་བྱ་བ་ནི་སྔར་གྱི་དམིགས་བསལ་ལོ། །གཉིས་པ་རྣམ་རིག་མིན་པ་
བྱེ་བྲག་ཏུ་བཤད་པ་ལ། མདོར་བསྟན་དང་། རྒྱས་བཤད་གཉིས། དང་
བོ་ནི། རྣམ་རིག་མིན་པའི་གཟུགས་ལ་རྣམ་པ་གསུམ་
དུ་ཤེས་པར་བྱ་སྟེ། སྡོམ་པ་དང་སྡོམ་པ་མིན་པ་
དང་དེ་གཉིས་ལས་གཞན་བར་མ་དང་གསུམ་ཡོད་པའི་
ཕྱིར།གཉིས་པ་ལ།སྡོམ་པ་ཁྱད་པར་དུ་བཤད་པ་དང་།ཐམས་ཅད་ཐུན་
མོང་དུ་བཤད་པ་གཉིས།དང་བོ་ནི།སྡོམ་པ་ལ་ཡང་སོ་སོར་ཐར་
བའི་སྡོམ་པ་ཞེས་བྱ་བ་དང་།དེ་བཞིན་དུ་ཟག་མེད་ཀྱི་
སྡོམ་པ་དང་། བསམ་གཏན་ལས་སྐྱེས་པའི་སྡོམ་པ་དང་
གསུམ་མོ། གཉིས་པ་ལ། སོ་ཐར་གྱི་སྡོམ་པ་བཤད་པ། བསམ་གཏན་
ཟག་མེད་ཀྱི་སྡོམ་པ་བཤད་པ། སྡོམ་པའི་རྣམ་གྲངས་གཞན་བཤད་པ་
དང་གསུམ།དང་བོ་ལ།དབྱེ་བ།བསྡུ་བ། ལྡན་ཚུལ།ངོ་བོ། རྣམ་གྲངས།
སྒྲ་བཤད། རྟེན་གྱི་གང་ཟག་བཤད་པ་དང་བདུན། དང་བོ་ནི། སོ་སོར་
ཐར་ཅེས་བྱ་བའི་སྡོམ་པ་ལ་རྣམ་པ་བརྒྱད་ཡོད་དེ། དགེ་
སློང་ཕ་མ།དགེ་ཚུལ་ཕ་མ།དགེ་བསྙེན་ཕ་མ།དགེ་སློབ་མ་དང་།བསྙེན་
གནས་པའི་སྡོམ་པ་དང་བརྒྱད་ཡོད་པའི་ཕྱིར། གཉིས་པ་ནི། དེ་དག་
ཀྱང་རྫས་སུ་བསྡུས་ན་དགེ་སློང་དགེ་ཚུལ་དགེ་བསྙེན་བསྙེན་
གནས་ཀྱི་སྡོམ་པ་སྟེ་རྣམ་པ་བཞི་ཡིན་ནོ། །དེ་ཡང་ཡིན་ཏེ་དགེ་
སློང་ཕ་མ་སོགས་མཚན་གྱུར་པ་ལས་ལུས་རྟེན་གྱུར་པའི་
དབང་གིས་མིང་ནི་འཕོ་བ་ཙམ་ཡིན་གྱི་དེའི་ཚེ་སྡོམ་པ་འཐོབ་
179

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
གཏོང་གི་རྒྱུ་གང་ཡང་མེད་པའི་ཕྱིར་རོ། །གསུམ་པ་ནི།སྡོམ་པ་
དེ་རྣམས་ཐ་དད་ཡིན་ཀྱང་དེ་དག་གང་ཟག་གཅིག་གི་རྒྱུད་
ལ་ཡོད་པ་ལ་འགལ་བ་མེད་དེ།གསུམ་ལྡན་དགེ་སློང་གི་རྒྱུད་ན་སྡོམ་
པ་གསུམ་ག་སོ་སོར་གནས་པའི་ཕྱིར། དེ་ལྟར་མིན་ན་དགེ་སློང་གི་སྡོམ་
པ་ཙམ་ཕུལ་བས དགེ་ཚུལ་དང་དགེ་བསྙེན་གྱི་སྡོམ་པ་ཡང་གཏོང་
བར་ཐལ་བས་སོ། །བཞི་བ་ནི། སྤང་བྱ་ལྔ་དང་བརྒྱད་དང་
བཅུ་དང་ནི་ཉིས་བརྒྱ་ལྔ་བཅུ་རྩ་གསུམ་པོ་ཐམས་ཅད་སྤོང་
བ་མནོས༌པ་ལས་རིམ་པ་བཞིན་དགེ་བསྙེན་དང་ནི་བསྙེན་
གནས་དང་། དགེ་ཚུལ་ཆེད་དང་དགེ་སློང་ཉིད་དུ་འགྱུར་རོ། །ལྔ་
བ་རྣམ་གྲངས་དང་དྲུག་པ་སྒྲ་བཤད་གཉིས་ནི། ལུས་སེམས་ལ་གདུང་
བ་མེད་པས་བསིལ་བ་ཐོབ་པའི་ཕྱིར་ཚུལ་ཁྲིམས་དང་ནི་མཁས་
པའི་བསྔག་བྱའི་གནས་ཡིན་པའི་ཕྱིར་ན་ལེགས་སྤྱད་དང་། བྱ་བའི་
རང་བཞིན་ཡིན་པས་་ལས་དང་། ལུས་ངག་གི་ཉེས་སྤྱོད་སྡོམ་པའི་
ཕྱིར་ན་སྡོམ་པ་ཞེས་བྱའོ།།སོ་ཐར་གྱི་སྡོམ་པ་སྐད་ཅིག་དང་
བོའི་ངོ་བོར་གྱུར་པའི་རྣམ་པར་རིག་བྱེད་དང་
རྣམ་རིག་མིན་པ་དག་ནི་སོ་སོར་ཐར་བ་དང་བྱ་བའི་
ལམ་ཞེས་ཀྱང་བྱ་ལ་སྐད་ཅིག་གཉིས་པ་ཕན་ཆད་ནི་སོ་སོར་ཐར་
བའི་སྡོམ་པ་ཡིན་ཀྱང་སོ་སོ་ཐར་བ་ནི་མིན་ནོ། །འདི་ནི་པྲ་ཏིམོཀྵ་
ཞེས་བྱ་བ་དང་བོར་ཐར་བ་ལ་འཇུག་པའི་དབང་དུ་བྱས་སོ། །བདུན་
180

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་རྟེན་གྱི་གང་ཟག་ནི། སོ་སོར་ཐར་བའི་སྡོམ་པ་ལ་རིགས་བརྒྱད་
ཡོད་པའི་ཕྱིར་ན།དེ་དང་ལྡན་པའི་གང་ཟག་ལ་ཡང་རྣམ་
པ་བརྒྱད་ཡོད་དོ། །གཉིས་པ་བསམ་གཏན་ཟག་མེད་ཀྱི་སྡོམ་པ་ནི།
བསམ་གཏན་ལས་སྐྱེས་པའི་སྡོམ་པ་དང་ལྡན་པ་ནི་
བསམ་གཏན་བཞི་དང་དེ་དག་གི་ཉེར་བསྡོགས་ཅི་རིགས་དང་
ལྡན་པ་རྣམས་སོ། །ཟག་མེད་ཀྱི་སྡོམ་པ་ནི་འཕགས་
པའི་སེམས་ཅན་དང་ལྡན་ནོ། །གསུམ་པ་ཞར་བྱུང་སྡོམ་པའི་རྣམ་
གྲངས་གཞན་བསྟན་པ་ལ།རྗེས་འབྲང་ཡིན་མིན་གྱི་ཁྱད་པར།སྤོང་སྡོམ་
ཡིན་མིན་ཀྱི་ཁྱད་པར། ཡིད་ཀྱི་སྡོམ་པ་དང་དབང་བོའི་སྡོམ་པའི་
མཚན་གཞི་ངོས་འཛིན་དང་གསུམ།དང་བོ་ནི།སྡོམ་པ་གསུམ་ལས་
ཐ་མ་གཉིས་ནི་སེམས་ཀྱི། རྗེས་འབྲང་ཡིན་ཏེ།བསམ་གཏན་
ཟག་མེད་ཀྱི་སྡོམ་པ་འདི་གཉིས་ཐོབ་གཏོང་དང་སྐྱེ་འགག་ནི་སེམས་
དེ་དང་དེ་ཐོབ་གཏོང་དང་སྐྱེ་འགག་ལ་ལྟོས་པའི་ཕྱིར་རོ། །གཉིས་པ་
ནི། བར་ཆད་མེད་ལམ་གྱི་ངོ་བོར་སྐྱེས་པའི་བསམ་གཏན་
ཟག་མེད་ཀྱི་སྡོམ་པ་དེ་གཉིས་ལ་སྤོང་བའི་སྡོམ་པ་ཞེས་བྱའོ། །
དེ་ཡང་དང་བོའི་ཉེར་བསྡོགས་མི་ལྕོགས་མེད་ལ་བརྟེན་པའི་དེ་
གཉིས་སྤོང་བའི་སྡོམ་པ ཞེས་བྱ་བ་ཡིན་གྱི། དང་བོའི་
དངོས་གཞི་ཡན་ཆད་ཀྱི་དེ་དག་མིན་ཏེ། ཚུལ་འཆལ་གྱི་གཉེན་པོ་མི་
བྱེད་པའི་ཕྱིར།གསུམ་པ་ནི།ཡིད་དང་ལུས་ངག་གི་ཉེས་སྤྱོད་སྲུང་བའི་
ཤེས་བཞིན་དང་ནི་དྲན་དག་གཉིས་ནི་ཡིད་དང་དབང་
181

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བོའི་སྡོམ་པ་ཡིན་ནོ། །གཉིས་པ་ཐམས་ཅད་ཐུན་མོང་དུ་བཤད་པ་
ལ།ལྡན་ཚུལ།ཐོབ་ཚུལ།གཏོང་རྒྱུ།ལྡན་པའི་གང་ཟག་དང་བཞི།དང་
བོ་ལ། རིག་བྱེད་མིན་པའི་ལྡན་ཚུལ། རིག་བྱེད་ཀྱི་ལྡན་ཚུལ། སྡོམ་མིན་
གྱི་རྣམ་གྲངས།མུ་བཞིའི་སྒོ་ནས་དོགས་པ་བཅད་པ་དང་བཞི།དང་བོ་
ལ།སྡོམ་པ་དང་སྡོམ་མིན་གྱི་ལྡན་ཚུལ་དང་།བར་མའི་ལྡན་ཚུལ་གཉིས།
དང་བོ་ནི། སོ་སོར་ཐར་བའི་སྡོམ་པ་ལ་གནས་པ་རྣམས་ལ་
ཇི་སྲིད་དུ་གཏོང་རྒྱུ་བྱུང་ནས་མ་བཏང་གི་བར་དག་
ཏུ་ད་ལྟར་གྱི་རྣམ་རིག་མིན་པར་གྱུར་པའི་སོ་ཐར་གྱི་སྡོམ་པ་
དང་ལྡན་ལ། སྐད་ཅིག་མ་དང་བོ་ཕྱིན་ཆད་སྐད་ཅིགགཉིས་པ་
ནས་དེར་མ་ཟད་འདས་པ་དང་ཡང་ལྡན་ནོ། །སྡོམ་མིན་ལ་
གནས་པའང་དེ་དང་འདྲ་བས། སྡོམ་མིན་གནས་པ་ཇི་སྲིད་
དུ། །ཞེས་པ་ནས། དང་བོ་ཕྱིན་ཆད་འདས་པ་དང་། །ཞེས་པའི་མར་
འདོན་ནོ། །དེ་ཡང་ཡིན་ཏེ་སྐད་ཅིག་ཕྱི་མ་རྣམས་སུ་སྐད་ཅིག་སྔ་མ་
སྔ་མའི་ཐོབ་པ་ཕྱིར་སྐྱེས་ལྡན་པས་སོ། །བསམ་གཏན་གྱི་སྡོམ་
པ་དང་ལྡན་པ་ལ་ནི་རྟག་ཏུ་བསམ་གཏན་གྱི་སྡོམ་པ་
འདས་པ་དང་མ་འོངས་པ་དང་ཡང་ལྡན་ཏེ། དེ་ལ་
བསམ་གཏན་གྱི་སྡོམ་པ་འདས་པའི་ཐོབ་པ་ཕྱིར་སྐྱེས་དང་མ་འོངས་
པའི་ཐོབ་པ་སྔར་སྐྱེས་ལྡན་པས་ཁྱབ་པའི་ཕྱིར། འཕགས་པ་ལ་
ནི་ཟག་མེད་དང་བོ་སྡུག་བསྔལ་ཆོས་བཟོད་ཀྱི་ཚེ་ན་ཟག་
མེད་ཀྱི་སྡོམ་པ་འདས་པ་དང་ལྡན་པ་མིན་ཏེ།དེའི་
182 ་་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཚེ་ཟག་མེད་ཀྱི་སྡོམ་པའི་ཐོབ་པ་ཕྱིར་སྐྱེ་མི་ལྡན་པས་སོ། །བསམ་
གཏན་གྱིས་བསྡུས་པའི་ཟག་བཅས་མཉམ་བཞག་དང་ཟག་
མེད་འཕགས་ལམ་ལ་གནས་པ་དེ་དག་ནི་རིམ་བཞིན་
བསམ་གཏན་ཟག་མེད་ཀྱི་སྡོམ་པ་དེ་གཉིས་ད་ལྟར་བ་དང་
ལྡན་ནོ། །དེའི་ཕྱིར་བསམ་གཏན་གྱི་སྡོམ་པ་དང་། ཟག་མེད་ཀྱི་
སྡོམ་པ་ད་ལྟར་བ་དང་ལྡན་པ་ལ་སེམས་དེ་དང་དེ་རྒྱུད་ལ་ཡོང་དགོས་
སོ། །གཉིས་པ་ནི། བར་མ་ལ་གནས་པ་ལ་རིག་མིན་
ཡོད་ན་སྐད་ཅིག་དང་བོ་ལ་གནས་པའི་བར་དུ་ད་
ལྟར་གྱི་རིག་མིན་དང་ལྡན་ལ་དེའི་ཕྱིན་ཆད་ནས་
རིག་མིན་གྱི་དུས་ནི་གཉིས་དང་ངོ༌། །ཡོད་ན་ཞེས་པས་དེ་ལ་རིག་
མིན་ཡོད་པའི་ངེས་པ་མེད་པར་བསྟན་ཏོ། །སྡོམ་མིན་ལ་
གནས་པ་ལ་བར་མའི་དགེ་བ་དང་། སྡོམ་པ་ལ་གནས་པ་
ལ་བར་མའི་མི་དགེ་བའི་རྣམ་རིག་མིན་པ་དང་ལྡན་
ནོ། །ཇི་སྲིད་བར་དུ་ལྡན་ཞེ་ན། དང་བོ་ནི་དགེ་འདུན་
སོགས་ལ་རབ་ཏུ་དང་བའི་ཤུགས་དང་ལྡན་པ་དང་།
གཉིས་པ་ནི་ཉོན་མོངས་པའི་ཤུགས་དང་ལྡན་
པའི་བར་རོ། །གཉིས་པ་རིག་བྱེད་ཀྱི་ལྡན་ཚུལ་ནི།ལུས་ངག་གི་
རྣམ་པར་རིག་བྱེད་ནི། སྡོམ་པ་སྡོམ་མིན་བར་མ་ལ་གནས་པ་
ཐམས་ཅད་ལ་རིག་བྱེད་དངོས་སུ་བྱེད་པ་དག་ལ་རིག་
- 183

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བྱེད་ད་ལྟར་བ་དང་ལྡན་ནོ། །དེ་ཡང་མ་བཏང་
གི་བར་དུ་སྐད་ཅིག་མ་དང་བོ་ཕྱིན་ཆད་འདས་པ་དང་
ལྡན་ནོ། །རིག་བྱེད་མ་འོངས་པ་དང་ལྡན་པའི་
གང་ཟག་ད་ལྟར་བ་ནི་མེད་དེ། དེའི་ཐོབ་པ་སྔར་སྐྱེས་མེད་པས་
སོ། །རིག་བྱེད་དུ་གྱུར་པའི་བསྒྲིབས་པ་དང་ནི་མ་བསྒྲིབས་པ་
ནི་མ་འོངས་པ་མ་ཟད་འའདས་པ་དག་དང་ལྡན་པ་འང་མེད་
དེ།དེའི་ཐོབ་པ་སྔར་སྐྱེས་ཕྱིས་སྐྱེ་གཉིས་ཀ་མེད་པའི་ཕྱིར་ལྡན་པའི་
གང་ཟག་ནི་ད་ལྟར་བའི་དབང་དུ་བྱས་སོ། །གསུམ་པ་སྡོམ་མིན་གྱི་
རྣམ་གྲངས་ནི།སྡོམ་པ་མིན་དང་ཉེས་སྤྱད་དང་འཆལ་བའི་ཚུལ་ཁྲིམས
དང་མི་དགེ་བའི་ལས་དང་ལས་དེའི་ལམ་སོགས་ནི་
རྣམ་གྲངས་ཡིན་ཡང་ཡིན་ཁྱབ་མཉམ་མིན་ནོ། །བཞི་བ་མུ་བཞིའི་སྒོ་
ནས་དོགས་གཅོད་ནིསྡོམ་པ་དང་སྡོམ་མིན་གང་ཡང་མི་ལྡན་པའི་
བར་མ་དོར་གནས་པ་ཞིག་གིས་སེམས་ཀྱི་ཤུགས་ཞན་
པས་ལུས་ངག་གི་རིག་བྱེད་དག་བྱེད་ན་རྣམ་པར་རིག་
བྱེད་ཉིད་དང་ལྡན་ལ། ཚེ་འདིའི་རྣམ་རིག་བཏང་བ་
དང་ཕྱི་མའི་རིག་བྱེད་མ་སྐྱེས་པའི་འཕགས་པའི་གང་ཟག་
གཟུགས་མེད་པ་དང་།ནུར་ནུར་བོ་ལ་གནས་པ་དང་ནི་ཟག་མེད་ཀྱི་
རྣམ་རིག་མིན་པ་ཁོ་ན་དང་ལྡན་ནོ། །གང་ཡང་མི་ལྡན་པ་ནི་
གཟུགས་མེད་སོ་སྐྱེ། གཉིས་ཀ་ལྡན་པ་ནི་རིག་བྱེད་ལྡན་པའི་འཕགས་
184

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་སོགས་སོ། །གཉིས་པ་ཐོབ་ཚུལ་ལ། རྒྱུ་གང་ལ་བརྟེན་པ་དང་། གཞི་
གང་ལ་བརྟེན་པ་གཉིས།དང་བོ་ལ།བསམ་གཏན་ཟག་མེད་ཀྱི་སྡོམ་པ་
དང་།སོ་ཐར་གྱི་སྡོམ་པ་རྒྱུ་གང་ལ་བརྟེན་པ་གཉིས།དང་བོ་ནི། བསམ་
གཏན་ལས་སྐྱེས་པའི་སྡོམ་པ་ནི། བསམ་གཏན་གྱིས་དངོས་གཞི་
ཟག་བཅས་དང་ཉེར་བསྡོགས་གང་རུང་ཞིག་ཐོབ་པ་ཉིད་ཀྱིས་
ཐོབ་བོ། །ཟག་མེད་ཀྱི་སྡོམ་པ་ནི་འཕགས་ལམ་གང་གི་
ཐོབ་པ་དེས་ཐོབ་བོ། །གཉིས་པ་ལ།སྤྱིར་བསྟན་པ་དང་།བྱེ་བྲག་
ཏུ་བཤད་པ་གཉིས། དང་བོ་ནི། སོ་སོར་ཐར་ཅེས་བྱ་བ་ནི་
མཁན་སློབ་སོགས་གཞན་གྱི་རྣམ་པར་རིག་བྱེད་དང་
རང་གི་རིག་བྱེད་སོགས་ཀྱིས་ཀྱང་ཐོབ་བོ། །གཉིས་པ་ལ། དུས་
ཀྱི་ཁྱད་པར། བསྙེན་གནས་ཀྱི་ཁྱད་པར། དགེ་བསྙེན་གྱི་ཁྱད་པར། ཆེ་
ཆུང་གི་ཁྱད་པར། ཐམས་ཅད་ཀྱི་རྟེན་སྐྱབས་འགྲོའི་ཁྱད་པར། བསླབ་
བྱའི་ཁྱད་པར་དང་དྲུག དང་བོ་ནི།ཇི་སྲིད་འཚོ་བ་དང་ཉིན་
ཞག་གི་བར་དུ་སོ་ཐར་གྱི་སྡོམ་པ་གཞན་བདུན་དང་
བསྙེན་གནས་ཀྱི་སྡོམ་པ་ཡང་དག་པར་བླང་བར་བྱ་བ་ཡིན་
ནོ། །ཉིན་ཞག་པ་ཡི་སྡོམ་མིན་ནི་མེད་དེ། ཉིན་ཞིག་གཅིག་ཏུ་
སྡོམ་མིན་དང་ལྡན་པར་གྱུར་ཅིག་ཅེས་དེ་ལྟར་ནོད་པ་མེད་
ཅེས་གྲག་པའི་ཕྱིར་རོ། །གྲག་ཅེས་པ་གྲུབ་མཐའི་འདོད་པ་ལ་ཅུང་
ཟད་མ་རངས་པའི་ཚིག་སྟེ། རྒྱུ་མཚན་དེ་ལྟར་ན་ཇི་སྲིད་འཚོའི་མཐའ་
ཅན་གྱི་སྡོམ་མིན་ཡང་མེད་པར་འགྱུར་ཏེ། སྨད་པའི་ལས་ཡིན་པས་
185

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བདག་ཇི་སྲིད་འཚོའི་བར་དུ་སྡོམ་མིན་དང་ལྡན་པར་གྱུར་ཅིག་ཅེས་
དེ་ལྟར་ནོད་པ་ནི་མེད་པའི་ཕྱིར་རོ་སྙམ་པའོ། །གཉིས་པ་བསྙེན་་
གནས་ཀྱི་ཁྱད་པར་ལ།ལེན་ཚུལ།བསླབ་བྱ།ལེན་པའི་གང་ཟག་གི་ཁྱད་
པར་དང་གསུམ།དང་བོ་ནི།སྟན་དམའ་བར་ཙོག་ཙོག་པོར་
འདུག་སྟེ་སློབ་དཔོན་གྱིས་སྨྲས་པའི་རྗེས་སུ་བཟླས་པ་
ཡིས་ལེན་ནོ། །སྐབས་དེར་ནར་མ་མ་གཏོགས་པའི་གོས་གསར་བ་
སོགས་ཀྱིས་མི་བརྒྱན་ཞིང་ནམ་ནི་ནངས་ནས་ཉི་མ་མ་
ཀ ཀ
ཤར་བའི་བར་དུ་བསྙེན་གནས་ཀྱི་ཡན་ལག་ཐམས་ཅད་
ཚང་བར་ནི་ནངས་པར་ཟན་མ་ཟོས་གོང་དུ་ཡུལ་གཞན་
ལས་ནོད་པར་བྱ་འོ། །གཉིས་པ་ནི།ཚུལ་ཁྲིམས་ཀྱི་ཡན་ལག་
དང་།བག་ཡོད་པའི་ཡན་ལག་དང་།བརྟུལ་ཞུགས་ཀྱི་ཡན་
ལག་སྟེ་གསུམ་ནི།རྩ་བ་བཞི་དང་།ཆང་སྤོང་བ་གཅིག་
པུ་དང་། དེ་བཞིན་དུ་ཡན་ལག་ཕྱི་མ་གསུམ་སྟེ་གོ་རིམ་
བཞིན་དུ་སྦྱར་རོ། །ཆང་སྤང་བ་སོགས་ཡན་ལག་ཏུ་ཅི་ལྟར་བཤད་
ཅེ་ན།དེ་ཡིས་དྲན་ཤེས་ཉམས་པར་འགྱུར་བའི་ཕྱིར་དང་།གླུ་
གར་སོགས་ཀྱིས་དྲེགས་པར་འགྱུར་བའི་ཕྱིར་རོ། །གསུམ་པ་
ནི། དགེ་བསྙེན་ལས་གཞན་ལའང་བསྙེན་གནས་ཡོད་མོད་ཀྱི་
མཆོག་གསུམ་ལ་སྐྱབས་སུ་མ་སོང་བ་ལ་མེད་དོ། །འོན་ཀྱང་
རང་འགྲེལ་ལས། མི་ཤེས་པ་ནི་མ་གཏོགས་སོ་ཞེས་གསུངས་པ་ལྟར་
186 ཡན

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རོ། །གསུམ་པ་དགེ་བསྙེན་གྱི་ཁྱད་པར་ནི། མིང་ཆེན་གྱི་མདོ་ལས།
སྐྱབས་གསུམ་འཛིན་པའི་དགེ་བསྙེན་དང་། སྣ་གཅིག་སྤྱོད་པ་སོགས་
དགེ་བསྙེན་ལྔ་གསུངས་པ་ལས་དང་བོ་ནི། སྐྱབས་སུ་འགྲོ་བ་ཁོ་ནས་
དགེ་བསྙེན་དུ་འགྱུར་རམ་ཞེ་ན། ཉི་འོག་པ་དག་ན་རེ། སྡོམ་པ་མ་ཐོབ་
ཀྱང་སྐྱབས་གསུམ་འཛིན་པའི་དགེ་བསྙེན་དུ་འགྱུར་རོ་ཞེས་ཟེར་་
རོ། ། ཁ་ཆེ་བ་རྣམས་ན་རེ། དེ་ཙམ་གྱིས་སྡོམ་པ་མི་ཐོབ་པས་དགེ་
བསྙེན་དུ་མི་འགྱུར་ཞིང་དགེ་བསྙེན་ཉིད་དུ་ཁས་བླངས་པ་དང་དེ་
གཉིས་ཚོགས་པས་སྡོམ་པ་ཐོབ་བོ།།དེ་ལྟར་ན་ཡང་བསླབ་
པའི་གནས་བསྟན་པ་ནི་དཔེར་ན་དགེ་སློང་གི་སྡོམ་པ་
གསོལ་བཞིའི་ལས་ཀྱིས་ཐོབ་ཀྱང་བསླབ་པའི་གནས་རྣམས་བརྗོད་
དགོས་པ་བཞིན་ནོ་ཞེས་ཟེར་རོ། །གལ་ཏེ་དགེ་བསྙེན་གྱི་སྡོམ་
པ་ནི་ཡན་ལག་ལྔ་བོ་ཐམས་ཅད་བསྡམས་པ་ཡིན་ན།མདོ་དེ་
ལས།སྣ་གཅིག་སྤྱོད་པ་དང་།ཕྱོགས་གཅིག་སྤྱོད་པ་དང་།ཕལ་ཆེར་
སྤྱོད་པ་སོགས་དགེ་བསྙེན་གྱི་དབྱེ་བ་གསུངས་པ་ཇི་ལྟ་བུ་
ཡིན་ཞེ་ན། བསྲུང་བྱ་དེ་དང་དེ་དག་སྲུང་བ་ལ་དེ་དང་
དེའི་མིང་གིས་གསུངས་པ་ཙམ་ཡིན་གྱི་དང་བོར་ཁས་བླངས་པ་
ལ་ཁྱད་པར་མེད་དོ་ཞེས་གྲག་གོ།བཞི་བ་ཆེ་ཆུང་གི་ཁྱད་པར་ནི།
སྡོམ་པ་ཆུང་ངུ་ལ་སོགས་པ་གསུམ་ནི་སྡོམ་པ་ལེན་པའི་ཡིད་
ཀྱི་སེམས་ཆུང་འབྲིང་ཆེན་པོ་ཇི་ལྟ་བ་བཞིན་ནོ། །ལྔ་
བ་སྐྱབས་འགྲོ་ནི། གང་ཞིག་དཀོན་མཆོག་གསུམ་ལ་སྐྱབས་
187

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
སུ་འགྲོ་བ་དེ་ཡུལ་གང་ལ་ཡིན་ཞེ་ན། རིམ་བཞིན་
སངས་རྒྱས་སུ་བྱེད་པའི་ཆོས་དང་དགེ་འདུན་དུ་བྱེད་
ར
པའི་ཆོས་མི་སློབ་པ་དང་། སློབ་མི་སློབ་གཉིས་ཀ་དང་། ཆོས་བྱེད་
པའི་ཆོས་་མྱ་ངན་ལས་འདས་པ་ལ་སྐྱབས་སུ་་་་་་་
འགྲོའོ། །འདིའི་སློབ་པ་དང་མི་སློབ་པ་ནི་དེ་དག་གི་ལམ་བདེན་ལ་གོ་
དགོས་པ་ནི་གནས་གཉིས་པ་ལྟར་རོ། །དྲུག་པ་བསླབ་བྱའི་ཡན་ལག་
གི་དོགས་གཅོད་ནི། ཅིའི་ཕྱིར་དགེ་བསྙེན་ལ་མི་ཚངས་སྤྱོད་སྤོང་བ་
ཡན་ལག་ཏུ་མ་བཞག་པར་འདོད་ལོག་སྤོང་བ་བཞག་ཅེ་ན། ལོག་
གཡེམ་ནི་འཇིག་རྟེན་ན་ཡང་ཤིན་ཏུ་སྨད་པའི་ཕྱིར་དང་།
ཁྱིམ་པ་རྣམས་ཀྱིས་སྤོང་སླ་བའི་ཕྱིར་དང་།འཕགས་པས་
ཚེ་བརྗེས་ནས་ཀྱང་འདོད་ལོག་མི་བྱེད་པའི་སྡོམ་པ་ཐོབ་
པའི་ཕྱིར་རོ། །དགེ་བསྙེན་གྱི་སྡོམ་པ་ནི་འདོད་ལོག་མི་སྤྱོད་
དོ་ཞེས་ཐོག་མར་ཇི་ལྟར་ཁས་བླངས་པ་བཞིན་དུ་
འཐོབ་ཀྱི། གང་ཟག་འདི་ལ་འདོད་ལོག་མི་སྤྱོད་དོ་ཞེས་རྒྱུད་
ངོས་བཟུང་བ་ལས་ཐོབ་པ་ནི་མ་ཡིན་ནོ། །རྫུན་སྤོང་བ་
ཡན་ལག་ཏུ་མ་བཅས་ན། བསླབ་པ་ཐམས་ཅད་ལས་འདས་
པར་གྱུར་ན་ཡང་ཁོ་བོ་ལ་ཉེས་པ་པ་གང་ཡང་མ་བྱུང་ངོ་ཞེས་
རྫུན་དུ་སྨྲ་བར་ཐལ་བར་འགྱུར་བའི་ཕྱིར་རོ། །དེའི་ཕྱིར་
ངག་གི་བཞི་ལས་རྫུན་སྤོང་བ་ཁོ་ན་ཡན་ལག་ཏུ་བཤད་དོ། །བཅས་
188

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ཁ་ན་མ་ཐོ་བ་མྱོས་ར་འགྱུར་བ་སྤོང་བ་ལས་
ཡན་ལག་གཞན་རྣམས་སྲུང་སླ་བའི་ཕྱིར་རོ། །
གཉིས་པ་གཞི་གང་ལ་བརྟེན་ནས་ཐོབ་པ་ལ། སྡོམ་པ། སྡོམ་མིན། བར་
མ་གསུམ།དང་བོ་ལ།སོ་ཐར་གྱི་སྡོམ་པ་དང་། བསམ་གཏན་ཟག་མེད་
ཀྱི་སྡོམ་པ་གཉིས། དང་བོ་ནི། འདོད་པའི་སར་གཏོགས་ཀྱི་
སྡོམ་པ་སོ་ཐར་ནི་དགེ་བའི་ལས་ལམ་སྦྱོར་དངོས་མཇུག་གསུམ་
ཐམས་ཅད་དང་། གཞི་སེམས་ཅན་ཡིན་མིན་གཉིས་ཀ་དང་ད་
ལྟར་གྱི་ཕུང་ཁམས་སྐྱེ་མཆེད་དག་ལས་འཐོབ་པར་འགྱུར་
རོ། །གཉིས་པ་ནི།བསམ་གཏན་ཟག་མེད་ཀྱི་སྡོམ་པ་ནི་ལས་
ལམ་དངོས་གཞི་ཁོ་ན་དང་། དུས་ནི་གསུམ་པོ་ཐམས་
ཅད་ལས་འཐོབ་བོ། །སྡོམ་པ་གསུམ་ག་སེམས་ཅན་ཐམས་
ཅད་ལས་ཐོབ་པ་འདྲ་ཡང་དེ་དག་གི་ཡན་ལག་དང་རྒྱུ་
ལ་མི་འདྲ་བའི་དབྱེ་བ་ཡོད་དོ། །གཉིས་པ་སྡོམ་མིན་གཞི་
གང་ལ་བརྟེན་ནས་ཐོབ་པ་ནི། སྡོམ་པ་མིན་པ་ནི་སེམས་ཅན་
ཐམས་ཅད་ལས་དང་།ཡན་ལག་སྲོག་གཅོད་སོགས་མི་དགེ་
བའི་ལས་ལམ་ཀུན་ལས་ཐོབ་ལ་རྒྱུས་མིན་ནོ། །དེ་ཡང་རྒྱུ་
ཆགས་སྡང་སོགས་གཅིག་ཅར་མི་འབྱུང་བས་སོ། །སྡོམ་པ་མིན་པ་
དེ་ཡང་བཤན་པ་ལྟ་བུའི་རིགས་སུ་སྐྱེས་པ་ཞིག་ཡིན་ན་ནི་རང་གི་ཕའི་
བྱ་བ་དེ་ལ་ཞུགས་པ་འམ་གཞན་གྱི་རིགས་སུ་སྐྱེས་པ་
189

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
ཞིག་ཡིན་ན་ནི་མི་དགེ་བའི་ལས་འདི་དང་འདི་ལྟ་བུ་ལ་བརྟེན་ནས་
འཚོ་བར་བྱའོ་ཞེས་རྒྱལ་བོ་སོགས་ཀྱི་དྲུང་དུ་ཁས་ལེན་པ་ལས་
འཐོབ་པར་འགྱུར་རོ། །གསུམ་པ་བར་མ་གཞི་གང་ལ་བརྟེན་ནས་
ཐོབ་པ་ནི། དེ་དག་གི་ལྷག་མ་བར་མའི་རྣམ་རིག་མིན་པ་
ནི་ཞིང་ཁྱད་པར་ཅན་ལ་མཆོད་བཀུར་བྱེད་པ་དང་། རྒྱུན་དུ་
ཕྱག་མཆོད་སོགས་བྱེད་པར་ཁས་ལེན་པ་དང་། ཡོན་གནས་
སོགས་ལ་བསམ་སྦྱོར་གུས་པར་བྱེད་པས་ཀྱང་འཐོབ་
བོ།།བར་མའི་མི་དགེ་བའི་ཐོབ་ཚུལ་ཡང་འདིས་ཤེས་སོ། །གསུམ་པ་
གཏོང་ཚུལ་ལ། སྡོམ་པའི་གཏོང་ཚུལ། སྡོམ་མིན་གྱི་གཏོང་ཚུལ། བར་
མའི་གཏོང་ཚུལ།ཞར་ལ་གཟུགས་ཅན་མ་ཡིན་པ་གཞན་གྱི་གཏོང་ཚུལ་
དང་བཞི། དང་བོ་ལ། སོ་ཐར་གྱི་སྡོམ་པའི་གཏོང་ཚུལ་དང་། བསམ་
གཏན་ཟག་མེད་ཀྱི་སྡོམ་པའི་གཏོང་ཚུལ་གཉིས། དང་བོ་ནི། བསླབ་པ་
ཕུལ་བ་དང་།ཤི་འཕོས་པ་དང་། ཕོ་མོའི་མཚན་མ་
གཉིས་པོ་དག་ནི་བྱུང་བ་དང་།དགེ་བའི་རྩ་བ་ཆད་པ་
དང་། བསྙེན་གནས་ནི་མཚན་མོ་འདས་པ་ལས་
ཀྱང་གཏོང་ལ་སྔ་མ་བཞི་བོ་གང་རུང་ཞིག་བྱུང་ན་སོ་སོར་ཐར་བའི་
འདུལ་བ་ཐམས་ཅད་གཏོང་ངོ༌། །མདོ་སྡེ་བ་ཁ་ཅིག་རྩ་
བའི་ལྟུང་བ་བཞི་བོ་གང་རུང་ཞིག་བྱུང་བར་འགྱུར་བ་
ལས་སྡོམ་པ་གཏོང་བར་སྨྲ་ལ། ཆོས་སྲུང་སྡེ་བ་སོགས་
གཞན་དག་གིས་དམ་པའི་ཆོས་ནུབ་པ་ལས་ཀྱང་
190

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཏོང་བར་འདོད་དོ། །དེ་ཡང་དམ་པའི་ཆོས་ནུབ་པའི་ཚེ་སྡོམ་པ་
གསར་དུ་ཐོབ་པ་མེད་ཀྱང་སྔར་ཡོད་ནི་མི་གཏོང་ངོ་ཞེས་སློབ་དཔོན་
སྐུ་མཆེད་གཉིས་ཀྱིས་མཐུན་པར་གསུངས་ཤིང་སྡེ་བ་ཕལ་ཆེར་གྱིས་
ཀྱང་འདོད་དོ།།ཁ་ཆེ་བ་རྣམས་ནི་རྩ་བའི་ལྟུང་བ་བཞི་བོ་
གང་རུང་ཞིག་བྱུང་བ་ལ་ཡང་སྡོམ་པ་ནི་ཡོད་དེ།དཔེར་ན་བུ་
ལོན་དང་ནོར་གཉིས་ཀ་ཡོད་པའི་སྐྱེས་བུ་བཞིན་དུ་
གཞན་སྲུང་བའི་ཆ་ནས་སྡོམ་ལྡན་དང་གང་བཏང་བའི་ཆ་ནས་ཚུལ་
འཆལ་གཉིས་སུ་འདོད་དོ། །གཉིས་པ་ནི། བསམ་གཏན་གྱི་
སར་གཏོགས་པའི་དགེ་བ་ནི་ས་འཕོས་པ་དང་སྙོམས་འཇུག་
སོགས་ལས་ཉམས་པ་དག་གིས་གཏོང་ངོ༌། །དེ་བཞིན་དུ་
གཟུགས་མེད་སར་གཏོགས་ཀྱི་དགེ་བའང་གཏོང་ཚུལ་
དེ་ལྟར་རོ། །ཁམས་གསུམ་གང་དུའང་མི་གཏོགས་པའི་འཕགས་
པ་སྟེ་ཟག་མེད་ཀྱི་ལམ་བདེན་ནི་རྒྱུན་ཞུགས་སོགས་ཀྱི་འབྲས་བུ་
ཐོབ་པ་དང་དབང་བོ་སྦྱང་བ་དང་འབྲས་བུ་ཕྱི་མ་གསུམ་
ཉམས་པ་ལས་ཀྱང་གཏོང་ངོ༌། །འོན་ཀྱང་དེ་དག་གི་ཚེ་ཞུགས་
འབྲས་ཀྱི་ལམ་སོགས་བཏངབ་ཙམ་ལས་སྤྱི་ལྡོག་བཏང་བ་མིན་ནོ། །
སྡོམ་པ་ད་ལྟར་བ་སོགས་ནི་རང་རང་འགག་པའི་སྟོབས་ཀྱིས་གཏོང་
སྟེ། མཉམ་གཞག་འཕགས་ལམ་གནས་དེ་གཉིས། །ད་ལྟར་དང་ལྡན་
ཞེས་བཤད་ཟིན་པའི་ཕྱིར་རོ། །གཉིས་པ་སྡོམ་མིན་གྱི་གཏོང་ཚུལ་ནི།
སྡོམ་མིན་ནི་སྡོམ་པ་ཐོབ་པ་དང་ཤི་འཕོས་པ་དང་མཚན་
191

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
གཉིས་ཅིག་ཆར་བྱུང་བ་དག་ལས་གཏོང་ངོ་།
གསུམ་པ་བར་མའི་གཏོང་ཚུལ་ནི། བར་མ་ནི་དགེ་མི་དགེའི་ཀུན་
སློང་གི་ཤུགས་ཡལ་བ་དང༌། ཁས་བླངས་འདས་པ་དང་།
སྔར་ཁས་བླངས་པའི་བསྙེན་བཀུར་ལྟ་བུའི་བྱ་བ་ཆད་པ་
དང་།མཆོད་རྟེན་ཞིག་པ་ལྟ་བུའི་དོན་ཆད་པ་དང་།ཚེ་འཕོས་
པ་དང་། དགེ་བའི་རྩ་བ་ཆད་པ་དག་ལས་བར་མའི་དགེ་
མི་དགེ་ཅི་རིགས་པར་གཏོང་ངོ་། །བཞི་བ་གཟུགས་ཅན་མ་ཡིན་པ་
གཞན་གྱི་གཏོང་ཚུལ་ནི། འདོད་པར་གཏོགས་པའི་དགེ་
བ་གཟུགས་ཅན་མིན་པ་ནི་དགེ་རྩ་ཆད་པ་
དང་ཁམས་གོང་དུ་སྐྱེས་པ་ལས་གཏོང་ངོ་། །ཁམས་གསུམ་གྱི་
ཉོན་མོངས་པ་ཅན་གཟུགས་ཅན་མིན་པ་ནི་གཉེན་པོ་
སྐྱེས་པས་རྣམ་པར་ཉམས་པར་འགྱུར་རོ། །བཞི་བ་
ལྡན་པའི་གང་ཟག་ལ།སྡོམ་མིན་ལྡན་པའི་གང་ཟག་དང་།སྡོམ་པ་ལྡན་
པའི་གང་ཟག་གཉིས། དང་བོ་ནི། ཟ་མ་དང་མ་ནིང་དང་
སྒྲ་མི་སྙན་པ་དང་།མཚན་གཉིས་པ་ཅན་མ་གཏོགས་པའི་
མི་རྣམས་ལ་སྡོམ་མིན་སྐྱེ་རུང་ངོ་། །གཉིས་པ་ནི། གང་ལ་སྡོམ་
མིན་སྐྱེ་རུང་བ་དེ་ལ་སྡོམ་པའང་དེ་བཞིན་དུ་སྐྱེ་ལ། བསམ་
གཏན་ཟག་མེད་ཀྱི་སྡོམ་པ་ནི་ལྷ་ལ་དང་སྐྱེའོ། །མི་རྣམས་ལ་
ལྡན་པ་ནི་སོ་ཐར་དང་བསམ་གཏན་ཟག་མེད་གྱི་སྡོམ་པ་
192

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་མོ། །འདོད་པ་དང་གཟུགས་སུ་སྐྱེས་པའི་
ལྷ་རྣམས་ལ་བསམ་གཏན་ལས་སྐྱེས་པའི་སྡོམ་པ་ཡོད་
ཀྱི་གཟུགས་མེད་པ་ལ་མེད་དོ། །ཟག་མེད་ཀྱི་སྡོམ་པ་ནི་བསམ་
གཏན་ཁྱད་པར་ཅན་གྱི་ཚངས་པ་ཆེན་པོ་སོགས་དང་འདུ་ཤེས་
མེད་པར་སྐྱེས་པའི་སེམས་ཅན་མ་གཏོགས་པ་འདོད་་་་
གཟུགས་གཉིས་སུ་མ་ཟད་གཟུགས་མེད་ནའང་ལྡན་པ་ཡོད་དེ།
ས་འཕོས་པ་དེ་ཡི་གཏོང་རྒྱུ་མ་ཡིན་པའི་ཕྱིར། གཉིས་པ་མདོ་ལས་
གསུངས་པའི་ལས་ཀྱི་རྣམ་གྲངས་ལ། ཐུན་མོང་དུ་བཤད་པ་དང་། སོ་
སོར་བཤད་པ་གཉིས།དང་བོ་ལ།རྒྱུ་འབྲས་ཀྱི་སྒོ་ནས་དབྱེ་བ།ལས་ཀྱི་
རྣམ་གྲངས་དུ་མ་བསྟན་པ།ལས་གང་གིས་འབྲས་བུ་གང་སྒྲུབ་པ།ལས་
ཀྱི་རྣམ་གྲངས་གཞན་བཤད་པ་དང་བཞི། དང་བོ་རྒྱུ་འབྲས་ཀྱི་སྒོ་ནས་
དབྱེ་བ་ལ།འབྲས་བུའི་སྒོ་ནས་དབྱེ་བ།རྒྱུའི་སྒོ་ནས་དབྱེ་བ།རྒྱུ་འབྲས་
གཉིས་ཀའི་སྒོ་ནས་དབྱེ་བ་དང་གསུམ།དང་བོ་ལ།དགེ་སོགས་གསུམ་
དུ་དབྱེ་བ།བསོད་ནམས་སོགས་གསུམ་དུ་དབྱེ་བ།མྱོང་འགྱུར་ལས་ཀྱི་
ཁྱད་པར་དང་གསུམ།དང་བོ་ནི།ལས་བདེ་མི་བདེ་དང་གཞན་ནི།དགེ་
དང་མི་དགེ་དང་གཞན་ཡིན།གཉིས་པ་ལ།མདོར་བསྟན།རྒྱས་བཤད་
གཉིས། དང་བོ་ནི།མདོ་ལས་བསོད་ནམས་ཀྱི་ལས་དང་།
བསོད་ནམས་མིན་པའི་ལས་དང་། མི་གཡོ་བའི་ལས་གསུམ་
དང་། བདེ་བ་མྱོང་འགྱུར་གྱི་ལས་ལ་སོགས་པ་གསུམ་
ཡང་གསུངས་སོ། །གཉིས་པ་ནི། དེ་ཡང་བསོད་ནམས་གྱི་ལས་ནི་
193 —

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
འདོད་ཁམས་སུ་གཏོགས་པའི་དགེ་བའི་ལས་ཡིན་ལ། མི་
གཡོ་བའི་ལས་ནི་ཁམས་གོང་མ་གཉིས་ལས་སྐྱེས་པའི་
འཕེན་བྱད་ཀྱི་ལས་སོ། །རྒྱུ་མཚན་གང་གི་ཕྱིར་མི་གཡོ་
བར་བཤད་ཅེ་ན།ས་ནི་དེ་དག་ཏུ་ལས་ཀྱི་འབྲས་བུ་རྣམ་པར་
སྨིན་པའི་ཕྱིར་དང་། ས་གཞན་དུ་རྣམ་སྨིན་མི་གཡོའི་
ཕྱིར་རོ། །གསུམ་པ་མྱོང་འགྱུར་ལས་ཀྱི་ཁྱད་པར་ལ། མྱོང་འགྱུར་
གསུམ་དུ་དབྱེ་བ། མྱོང་འགྱུར་ལྔར་དབྱེ་བ། ལས་ངེས་མ་ངེས་ཀྱི་ཁྱད་
པར་བཤད་པ་དང་གསུམ།དང་བོ་ནི།འདོད་པ་ནས་བསམ་གཏན་
གསུམ་པའི་བར་གྱི་ལས་དགེ་བ་རྣམས་ནི་བདེ་བ་མྱོང་
འགྱུར་ཡིན་ལ་དེ་ཡན་ཆད་བསམ་གཏན་བཞི་བ་ནས་སྲིད་
རྩེའི་བར་གྱི་ལས་དགེ་བ་དག་ནི་སྡུག་མིན་པ་དེ་མིན་གྱི་ཚོར་བ་
བཏང་སྙོམས་མྱོང་བར་འགྱུར་བ་ཡིན་ནོ། །སྡུག་བསྔལ་
མྱོང་འགྱུར་ནི་འདོད་ཁམས་འདིའི་མི་དགེ་བའི་ལས་རྣམས་
སོ། །བསམ་གཏན་བཞི་བའི་འོག་ནའང་བར་མ་བཏང་སྙོམས་
མྱོང་འགྱུར་གྱི་ལས་ཡོད་དོ་ཞེས་སློབ་དཔོན་ཁ་ཅིག་ཟེར་ཏེ།
རྒྱུ་མཚན་གང་གི་ཕྱིར་ན་བསམ་གཏན་ཁྱད་པར་ཅན་ནི་
ཚོར་བ་བཏང་སྙོམས་ཀྱི་ས་པ་གང་ཞིག་ས་དེའི་རྣམ་སྨིན་ཡང་
དགེ་བའི་ལས་ཀྱི་རྣམ་སྨིན་ཡིན་པའི་ཕྱིར་དང་། བསྟན་བཅོས་
ཡེ་ཤེས་ལ་འཇུག་པ་ལས་སྔ་ཕྱི་མེད་པར་དུས་གཅིག་ཏུ་ལས་
194

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་གྱི་རྣམ་སྨིན་མྱོང་བ་ཞིག་ཡོད་པར་གསུངས་པ་དེ་ཡང་
འདོད་དགོས་པའི་ཕྱིར་རོ། །གཉིས་པ་མྱོང་འགྱུར་ལྔར་
དབྱེ་བ་ནི།ངོ་བོ་ཉིད་ཀྱི་མྱོང་འགྱུར་དང་།མཚུངས་ལྡན་མྱོང་
འགྱུར་དང་། དམིགས་པ་མྱོང་འགྱུར་དང་ནི་རྣམ་སྨིན་
མྱོང་འགྱུར་དང་། མངོན་སུམ་དུ་ནི་གྱུར་པ་མྱོང་བར་འགྱུར་བ་
ལས་མྱོང་འགྱུར་རྣམ་པ་ལྔ་ཡིན་ནོ། །དེ་ཡང་དང་བོ་ནི་ཚོར་བ་སྤྱི་
དང་། གཉིས་པ་ནི་བདེ་བ་མྱོང་འགྱུར་གྱི་རེག་པ་ལྟ་བུ་དང་། གསུམ་པ་
དང་བཞི་བ་ནི་གོ་བར་སླ་ལ་ལྔ་བ་ནི་ཚོར་བ་བྱེ་བྲག་གི་དབང་དུ་བྱས་
སོ། །གསུམ་པ་ངེས་མ་ངེས་ཀྱི་ཁྱད་པར་ལ། མདོར་བསྟན་དང་། རྒྱས་
བཤད་གཉིས།དང་བོ་ནི། དེ་ཡང་ངེས་དང་མ་ངེས་དང་། གཉིས་པ་ལ།
དབྱེ་བ་སྤྱིར་བསྟན་པ།ཁྱད་ཆོས་སོ་སོར་བཤད་པ།མྱོང་ངེས་བྱེ་བྲག་ཏུ་
བཤད་པ་དང་གསུམ། དང་བོ་ལ། དངོས་དང་། སྡེ་བ་གཞན་གྱི་འདོད་
ཚུལ་གཉིས།དང་བོ་ནི།མཐོང་བའི་ཆོས་ལ་སོགས་པ་ལ་མྱོང་འགྱུར་
གསུམ་ཡོད་པའི་ཕྱིར་ན་ངེས་པའི་ལས་ཀྱང་རྣམ་པ་
གསུམ་ཡོད་ལ་མ་ངེས་པའི་ལས་དང་བཞི་ཡོད་དོ།གཉིས་པ་ནི།སློབ་
དཔོན་ཁ་ཅིག་མ་ངེས་པའི་ལས་ལ་རྣམ་སྨིན་མྱོང་བའི་གནས་
སྐབས་ངེས་མ་ངེས་གཉིས་སུ་ཕྱེ་ནས་ལས་རྣམ་པ་ལྔ་ཞེས་
ཟེར་རོ། །སྡེ་བ་གཞན་དག་གནས་སྐབས་ངེས་པ་དང་། རྣམ་
སྨིན་ངེས་པ་གཉིས་ལ་མུ་ནི་བཞི་ཞེས་ཟེར་རོ། །གཉིས་པ་ཁྱད་
ཆོས་སོ་སོར་བཤད་པ་ནི།སྐྱེས་ནས་མྱོང་འགྱུར་དང་ལན་གྲངས་གཞན་
195

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
ལ་མྱོང་འགྱུར་དང་མ་ངེས་པའི་ལས་གསུམ་གྱིས་རིས་མཐུན་
སྲོག་གི་དབང་བོ་ནི་འཕེན་པར་བྱེད་དོ། །མཐོང་ཆོས་མྱོང་
འགྱུར་གྱི་ལས་ལ་འཕེན་བྱེད་ཀྱི་ལས་མེད་དེ། བསགས་པའི་ཚེ་དེ་ལ་
རྣམ་སྨིན་རྫོགས་དགོས་པས་སོ། །འགྲོ་བ་ལྔ་དང་ས་དགུ་བོ་ཐམས་
ཅད་ན་ནི་འཕེན་པ་བཞི་ཆར་ཡོད་དོ། །འོན་ཀྱང་དམྱལ་བ་ན་
ནི་མཐོང་ཆོས་མྱོང་འགྱུར་གྱི་དགེ་བའི་ལས་མ་གཏོགས་པའི་
དགེ་བའི་ལས་གཞན་གསུམ་ཁོ་ན་ཡོད་དོ་ཅེས་པ་ནི་་་་་
དམིགས་བསལ་ལོ། ས་གང་ལས་འདོད་ཆགས་དང་བྲལ་
བ་ཡོངས་སུ་མི་ཉམས་པར་བརྟན་པའི་བྱིས་པ་སོ་སོའི་སྐྱེ་བོ་
དག་གིས་ས་དེ་དང་དེར་སྐྱེས་ནས་མྱོང་འགྱུར་གྱི་ལས་
མི་བྱེད་དོ། །དེ་ལྟ་བུའི་འཕགས་པ་རྣམས་ཀྱིས་སྐྱེས་
ནས་མྱོང་འགྱུར་མ་ཟད་ལན་གྲངས་གཞན་དུའང་མྱོང་བར་
འགྱུར་བའི་ལས་ཀྱང་མི་བྱེད་དོ། །འདོད་པ་དང་སྲིད་
རྩེ་ལས་འདོད་ཆགས་དང་བྲལ་བའི་འཕགས་པ་ནི་ཆགས་བྲལ་
མི་བརྟན་པ་ཉམས་པའི་ཆོས་ཅན་ཡིན་ན་ཡང་འདོད་པ་
དང་ཁམས་གསུམ་དུ་སྐྱེས་ནས་མྱོང་འགྱུར་དང་ལན་གྲངས་གཞན་ལ་
མྱོང་འགྱུར་གྱི་ལས་གང་ཡང་བྱེད་པ་མིན་ནོ། །འདི་དག་གི་རྒྱུ་
མཚན་ཡང་སྐྱེས་ནས་མྱོང་འགྱུར་དང་ལན་གྲངས་གཞན་ལ་མྱོང་
འགྱུར་གྱི་འཕེན་བྱེད་ལས་ནི་ངེས་པའི་ལས་ཡིན་པས་སོ། །སྲིད་པ་
196

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བར་མ་ནི་འདོད་པའི་ཁམས་སུ་འཕེན་པ་རྣམ་པ་ཉི་ཤུ་
རྩ་གཉིས་བྱེད་དེ། མངལ་གྱི་གནས་སྐབས་ལྔ སྐྱེས་པའི་
གནས་སྐབས་ལྔ། བར་སྲིད་རང་ཉིད་དུ་མྱོང་བར་ངེས་པ་དང་མ་ངེས་
པ་གཉིས་གཉིས་བྱེད་པའི་ཕྱིར། དེ་དག་ལས་ནི་མྱོང་ངེས་
བཅུ་གཅིག་ནི་མཐོང་ཆོས་འབྲས་བུ་ཅན་ཡིན་ནོ། །ངེས་
པའི་འབྲས་བུ་གནས་སྐབས་བཅུ་གཅིག་པོ་དེ་དག་ནི་རིས་
གཅིག་པ་ཁོ་ན་ཡིན་ཏེ། འཕེན་པ་གཅིག་པའི་ཕྱིར་རོ། །
གསུམ་པ་མྱོང་ངེས་ལ། མྱོང་ངེས་སྤྱིར་བསྟན་པ། མཐོང་ཆོས་མྱོང་ངེས་
བྱེ་བྲག་ཏུ་བཤད་པ། ཞར་བྱུང་གི་དོན་དང་གསུམ། དང་བོ་ནི། ཉོན་
མོངས་པ་དྲག་པོས་བྱས་པ་དང་རབ་ཏུ་དང་
དྲག་པོ་སོགས་ཀྱིས་བྱས་པ་དང་། ཡོན་ཏན་གྱི་ཞིང་
ཁྱད་པར་ཅན་ལ་ཕན་གནོད་བྱས་པ་དང་། ཀུན་སློང་དྲག་པོ་མེད་
ཀྱང་དགེ་མི་དགེ་རྒྱུན་ཆགས་སུ་བྱས་པ་གང་ཞིག་ཡིན་པ་དང་། ཕ་
མ་གསོད་པའི་ལས་གང་ཡིན་པ་དེ་དག་ནི་རྣམ་སྨིན་
མྱོང་བར་ངེས་སོ། །གཉིས་པ་ནི།མཐོང་ཆོས་འབྲས་བུ་ཅན་གྱི་ལས་
ལ་ཞིང་གི་ཁྱད་པར་དང་བསམ་པའི་ཁྱད་པར་ལས་
གྱུར་པ་གཉིས་སོ། །ཕྱིར་མི་འོང་སོགས་གང་ཟག་འགའ་ཞིག་ནི་་
འདོད་པ་ལ་སོགས་པའི་ས་དེའི་དགེ་མི་དགེ་ལས་འདོད་
ཆགས་དང་གཏན་དུ་བྲལ་བའི་ཕྱིར། དེ་དག་གི་
197

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
རྒྱུད་ནས་དེར་རྣམ་སྨིན་མྱོང་ངེས་ཀྱི་ལས་ཡོད་ན་ལས་དེའི་རྣམ་སྨིན་
ནི་མཐོང་ཆོས་ཁོ་ན་ལ་མྱོང་དགོས་ཏེ། ཕྱིན་ཆད་ས་དེར་མི་སྐྱེ་བས་
སོ། །དེ་ཡང་རྣམ་སྨིན་ངེས་པ་དང་གནས་སྐབས་མ་ངེས་པའི་
ལས་གང་ཡིན་པའོ། །འཕགས་པའི་གང་ཟག་གང་དག་
འགོག་པའི་སྙོམས་འཇུག་དང་། བྱམས་པ་ཚད་མེད་དང་། ཉོན་
མོངས་མེད་པའི་ཏིང་ངེ་འཛིན་དང་། མཐོང་ལམ་དང་དགྲ་བཅོམ་
པའི་འབྲས་བུ་རྣམས་ལས་ལངས་ཏེ་ཡུན་རིང་མ་ལོན་
པ་དེ་དག་ལ་ཕན་གནོད་བྱས་པ་ཡི་རྣམ་སྨིན་གྱི་
འབྲས་བུ་ནི་འཕྲལ་དུ་མཐོང་ཆོས་ལ་མྱོང་བར་འགྱུར་
རོ། །གསུམ་པ་ཞར་བྱུང་ལ།ལས་གང་གི་འབྲས་བུ་གང་དང་།གཡེངས་
པའི་སེམས་ངོས་བཟུང་བ་གཉིས།དང་བོ་ནི།རྣམ་པར་རྟོག་པ་མེད་པ་
ཡི་དགེ་བའི་ལས་ཀྱི་རྣམ་སྨིན་ཀྱི་ཚོར་བ་ནི་སེམས་ཀྱི་ཚོར་བ་ཁོ་
ནར་འདོད་དོ། །དགེ་བའི་ལས་དེ་ཡང་བསམ་གཏན་ཁྱད་པར་
ཅན་ནས་སྲིད་རྩེའི་བར་རོ། །ལས་མི་དགེ་བའི་རྣམ་སྨིན་གྱི་
ཚོར་བ་ནི་ལུས་ཀྱི་ཚོར་བ་ཡིན་ནོ། །གཉིས་པ་ནི། རྣམ་
པར་གཡེངས་བ་སྨྱོ་བའི་སེམས་ནི་ཡིད་ཀྱི་སེམས་
ཡིན་ལ།དེ་ལ་དབྱེ་ན་ནི་ལས་ཀྱི་རྣམ་སྨིན་ལས་སྐྱེས་
པ་དང་། མི་མ་ཡིན་གྱིས་སྐྲག་པར་བྱས་པ་དང་། མི་མ་ཡིན་ཁྲོས་
ཏེ་གནོད་པ་བྱས་པ་དང་། འབྱུང་བཞི་ཆ་མ་མཉམ་པ་
198

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། ཤིན་ཏུ་མྱ་ངན་གྱི་རྐྱེན་གྱིས་འབྱུང་བ་སོགས་ཡོད་
པའི་ཕྱིར། སེམས་འདི་དག་ནི་སྒྲ་མི་སྙན་པ་ལ་ཡོད་པ་མིན་
ཏེ།སྨྱོ་བྱེད་ཀྱི་རྒྱུ་མེད་པའི་ཕྱིར། དེས་ན་འདོད་པ་དང་
ལྡན་པའི་ལྷ་མི་རྣམས་ལ་ཅི་རིགས་པར་ཡོད་དོ། །གཉིས་པ་
རྒྱུའི་སྒོ་ནས་དབྱེ་བ་ནི། སུམ་ཚན་གསུམ་པའི་མདོ་ལས་སྒོ་གསུམ་གྱི་
ལས་ཡོན་པོ་དང་། སྐྱོན་དང་། སྙིགས་མར་གསུངས་པ་སུམ་
ཚན་གསུམ་ནི། རིམ་པ་བཞིན་གཡོ་སྒྱུ་ལས་སྐྱེས་པའི་སྒོ་
གསུམ་གྱི་ལས་གསུམ་དང་ཞེ་སྡང་ལས་སྐྱེས་པའི་དེ་གསུམ་
དང་།འདོད་ཆགས་ལས་སྐྱེས་པའི་དེ་གསུམ་མོ། །གསུམ་པ་
རྒྱུ་འབྲས་གཉིས་ཀའི་སྒོ་ནས་དབྱེ་བ་ལ། མདོར་བསྟན། རྒྱས་བཤད་
གཉིས། དང་བོ་ནི། དཀར་ནག་ལ་སོགས་པའི་བྱེ་བྲག་གིས་ལས་
ཀྱི་དབྱེ་བ་ནི་རྣམ་པ་བཞི་ཡིན་ནོ། །གཉིས་པ་ལ། སོ་སོར་ངོ་བོ་
སྤྱིར་བསྟན་པ།ཟག་མེད་ཀྱི་ལས་བྱེ་བྲག་ཏུ་བཤད་པ།གཞན་གྱི་འདོད་
པ་བརྗོད་པ་དང་གསུམ། དང་བོ་ནི། མི་དགེ་བའི་ལས་དང་
གཟུགས་སུ་གཏོགས་པའི་དགེ་བའི་ལས་དང་འདོད་པར་
གཏོགས་པའི་ལས་དགེ་བ་ཉིད་ནི་རིམ་པ་བཞིན་དུ་
ནག་པའི་ལས་དང་། དཀར་པོའི་ལས་དང་།དཀར་ནག་
གཉིས་ཀའི་ལས་སོ། །ལས་དེ་དག་ཟད་པར་བྱེད་
པ་ནི་ཟག་མེད་ཀྱི་ལས་ཡིན་ནོ། །གཉིས་པ་ནི། ཆོས་
199

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བཟོད་བཞི་དང་འདོད་པ་ལས་འདོད་ཆགས་དང་བྲལ་
བར་བྱེད་པ་ཡི་ཟག་མེད་ཀྱི་བར་ཆད་མེད་ལམ་དང་
བོ་བརྒྱད་ཀྱི་ངོ་བོར་གྱུར་པའི་སེམས་པ་གང་ཡིན་པ་སྟེ་
སེམས་པ་རྣམ་པ་བཅུ་གཉིས་པོ་དེ་དག་ནི། ནག་པོ་ཟད་
པར་བྱེད་པའི་ལས་སོ། །འདོད་ཉོན་དགུ་བའི་དངོས་་་་
གཉེན་ཟག་མེད་ཀྱི་སེམས་པ་གང་ཡིན་པ་དེ་ནི་དཀར་ནག་
འདྲེས་མའི་ལས་ཟད་བྱེད་ཡིན་ལ། དཀར་པོ་ནི་བསམ་
གཏན་བཞི་ལས་འདོད་ཆགས་དང་བྲལ་བར་བྱེད་
པའི་བར་ཆད་མེད་ལམ་དགུ་ཚན་བཞི་སྐྱེས་པ་ལས་དེ་དག་
གི་ཐ་མས་ཟད་པར་བྱེད་དོ། །དེ་ཡང་བར་ཆད་མེད་ལམ་དགུ་
བ་བཞིའོ། །འདི་དག་ལ་བརྗོད་པར་བྱ་བ་གཞན་ཡང་ཡོད་མོད་ཀྱི་རྩ་
བའི་དངོས་ཟིན་ཙམ་ལས་འདིར་མ་བྲིས་སོ། །གསུམ་པ་ནི། སློབ་
དཔོན་གཞན་དག་ནི་དམྱལ་བ་མྱོང་འགྱུར་གྱི་ལས་ནི་
གཅིག་ཏུ་ནག་པ་དང་། དམྱལ་བ་མ་གཏོགས་པའི་འདོད་པ་
གཞན་མྱོང་བར་འགྱུར་བའི་ལས་ནི་དཀར་ནག་འདྲེས་
མའམ་དེ་གཉིས་སུ་རིག་པར་བྱ་སྟེ། དེ་དག་ན་དཀར་ནག་གི་
ལས་གཉིས་ཀའི་རྣམ་སྨིན་ཡོད་པའི་ཕྱིར་རོ་ཞེས་ཟེར་རོ། ཡང་སློབ་
དཔོན་གཞན་དག་ནི། མཐོང་བས་སྤང་བར་བྱ་
བའི་ལས་ནི་ནག་པོའི་ལས་ཡིན་ལ། འདོད་པ་ལས་སྐྱེས་པའི་
200

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཐོང་སྤང་ལས་གཞན་སྒོམ་སྤོང་གི་ལས་ནི དཀར་ནག་
འདྲེས་མའི་ལས་སུ་འདོད་དོ། །གཉིས་པ་ལས་ཀྱི་རྣམ་གྲངས་དུ་མ་
བསྟན་པ་ལ།དབྱེ་བ་སྤྱིར་བསྟན་པ་དང་།ལས་ལམ་བྱེ་བྲག་ཏུ་བཤད་པ་
གཉིས།དང་བོ་ནི།མི་སློབ་པའི་ལུས་ངག་གི་ལས་ཟག་མེད་
དང་དེའི་ཡིད་ཟག་མེད་ཉིད་ནི་མདོ་ལས་གསུངས་
པའི་ཐུབ་པའི་ལུས་སོགས་གསུམ་སྟེ་གོ་རིམ་བཞིན་
སྦྱར་རོ། །ཡིད་ཀྱི་ལས་ནི་ཉིད་སྒྲས་བཅད་དོ། ། སྒོ་གསུམ་གྱི་
ལེགས་སྤྱད་གསུམ་པོ་ཐམས་ཅད་ནི་མདོ་ལས་གསུངས་པའི་སྒོ་
གསུམ་གཙང་བྱེད་རྣམ་པ་གསུམ་དང་སྦྱར་བར་བྱ་བ་ཡིན་
ནོ། །ལུས་ཀྱི་ལས་མི་དགེ་བ་ལ་སོགས་པའི་སྒོ་གསུམ་གྱི་མི་
དགེ་བ་ནི་ཉེས་པར་སྤྱད་པ་གསུམ་དུ་འདོད་དོ །བརྣབ་
སེམས་ལ་སོགས་པའི་ཡིད་ཀྱི་མི་དགེ་བ་གསུམ་ནི་ལས་མིན་
ཡང་ཡིད་ཀྱི་ཉེས་སྤྱད་རྣམ་པ་གསུམ་མོ། །དེ་དག་ལས་
བཟློག་པ་སྒོ་གསུམ་གྱི་དགེ་བ་ནི་ལེགས་པར་སྤྱད་པ་ཡིན་
ནོ། །གཉིས་པ་ལས་ལམ་བྱེ་བྲག་ཏུ་བཤད་པ་ལ། མདོར་བསྟན་དང་།
རྒྱས་བཤད་གཉིས། དང་བོ་ནི། དེ་ལྟར་ལེགས་སྤྱད་དང་ཉེས་སྤྱད་ཇི་
སྐད་བཏང་བ་དེ་དག་ལས་ཆེ་ལོང་ཙམ་ཞིག་བསྡུས་
ནས་ནི་དགེ་བ་དང་མི་དགེ་བ་ཅི་རིགས་པར་དགེ་
བའི་ལས་ཀྱི་ལམ་ནི་བཅུ་དང་མི་དགེ་བའི་ལས་ལམ་ཡང་
201

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
བཅུར་གསུངས་སོ། །གཉིས་པ་རྒྱས་བཤད་ལ། རིག་བྱེད་དང་རིག་
བྱེད་མ་ཡིན་པ་ངོས་བཟུང་བ། རྩ་བ་གསུམ་དུ་བསྟན་པ། རྫོགས་བྱེད་
གསུམ་དུ་བསྟན་པ། སོ་སོའི་ངོ་བོ་ཞར་བྱུང་དང་བཅས་པ་བཞི།དང་བོ་
ལ། དངོས་གཞི་ལ་དོགས་པ་གཅོད་པ་དང་། སྦྱོར་མཇུག་ལ་དོགས་པ་
གཅོད་པ་གཉིས། དང་བོ་ནི། མི་དགེ་བཅུ་ལས་སྲོག་གཅོད་མ་བྱིན་
ལེན་ངག་གི་བཞི་སྟེ་དྲུག་ནི་གཞན་ལ་བཅོལ་ན་རྣམ་རིག་
མིན་པ་འབྱུང་ལ།འདོད་ལོག་གཅིག་པུ་ནི་རང་གིས་བྱེད་དགོས་
ན
པས་རིག་བྱེད་དང་རིག་མིན་རྣམ་པ་གཉིས་ཀ་འབྱུང་
བས་སོ། །སྔར་གྱི་དྲུག་པོ་དེ་དག་ཀྱང་རང་གིས་བྱེད་ན་
གཉིས་ཀ་འབྱུང་ངོ་། །ལུས་ངག་གི་དགེ་བ་བདུན་ནི་དགེ་
སློང་གི་སྡོམ་པ་སོགས་ལེན་པའི་ཚེ་རིག་བྱེད་དང་རིག་མིན་རྣམ་
པ་གཉིས་ཀ་འབྱུང་ངོ་། །ཏིང་འཛིན་ལས་སྐྱེས་པའི་
བསམ་གཏན་ཟག་མེད་ཀྱི་སྡོམ་པ་ནི་རྣམ་རིག་མིན་པ་ཁོ་ནའོ།
གཉིས་པ་ནི། དགེ་བ་དང་མི་དགེ་བའི་ལུས་ངག་གི་ལས་བདུན་གྱི་
ཉེར་བསྡོགས་རྣམས་ནི་རྣམ་པར་རིག་བྱེད་དོ། །འོན་ཀྱང་
ཀུན་སློང་དྲག་ཆེ་ན་རྣམ་པར་རིག་བྱེད་མིན་པར་
འགྱུར་བའམ། འོན་ཏེ་ཀུན་སློང་དྲག་པོ་ཡོད་པ་མ་ཡིན་ན་རིག་
བྱེད་དུ་འགྱུར་རོ། །ཉེར་བསྡོགས་དེ་དག་ལས་བཟློག་པ་ནི་
མཇུག་ཡིན་ནོ། །གཉིས་པ་རྩ་བ་གསུམ་དུ་བསྟན་པ་ནི།ལུས་ངག་གི་མི་
202

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དགེ་བ་བདུན་གྱི་སྦྱོར་བ་ནི་མི་དགེ་བའི་རྩ་བ་གསུམ་ལས་
ས་སོ། །དུག་གསུམ་པོ་དེ་ཡི་མཇུག་ཐོགས་ལས་བྱུང་བའི་
ཕྱིར་ན།བརྣབ་སེམས་ལ་སོགས་པ་ཡིད་ཀྱི་གསུམ་ཡང་
མི་དགེ་བའི་རྩ་བ་གསུམ་ལས་སྐྱེས་སོ།།ལུས་ངག་གི་
དགེ་བ་བདུན་གྱི་སྦྱོར་བ་དང་མཇུག་དང་བཅས་
པ་རྣམས་ནི་འདོད་ཆགས་མེད་པ་དང་ཞེ་སྡང་
མེད་པ་དང་གཏི་མུག་མེད་པའི་དགེ་རྩ་གསུམ་ལས་སྐྱེས་
སོ། །གསུམ་པ་རྫོགས་བྱེད་གསུམ་དུ་བསྟན་པ་ལ། ཉོན་མོངས་པ་གང་
གིས་མཐར་ཕྱིན་པ་དང་། གང་ཞིག་གང་ལ་བརྟེན་ནས་བྱུང་བ་གཉིས།
དང་བོ་ནི། གསོད་དང་གནོད་སེམས་ཚིག་རྩུབ་བོ། ཞེ་སྡང་གིས་ནི་
མཐར་ཕྱིན་པར་བྱེད་དོ། །ལོག་གཡེམ་བརྣབ་སེམས་མ་བྱིན་
ལེན།ཆགས་པ་ཡིས་ནི་རྫོགས་པར་བྱེད།ལོག་པར་ལྟ་བ་ནི་གཏི་
མུག་གིས་རྫོགས་པར་བྱེད་དོ། །དེ་དག་གི་ལྷག་མ་རྫུན་ཕྲ་
མ་ངག་ཀྱལ་གསུམ་ནི་མི་དགེ་བའི་རྩ་བ་གསུམ་གྱིས་ཅི་རིགས་
པར་རྫོགས་པར་འདོད་དོ། །གཉིས་པ་ནི། ཞེ་སྡང་གིས་མཐར་
ཕྱིན་པར་བྱེད་པ་ལ་སོགས་པ་མི་དགེ་བའི་ལས་ལམ་གསུམ་དང་།
གསུམ་དང་།གཅིག་དང་། གསུམ་གྱི་གཞི་ནི་རིམ་པ་བཞིན་
སེམས་ཅན་དང་ལོངས་སྤྱོད་དང་མིང་དང་གཟུགས་ནི་མིང་
ཡིན་ནོ། །བཞི་བ་སོ་སོའི་ངོ་བོ་ཞར་བྱུང་དང་བཅས་པ་ལ། ལས་ལམ་
སོ་སོའི་ངོ་བོ། སེམས་པ་གང་ལས་ལམ་དུ་དང་ལྷན་ཅིག་ཏུ་འཇུག་པ་
203

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
དཔྱད་པ།འགྲོ་བ་གང་ན་ལས་ལམ་དུ་ཡོད་དཔྱད་པ།ལས་ཀྱི་འབྲས་བུ་
ཞར་བྱུང་དང་བཅས་པ་བཤད་པ་དང་བཞི།དང་བོ་ལ།ལུས་ལས།ངག་
ལས། ཡིད་ཀྱི་ལས་ལམ་བཤད་པ་དང་གསུམ། དང་བོ་ལ། སྲོག་གཅོད།
མ་བྱིན་ལེན།ལོག་གཡེམ་དང་གསུམ།དང་བོ་ནི།གསོད་པ་པོ་ནི་བསད་
བྱའི་སྔ་རོལ་དང་ཡང་ན་དེ་དང་མཉམ་དུ་ཤི་བ་ལ་
ནི་སྲོག་གཅོད་ཀྱི་དངོས་གཞི་ལས་ལམ་འབྱུང་བ་མེད་དེ།
དེའི་ཚེ་སྔར་གྱི་ལུས་བོར་ཏེ་ལུས་གཞན་སྐྱེས་པའི་
ཕྱིར་རོ། །དམག་ལ་སོགས་པ་ནི་གསོད་པ་དང་བཅོམ་པ་ལ་སོགས་
པར་དོན་གཅིག་ལ་ཞུགས་པའི་ཕྱིར་ན། དམག་གཅིག་
ཙམ་གྱིས་བསད་ཀྱང་སྲོག་གཅོད་ཀྱི་ལས་ནི་གཞན་ཐམས་ཅད་
ལ་ཡང་བྱེད་པ་བ་བཞིན་དུ་ལྡན་ནོ། །སྲོག་གཅོད་པ་ནི་
བསམ་བཞིན་དུ།མ་ནོར་བར་ནི་གཞན་བསད་པའོ། །གཉིས་པ་ནི།མ་
བྱིན་ལེན་པ་ནི་གཞན་གྱི་ནོར་མཐུ་དང་ཚོར་དུ་མ་བཅུག་
པར་འཇབ་བུས་བདག་གིར་བྱེད་པ་སོགས་སོ། །གསུམ་པ་ནི།
བགྲོད་བྱ་མིན་པ་སོགས་བཞིར་འགྲོ་བར་འདོད་པ་ཡི་
ལོག་པར་གཡེམ་རྣམ་པ་བཞི་འོ། །དེ་ཡང་བགྲོད་བྱ་མིན་པ་མ་
དང་སྲིང་མོ་ལྟ་བུ་དང་། ཡན་ལག་མ་ཡིན་པ་ཁ་དང་བཤང་ལམ་ལྟ་བུ་
དང་། དུས་མ་ཡིན་པ་ནད་དང་མྱ་ངན་གྱིས་ཟིན་པའི་ཚེ་དང་། ཡུལ་མ་
ཡིན་པ་གཙུག་ལག་ཁང་དང་ཕ་མའི་དྲུང་དུ་སྤྱོད་པ་ལ་སོགས་པའོ། །
གཉིས་པ་ངག་གི་ལས་ལ། རྫུན། ཕྲ་མ། ཚིག་རྩུབ། ངག་ཀྱལ་དང་བཞི།
204

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་བོ་ལ་དངོས་དང་། ཞར་བྱུང་གཉིས། དང་བོ་ནི། རྫུན་ཚིག་ནི་
ཕ་རོལ་བོའི་འདུ་ཤེས་གཞན་དུ་སྐྱུར་བའི་ཕྱིར་དུ་སྨྲས་
པའི་རྫུན་ཚིག་གི་དོན་མངོན་པར་གོ་བའོ།།གཉིས་པ་ནི།
མིག་རྣ་ཡིད་ཀྱི་རྣམ་ཤེས་དང་། སྣ་ལྕེ་ལུས་ཀྱི་རྣམ་ཤེས་གསུམ་གྱིས་
ཉམས་སུ་མྱོང་གང་དེ། མིག་གིས་མཐོང་བ་དང་རྣ་བས་ཐོས་
པ་དང་སེམས་ཀྱིས་རྣམ་པར་ཤེས་པ་དང་རྟོགས་པ་ཡིན་ཏེ།
རིམ་པ་བཞིན་མཐོང་བ་ལ་མཐོང་བར་སྨྲ་བ་དང་།མ་མཐོང་
བ་ལ་མ་མཐོང་བར་སྨྲ་བ་སོགས་འཕགས་པའི་ཐ་སྙད་བརྒྱད་དང་། དེ་
དག་ལས་བཟློག་པའི་བྱིས་པའི་ཐ་སྙད་བརྒྱད་དེ་བཅུ་དྲུག་ནི་བརྒྱད་
ཚན་བརྒྱད་པའི་མདོ་ལས་་བཤད་དོ། །དེ་ལྟར་ཡང་མངོན་
པའི་རྒྱན་ལས། མཐོང་དང་མ་མཐོང་ཐོས་མ་ཐོས། །རྟོགས་དང་མ་
རྟོགས་ཤེས་མ་ཤེས། །ཇི་བཞིན་སྨྲ་བ་འཕགས་པ་དང་། ། ཐ་སྙད་
འདོགས་པ་བྱིས་པ་ཡིན།ཞེས་གསུངས་པ་ལྟར་རོ། །གཉིས་པ་ནི།ཕྲ་མ་
ནི་མཛའ་མཐུན་ཕ་རོལ་བོ་དག་དབྱེ་བར་བྱ་བའི་
ཕྱིར་ཀུན་སློང་ཉོན་མོངས་ཅན་གྱི་སེམས་ཀྱི་ཚིག་བསམ་
བཞིན་དུ་སྨྲ་ཞིང་ཕ་རོལ་བོས་གོ་བའོ། །དེ་ལྟར་བདེན་པ་སྨྲས་ན་ཡང་
ཕྲ་མ་ཡིན་ནོ། །གསུམ་པ་ནི། ཚིག་རྩུབ་པ་ནི་ཉོན་མོངས་པས་ཀུན་
ནས་བསླངས་ཏེ་མི་སྙན་པ་བརྗོད་པའོ། །བཞི་བ་ནི། ཉོན་
མོངས་ཅན་གྱི་ཚིག་ཀུན་ངག་ཀྱལ་བ་ཉིད་ཡིན་ནོ་
ཞེས་སློབ་དཔོན་ཁ་ཅིག་གིས་གསུངས་ལ། སློབ་དཔོན་གཞན་
205

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
དག་ནི་རྫུན་ལས་གསོག་པ་གསུམ་གྱི་ཀུན་སློང་ཉོན་མོངས་པ་
དེ་དག་ལས་གཞན་པའི་ཉོན་མོངས་ཅན་གྱི་ཚིག་
ནི་ངག་ཀྱལ་ཡིན་ཏེ། དཔེར་ན་ཁ་གསག་སྨྲ་བ་དང་། གླུ་ལེན་
པ་དང༌། ཟློས་གར་མཁན་གྱིས་ངག་ཀྱལ་སྣ་ཚོགས་སྨྲ་བ་
བཞིན་དང་བསྟན་བཅོས་ངན་པ་ཁ་ཏོན་དུ་བྱེད་པ་
བཞིན་ནི་ཞེས་ཟེར་རོ། །གསུམ་པ་ཡིད་ཀྱི་ལས་ལམ་ལ། བརྣབ་
སེམས། གནོད་སེམས། ལོག་ལྟ་དང་གསུམ། དང་བོ་ནི། བརྣབ་སེམས་
ནི་གཞན་གྱི་ནོར་ལོངས་སྤྱོད་འདི་དང་འདི་བདག་ལ་ཐོབ་ན་སྙམ་
པའི་བསམ་པ་ལོག་པས་གཞན་གྱི་ནོར་ལ་ཆགས་པའོ། །
གཉིས་པ་ནི། གནོད་སེམས་ནི་སེམས་ཅན་ལ་ཞེ་སྡང་བ་
འོ། །གསུམ་པ་ལོག་ལྟ་ལ། དངོས་དང་། ཞར་བྱུང་གཉིས། དང་བོ་
ནི།ལས་དགེ་བ་དང་མི་དགེ་བ་སོགས་མེད་པར་ལྟ་
བ་ནི།ལོག་པར་ལྟ་བ་ཡིན་ནོ། །མི་དགེ་བཅུ་བོ་འདི་དག་
ལ་ལས་ཡིན་མིན་གཉིས་ཡོད་དེ། ཡིད་ཀྱི་གསུམ་ནི་ལས་
ལམ་ཁོ་ན་དང་གཞན་བདུན་ནི་དེར་མ་ཟད་ལས་
ཀྱང་ཡིན་པའི་ཕྱིར།གཉིས་པ་ཞར་བྱུང་ལ།དགེ་རྩ་གཅོད་ཚུལ་དང་།
དེ་མཚམས་སྦྱོར་ཚུལ་གཉིས། དང་བོ་ནི། ལས་འབྲས་མེད་པར་ལྟ་
བས་ནི་དགེ་བའི་རྩ་བ་གཅོད་པར་བྱེད་དོ། །གང་གཅད་བྱ་ནི་
འདོད་པར་གཏོགས་པའི་དགེ་བ་སྐྱེས་ནས་ཐོབ་པ་་
206

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྣམས་སོ། །ཇི་ལྟར་གཅོད་ཚུལ་ནི་དགེ་སྡིག་གི་རྒྱུ་དང་འབྲས་
བུ་ལ་སྐུར་བ་འདེབས་པས་གཅོད་དོ། །བྱེ་སྨྲ་ལྟར་ན་
འདོད་པའི་ལོག་ལྟ་ཀུན་གྱིས་སྐྱེས་ཐོབ་དགེ་བ་སྐོར་དགུ་
རིམ་གྱིས་གཅོད་པར་བྱེད་དོ། །དེ་ཡང་མིའི་ནང་དུ་འོ། །
གང་ཟག་ནི་སྐྱེས་པ་དང་བུད་མེད་ཀྱིས་གཅོད་དོ། །མ་ནིང་
སོགས་ཀྱིས་མིན་ཏེ།བསམ་པ་མི་བརྟན་པའི་ཕྱིར་རོ། །སྲེད་པ་དང་ལྟ་
བ་སྤྱད་པ་གཉིས་ལས་ལྟ་བ་སྤྱད་པ་དག་གིའོ། །དགེ་རྩ་
ཆད་པ་དེ་དག་ལ་ནི་དགེ་བ་མི་ལྡན་ཞིང་དགེ་བའི་
མ་ཐོབ་པ་ལྡན་པའོ། །གཉིས་པ་ནི། དགེ་རྩའི་མཚམས་ནི་ཐེ་
ཚོམ་དང་ལས་འབྲས་ཡོད་པར་ལྟ་བའི་ལྟ་བ་འཇིག་རྟེན་
ཡང་དག་པར་ལྟ་བས་སྦྱོར་རོ། །མཚམས་མེད་ཀྱི་ལས་
བྱེད་པའི་དགེ་རྩ་ཆད་པ་རྣམས་ཚེ་འདི་ལ་དགེ་རྩ་མཚམས་
སྦྱོར་བ་མིན་ནོ། །གཉིས་པ་སེམས་གང་ལས་ལམ་དུ་དང་ལྷན་
ཅིག་ཏུ་འཇུག་པ་དཔྱད་པ་ལ།མི་དགེ་བའི་དུ་འབྱུང་དང་།དགེ་བའི་དུ་
འབྱུང་གཉིས། དང་བོ་ནི། མི་དགེ་བའི་ལས་ལམ་ནི་གཅིག་ནས་
བརྒྱད་ཀྱི་བར་དག་དང་སེམས་པ་ཅིག་ཆར་ལྷན་ཅིག་ཏུ་འབྱུང་
ངོ་། །གཉིས་པ་ནི། དགེ་བ་ནི་གཅིག་ནས་བཅུ་ཡི་བར་དག་
དང་ལྷན་ཅིག་ཏུ་འབྱུང་ངོ་ཞེས་སྤྱིར་བཏང་ནས། གཅིག་དང་
བརྒྱད་དང་ལྔ་དང་ལྷན་ཅིག་ཏུ་འབྱུང་བ་མིན་ཞེས་པ་ནི་
207

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
དམིགས་བསལ་ལོ། །འོན་ཀྱང་འདི་དག་ནི་སོ་ཐར་གྱི་སྡོམ་པ་ལེན་
པའི་དབང་དུ་བྱས་པ་སྟེ་དེ་ལྟར་མིན་ན་མི་དགེ་བཅུ་ལས་གཅིག་ཙམ་
སྲུང་བ་སོགས་མེད་པར་འགྱུར་རོ། །གསུམ་པ་འགྲོ་བ་གང་ན་ལས་
ལམ་དུ་ཡོད་དཔྱད་པ་ལ། མི་དགེ་བའི་དུ་ཡོད་དང་། དགེ་བའི་དུ་ཡོད་
དཔྱད་པ་གཉིས། དང་བོ་ནི། དམྱལ་བ་ན་ནི་ངག་ཀྱལ་བ་དང་
ཚིག་རྩུབ་དང་གནོད་སེམས་གསུམ་ནི་ལྡན་པ་དང་མངོན་
དུ་གྱུར་པ་རྣམ་པ་གཉིས་ཀ་ཡོད་པར་གསུངས་སོ། །
དེར་བརྣབ་སེམས་དང་ལོག་ལྟ་གཉིས་ནི་ལྡན་པ་
ཙམ་སྟེ་མངོན་དུ་གྱུར་པ་མེད་པས་སོ། །སྒྲ་མི་སྙན་ན་ཡིད་ཀྱི་
གསུམ་མངོན་གྱུར་དུ་མེད་ཀྱང་ཐོབ་པ་ནི་ཡོད་དེ། ལྡན་པས་
སོ། །སྒྲ་མི་སྙན་དེ་ན་ཉོན་མོངས་པའི་སེམས་ཀྱིས་གླུ་ལེན་པ་
སོགས་ཡོད་པའི་ཕྱིར་བདུན་པ་ངག་ཀྱལ་ནི་དངོས་སུ་ཡང་
ཡོད་དོ། །དེ་གཉིས་མ་གཏོགས་པའི་འདོད་པ་གཞན་ན་མི་
དགེ་བའི་ལས་ལམ་བཅུ་བོ་ཡོད་དོ། །གཉིས་པ་ནི། དགེ་བ་
བཅུ་ལས་ཡིད་ཀྱི་དགེ་བ་གསུམ་ནི་ས་དང་འགྲོ་བ་ཐམས་
ཅད་ན་རྙེད་པ་དང་མངོན་དུ་གྱུར་པ་གཉིས་ཀའི་སྒོ་ནས་
ཡོད་དོ། །གཟུགས་མེད་འཕགས་པ་དང་འདུ་ཤེས་མེད་
པའི་སེམས་ཅན་དག་གིས་རྙེད་པས་ལུས་ངག་གི་དགེ་བ་
བདུན་ཡོད་ཀྱང་མངོན་གྱུར་དུ་མེད་དོ། །དེ་དག་གི་ལྷག་
208

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མར་བྱས་པའི་ཁམས་དང་འགྲོ་བ་གཞན་དག་ན་
བདུན་པོ་དེ་དག་མངོན་དུ་གྱུར་པའི་སྒོ་ནས་ཀྱང་ཡོད་དོ། །དེ་
ཡང་དམྱལ་བ་འཁོར་བཅས་དང་སྒྲ་མི་སྙན་པ་
རྣམས་མ་གཏོགས་སོ་ཞེས་པ་ནི་དམིགས་བསལ་ལོ། །བཞི་བ་
ལས་ཀྱི་འབྲས་བུ་ཞར་བྱུང་དང་བཅས་པ་ལ། ལས་ཀྱི་འབྲས་བུ་དང་།
ཞར་བྱུང་གཉིས།དང་བོ་ནི། མི་དགེ་བཅུ་བོ་ཐམས་ཅད་ཀྱིས་
བདག་པོ་དང་རྒྱུ་མཐུན་དང་རྣམ་སྨིན་གྱི་འབྲས་བུ་
གསུམ་གསུམ་འབྱིན་པར་འདོད་དོ། །དེ་ཡང་བདག་འབྲས་ནི་
ཡུལ་ངན་པ་རྣམས་སུ་སྐྱེ་ལ། མྱོང་བ་རྒྱུ་མཐུན་ནི་རིན་ཆེན་ཕྲེང་བ་
ལས། །གསོད་པ་ཡིས་ནི་ཚེ་ཐུང་འགྱུར། །རྐུ་བ་ཡིས་ནི་ལོངས་སྤྱོད་
ཕོངས། །བྱི་བོ་བྱེད་པས་དགྲ་དང་བཅས། །རྫུན་དུ་སྨྲ་བས་སྐུར་མང་
སྟེ། །ཕྲ་མ་ཡིས་ནི་བཤེས་དང་འབྱེད། ། རྩུབ་བོ་ཡིས་ནི་མི་སྙན་་་་
ཐོས། །མ་འབྲེལ་བ་ཡིས་ཚིག་མི་བཙུན། །བརྣབ་སེམས་ཡིད་ལ་རེ་བ་
འཇོམས། །གནོད་སེམས་འཇིགས་པ་སྦྱིན་པར་བཤད། ལོག་པར་ལྟ་
བས་ལྟ་ངན་ཉིད། །ཅེས་པ་ལྟར་རོ། །རྣམ་སྨིན་ནི་ངན་སོང་དུ་སྐྱེ་
བར་འགྱུར་རོ། །དེ་ཡང་སྲོག་གཅོད་ལྟ་བུ་ལ་མཚོན་ན། སྲོག་གཅོད་
པའི་ཚེ་ཕ་རོལ་བོ་སྡུག་བསྔལ་བར་བྱས་པའི་ཕྱིར་དང་།
བསད་དེ་སྲོག་དབང་འགགས་པར་བྱས་པའི་ཕྱིར་དང་།ལུས་ལ་
སྔར་གྱི་གཟི་བྱིན་མེད་པར་བྱས་ངའི་ཕྱིར་ན་རིམ་པ་
བཞིན་རྣམ་སྨིན་དང་རྒྱུ་མཐུན་དང་བདག་འབྲས་ཏེ་འབྲས་བུ་
209

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
རྣམ་པ་གསུམ་མོ། །གཉིས་པ་ཞར་བྱུང་ནི་ལུས་དང་
ངག་གི་ལས་འདོད་ཆགས་ལས་སྐྱེས་པ་ནི་ལོག་
འཚོ་ཡིན་ནོ། །རྒྱུ་མཚན་ནི་དེ་གཉིས་གཉེན་པོས་སྦྱང་དཀའ་
བའི་ཕྱིར་ན་ཞེ་སྡང་དང་གཏི་མུག་ལས་སྐྱེས་པ་ལས་
ལོགས་ཤིག་ཏུ་ལོག་འཚོ་ཡིན་པར་བསྟན་ཏོ། །སྔོན་གྱི་སློབ་
དཔོན་ཁ་ཅིག་གིས། གལ་ཏེ་ཡོ་བྱད་དང་ཟས་གོས་སོགས་ལ་
ཆགས་པས་ཀུན་ནས་བསླངས་པའི་ལུས་ངག་གི་ལས་ཁོ་ན་
ལོག་འཚོ་ཡིན་ནོ་ཞེས་ཟེར་མོད་ཀྱི་དེ་ནི་ཚུལ་ཁྲིམས་ཀྱི་ཕུང་བོའི་
མདོ་དང་འགལ་བའི་ཕྱིར་ན་འཐད་པ་མིན་ནོ། །
གསུམ་པ་ལས་གང་གིས་འབྲས་བུ་གང་འགྲུབ་པ་ལ།མདོར་བསྟན་དང་
རྒྱས་བཤད་གཉིས། དང་བོ་ནི། དྲི་བཅས་སྤོང་བའི་ལམ་སྟེ་འཇིག་
རྟེན་པའི་བར་ཆད་མེད་ལམ་དག་གི་ལས་ནི་རྣམ་སྨིན་བདག་
འབྲས་རྒྱུ་མཐུན་བྱེད་འབྲས་བྲལ་འབྲས་ཏེ ལྔ་ཡི་འབྲས་བུར་བཅས་
པ་ཡིན་ནོ། །དྲི་མེད་_ སྤོང་ལམ་ནི་རྣམ་སྨིན་མ་གཏོགས་པའི་
འབྲས་བུ་བཞི་ཡིས་འབྲས་བུ་ཅན་དང་ཟག་བཅས་གཞན་
དགེ་བ་དང་མི་དགེ་བ་གང་ཡིན་པ་དེ་འང་
བྲལ་འབྲས་ལས་གཞན་པའི་འབྲས་བུ་བཞི་བ་ཅན་ནོ། །ཟག་པ་མེད་
པ་ལྷག་མ་རྣམས་དང་ལུང་བསྟན་མིན་པ་གང་ཡིན་
པ་དེ་དག་ནི་རྣམ་སྨིན་དང་བྲལ་འབྲས་མ་གཏོགས་པའི་འབྲས་བུ་
210

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་གྱིས་སོ། །གཉིས་པ་རྒྱས་བཤད་ལ། དགེ་སོགས་ཕན་ཚུན་་
འབྲས་བུ་དུ་བཅས། དུས་གསུམ་ཕན་ཚུན་འབྲས་བུ་དུ་བཅས། ཁམས་
གསུམ་ཕན་ཚུན་འབྲས་བུ་དུ་བཅས།སློབ་སོགས་ཕན་ཚུན་འབྲས་བུ་དུ་
བཅས། མཐོང་སྤང་སོགས་ཕན་ཚུན་འབྲས་བུ་དུ་བཅས་དང་ལྔ། དང་
བོ་ནི། དགེ་བའི་འབྲས་བུ་དགེ་བ་ལ་སོགས་པ་གསུམ་
འབྱིན་པ་ལ་ནི་རིམ་བཞིན་རྣམ་སྨིན་མ་གཏོགས་པ་བཞི་
དང་མི་དགེ་བ་བསྐྱེད་ན་སྐྱེས་བདག་གཉིས་དང་དེ་བཞིན་
དུ་ལུང་མ་བསྟན་བསྐྱེད་ན་སྐྱེས་བདག་རྣམ་སྨིན་གསུམ་མོ།།
མི་དགེ་བའི་དགེ་སོགས་གསུམ་བསྐྱེད་ན་སྐྱེས་བདག་
གཉིས་དང་ནི། སྐྱེས་བདག་རྒྱུ་མཐུན་གསུམ་དང༌། བྲལ་འབྲས་མ་
གཏོགས་པ་བཞི་སྟེ་དགེ་མི་དགེ་ལུང་མ་བསྟན་རིམ་པ་
· ༩
བཞིན་ནོ། །ལུང་བསྟན་མིན་གྱི་འབྲས་བུ་དགེ ལ་
སོགས་པ་དེ་དག་ནི་རིམ་པ་ལྟར་སྐྱེས་བདག་གཉིས་དང་
སྐྱེས་བདག་རྒྱུ་མཐུན་གསུམ་དང་ཡང་དེ་གསུམ་
ཐམས་
མོ། །གཉིས་པ་ནི། འདས་པའི་འབྲས་བུ་དུས་གསུམ་
ཅད་ལ་བྲལ་འབྲས་མ་གཏོགས་བཞི་ཡིན་ནོ། །བར་མ་ཡི་ནི་
འབྲས་བུ་མ་འོངས་པ་བསྐྱེད་པ་ལ་འང་བཞིའོ། །བར་
མ་འམ་ད་ལྟར་བ་བསྐྱེད་པ་ལ་སྐྱེས་བདག་གཉིས་སོ། །མ་
འོངས་པའམ་མ་སྐྱེས་པའི་འབྲས་བུ་མ་འོངས་པ་ལ་སྐྱེས་བདག་
211

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
རྣམ་སྨིན་གསུམ་ཡོད་པ་_ ཡིན་ནོ།།དེ་ལྟར་འདས་པའི་་
འབྲས་བུ་ལ་དུས་གསུམ་ག་ཡོད་ཀྱང་ད་ལྟར་བའི་འབྲས་བུ་འདས་པ་
དང་མ་འོངས་པའི་འབྲས་བུ་ད་ལྟར་བ་དང་འདས་པ་ནི་མེད་དོ། །མྱུ་
ལས་འབྲས་བུ་སྔ་བ་མི་སྲིད་པའི་ཕྱིར་རོ། །གསུམ་པ་ནི། རང་གི་ས་
པས་རང་གི་ས་པ་བསྐྱེད་པ་ལ་བྲལ་འབྲས་མ་གཏོགས་བཞི་
ཡིན་ནོ། །གཞན་གྱི་ས་པས་གཞན་གྱི་ས་པ་བསྐྱེད་པ་ལ་སྐྱེས་
བདག་རྒྱུ་མཐུན་གསུམ་དང་ཟག་བཅས་ཁོ་ན་ཡིན་ན་སྐྱེས་
བདག་གཉིས་སོ། །དེ་ཡང་ཟག་མེད་ནི། །ས་དགུའི་ལམ་ནི་
ཕན་ཚུན་དུ།།།མཉམ་དང་ཁྱད་པར་ཅན་གྱི་ཡིན། །ཞེས་པ་ལྟར་
རོ། །བཞི་བ་ནི། སློབ་པའི་ལས་ཀྱི་སློབ་པ་ལ་སོགས་པ་
གསུམ་བསྐྱེད་པ་ལ་འབྲས་བུ་གསུམ་གསུམ་མོ། །དེ་ཡང་སློབ་པ་
དང་མི་སློབ་པ་ལ་རྣམ་སྨིན་དང་བྲལ་འབྲས་དོར་ལ།སློབ་མི་སློབ་གང་
ཡང་མིན་པ་ལ་རྣམ་སྨིན་དང་རྒྱུ་མཐུན་དོར་རོ། །མི་སློབ་པའི་
ལས་ཀྱི་འབྲས་བུ་ནི། སློབ་པ་ཡི་ནི་ཆོས་ལ་སོགས་པ་ཡིན་ན་སློབ་པ་
ལ་བདག་འབྲས་གཅིག་པུ་དང་མི་སློབ་པ་བསྐྱེད་ན་སྐྱེས་
བདག་རྒྱུ་མཐུན་གསུམ་དང་གང་ཡང་མ་ཡིན་པ་བསྐྱེད་ན་སྐྱེས་
བདག་གཉིས་ཡིན་ནོ། །སློབ་མི་སློབ་དེ་དག་ལས་གཞན་
པའི་འབྲས་བུ་ནི་སློབ་སོགས་གསུམ་ལ་རིམ་པ་བཞིན་སྐྱེས་བདག་
གཉིས་དང་སྐྱེས་བདག་གཉིས་དང་གང་ཡང་མ་ཡིན་
212

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པར་རང་ཉིད་བསྐྱེད་པ་ལ་ལྔ་ཆར་རོ། །ལྔ་བ་ནི། མཐོང་བས་
སྤང་བྱའི་འབྲས་བུ་མཐོང་སྤང་དེ་ལ་སོགས་པ་གསུམ་་་་
བསྐྱེད་ན་མཐོང་སྤང་སྒོམ་སྤང་སྤང་བྱ་མ་ཡིན་པ་གསུམ་ལ་རིམ་པ་
བཞིན་སྐྱེས་བདག་རྒྱུ་མཐུན་གསུམ་དང་བྲལ་འབྲས་མ་གཏོགས་པ་
བཞི་དང་བདག་འབྲས་གཅིག་པུ་ཡིན་ནོ། །སྒོམ་
པས་སྤང་བར་བྱ་བའི་ལས་ཀྱི་འབྲས་བུ་མཐོང་སྤང་ལ་་
སོགས་པ་དེ་དག་རིམ་པ་ལྟར་སྐྱེས་བདག་གཉིས་དང་
བྲལ་འབྲས་མ་གཏོགས་པ་བཞི་དང་སྐྱེས་བདག་བྲལ་འབྲས་
གསུམ་མོ། །སྤང་བྱ་མིན་པའི་འབྲས་བུ་མཐོང་སྤང་ལ་སོགས་
པ་དེ་དག་ལ་བདག་འབྲས་གཅིག་པུ་དང་སྐྱེས་བདག་
གཉིས་དང་རྣམ་སྨིན་མ་གཏོགས་པ་བཞི་སྟེ་མཐོང་སྤང་
སྒོམ་སྤང་སྤང་བྱ་མ་ཡིན་པ་གསུམ་གོ་རིམ་བཞིན་དུ་སྦྱར་རོ། །
བཞི་བ་ལས་ཀྱི་རྣམ་གྲངས་གཞན་བཤད་པ་ནི། བསྟན་བཅོས་ལས་
རིགས་པ་དང་། རིགས་པ་མ་ཡིན་པ་དང་། དེ་གཉིས་ཀས་བསྐྱེད་པ་མ་
ཡིན་པའི་ལས་གསུམ་གསུངས་པ་ལས། རིགས་པ་མིན་པས་
བསྐྱེད་པ་ནི་ཉོན་མོངས་ཅན་གྱི་ལས་སོ། །སྔོན་གྱི་སློབ་
དཔོན་ཁ་ཅིག་ན་རེ།དེར་མ་ཟད་བཅས་པའི་ཁ་ན་མ་ཐོ་བའི་
ཚེ་ག་ལས་ཉམས་པའང་དེ་ཡིན་ནོ ཞེའོ། །འཕེན་བྱེད་ཀྱི་
ལས་གཅིག་གིས་སྐྱེ་བ་གཅིག་ཁོ་ན་འཕེན་ཏོ། །ཡོངས་
― 213

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
རྫོགས་པར་བྱེད་པའི་ལས་ལ་དུ་མ་ཡོད་པ་ཡིན་Z༡
ནོ། །སེམས་མེད་འགོག་པ་དང་འདུ་ཤེས་མེད་པའི་སྙོམས་
པར་འཇུག་པ་དག་ནི་རྣམ་སྨིན་དང་བཅས་པ་ཡིན་ཀྱང་འཕེན་
བྱེད་ཀྱི་ལས་མ་ཡིན་ལ།དགེ་མི་དགེའི་འཕེན་བྱེད་ལས་ཀྱི་
ཐོབ་པའང་འཕེན་བྱེད་མིན་ཏེ། ལས་དང་ཐོབ་པ་འབྲས་བུ་
མི་གཅིག་པའི་ཕྱིར། གཉིས་པ་སོ་སོར་བཤད་པ་ལ། སྤང་བྱ་སྒྲིབ་པ།
བསྟེན་བྱ་བསོད་ནམས།ཆ་མཐུན་གྱི་དགེ་བ་བཤད་པ་དང་གསུམ།དང་
བོ་ལ། འགྲོ་བ་གང་ན་སྒྲིབ་པ་དུ་ཡོད། ལས་སྒྲིབ་བྱེ་བྲག་ཏུ་བཤད་དང་
གསུམ། དང་བོ་ནི། མཚམས་མེད་པ་ཡི་ལས་རྣམས་ནི་ལས་ཀྱི་སྒྲིབ་
པ་དང་། རྒྱུན་ཆགས་སུ་འབྱུང་བའི་ཉོན་མོངས་ཤས་ཆེན་པོ་
ནི་ལས་སྒྲིབ་སོགས་གསུམ་དུ་ཕྱེ་བའི་ཉོན་སྒྲིབ་དང་། ངན་འགྲོ་བ་
རྣམས་དང་འདུ་ཤེས་མེད་པའི་སེམས་ཅན་དང་སྒྲ་མི་སྙན་པ་
རྣམས་ཀྱི་སྔོན་ལས་ཀྱིས་འཕངས་པའི་རྣམ་སྨིན་གྱི་སྒྲིབ་པ་སྟེ། དེ་ལྟར་
ན་མཐོང་ལམ་དང་སྦྱོར་ལམ་དག་ཐོབ་པ་ལ་གེགས་བྱེད་ཀྱི་སྒྲིབ་
པ་ནི་རྣམ་པ་གསུམ་དུ་འདོད་དོ། །གཉིས་པ་ནི། མཚམས་
མེད་ཀྱི་ལས་ནི་སྒྲ་མི་སྙན་ལས་གཞན་པའི་གླིང་གསུམ་དག་ན་
ཡོད་ཀྱི་འགྲོ་བ་གཞན་ན་མེད་དོ། །གླིང་གསུམ་གྱི་ཡང་ཟ་མ་་་
སོགས་ལ་ཕ་མ་གསོད་པ་སོགས་ཡོད་ཀྱང་མཚམས་མེད་ཀྱི་ལས་
འབྱུང་བར་མི་འདོད་དོ། །རྒྱུ་མཚན་ནི་ཕ་མས་དེའི་ལུས་ཐར་བ་
214

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་མཐུན་པར་མ་བསྐྱེད་པས་དེ་ལ་ཕན་པ་ཆུང་བའི་ཕྱིར་
དང་། དེས་ཀྱང་ཕ་མ་ལ་ངོ་ཚ་ཁྲེལ་ཡོད་ཤས་ཆུང་བའི་ཕྱིར་
རོ། །ལས་སྒྲིབ་ཀྱི་ལྷག་མ་ཉོན་སྒྲིབ་དང་རྣམ་སྨིན་གྱི་སྒྲིབ་
པ་གཉིས་ནི་འགྲོ་བ་ལྔ་བོ་དག་ན་ཡོད་དོ། །གསུམ་པ་
ལས་སྒྲིབ་བྱེ་བྲག་ཏུ་བཤད་པ་ལ།མཚམས་མེད་བཤད་པ་དང་།ཉེ་བའི་
མཚམས་མེད་ཞར་བྱུང་དང་བཅས་པ་གཉིས། དང་བོ་ལ། དགེ་འདུན་
དབྱེན། དེ་དག་མཚམས་མེད་ཡིན་པའི་རྒྱུ་མཚན། དེ་ལ་དོགས་པ་སྤོང་
བ།དགེ་མི་དགེའི་འབྲས་བུ་ཆེ་ཚད་བསྟན་པ་དང་བཞི།དང་བོ་ལ།དགེ་
འདུན་དབྱེན་གྱི་ངོ་བོ། དབྱེན་གྱི་མཚམས་མེད། དེའི་ཁྱད་ཆོས་དང་
གསུམ། དང་བོ་ནི། དགེ་འདུན་དབྱེན་ནི་ཕྱོགས་གཉིས་ཀྱི་དགེ་
འདུན་ཕན་ཚུན་ཐུགས་རྩེ་མི་འཕྲོད་པའི་རང་བཞིན་ཡིན་ལ་དེ་
ནི་ལྡན་པ་མ་ཡིན་པའི་ཆོས་ཙམ་ཡིན་གྱི་ཉོན་མོངས་
ཅན་ཡང་མིན་ལ་ལུང་དུ་བསྟན་པ་དགེ་བ་
དང་མི་དགེ་བ་གང་ཡང་ན་ནོ། །དབྱེན་དེ་དང་ནི་
ཕྱོགས་གཉིས་ཀྱི་དགེ་འདུན་རྣམས་ཡང་དག་པར་
ལྡན་ནོ།།གཉིས་པ་ནི།དེ་ཡི་ཁ་ན་མ་ཐོ་བའི་རྫུན་གྱི་ལས་
དེ་དང་ནི་དབྱེན་འབྱེད་པ་བོ་ལྷའི་བྱིན་ལྟ་བུ་
ཡང་དག་པར་ལྡན་ནོ། །གསུམ་པ་དེའི་ཁྱད་ཆོས་ལ།འབྲས་
བུའི་ཁྱད་པར།གང་ཟག་གང་གིས། ཚུལ་ཇི་ལྟར། གནས་གང་དུ། དུས་
རྣམ་གྱི་ཚེ་འབྱེད་པ་དང་ལྔ། དང་བོ་ནི། དེའི་རྣམ་སྨིན་ནི་བར་གྱི་
215

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན་
བསྐལ་བར་མནར་མེད་པའི་དམྱལ་བར་སྨིན་པར་
འགྱུར་རོ། །མཚམས་མེད་གཅིག་ལས་ལྷག་པའི་གཉིས་དང་
གསུམ་ལ་སོགས་པ་བྱས་པས་སྡུག་བསྔལ་གྱི་གནོད་པ་ལྷག་པའི་
ལྷག་པ་མྱོང་བར་འགྱུར་བས་ན། མཚམས་མེད་ཀྱི་ལས་ལ་སྐྱེས་
ནས་མྱོང་འགྱུར་གྱིས་མ་ཁྱབ་པའི་སྐྱོན་མེད་དོ། །དེ་ཡང་གང་ལྕི་བ་
གཅིག་ནི་འཕེན་བྱེད་དང་གཞན་དག་ནི་རྫོགས་བྱེད་དོ། །གཉིས་པ་
ནི། དགེ་སློང་ལྟ་བ་བ་སྤྱོད་སྤྱོད་པ་ཚུལ་ཁྲིམས་དང་ལྡན་
པས་བྱེད་པར་བྱེད་དོ། །གསུམ་པ་ནི། སྟོན་པ་མངོན་སུམ་དུ་
བཞུགས་པའི་གནས་ལས་གཞན་དུའོ། །དེ་ཡང་བྱིས་པ་སོ་
སོའི་སྐྱེ་བོའི་དགེ་འདུན་རྣམས་འབྱེད་པ་ཡིན་གྱི་འཕགས་པ་ནི་
མ་ཡིན་ཏེ། དེ་དག་གིས་སངས་རྒྱས་ལ་ཤེས་ནས་དད་པ་ཐོབ་པའི་ཕྱིར་
རོ། །དེ་ཡང་དགེ་འདུན་ཕྱོགས་གཅིག་གིས་སྟོན་པ་གཞན་
དང་སངས་རྒྱས་ཀྱིས་བཅས་པའི་ལམ་ལས་གཞན་
ལྷའི་སྦྱིན་གྱིས་བཤད་པའི་བསླབ་ཚིགས་ལྔ་ལྟ་བུ་ལ་བཟོད་ཅིང་
དང་དུ་ལེན་པ་ནི་དགེ་འདུན་ཕྱེ་བའོ། །བསླབ་ཚིགས་ལྔ་ནི།
ལུང་གཞི་ལས། འོ་མ་ཤ་དང་ལན་ཚྭ་དང༌། །གོས་དྲས་དགོན་པར་
གནས་པ་དང་། །ཞེས་གསུངས་པ་ལྟར་འོ་མ་མི་འཐུང་བ་དང་། ཤ་མི་
ཟ་བ་དང་། ལན་ཚྭ་མི་ཟ་བ་དང་། གོས་དྲས་ནས་མི་གྱོན་པ་དང་། གྲོང་
གསེབ་ཀྱི་གཙུག་ལག་ཁང་དུ་འདུག་པ་སྟེ་ལྔའོ། །དབྱེན་དེ་ནི་
ཞག་གཅིག་ལས་རིང་དུ་མི་གནས་སོ། །དེ་ནི་ཆོས་ཀྱི་འཁོར་
216 -----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལོའི་དབྱེན་དུ་འང་འདོད་དེ། །དགེ་འདུན་ཕྱེ་ནས་མ་་
འདུམ་གྱི་བར་དུ་ངེས་པ་ལ་འཇུག་པ་དང་། འབྲས་བུ་ཐོབ་པ་སོགས་
གང་ཡང་མེད་པའི་ཕྱིར།ལུང་གཞི་ལས། སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ན་ཆོས་ཀྱི་འཁོར་ལོ་རྒྱུན་ཆད་དོ། །ཞེ་
གསུངས་པས་སོ། །བཞི་བ་ནི། འཁོར་ལོའི་དབྱེན་དེ་ཡང་འཛམ་
བུའི་གླིང་ནའོ། །དགེ་འདུན་གྱི་གྲངས་ནི་དགུ་སོགས་ཀྱིས་
འབྱེད་དོ། །དེ་ཡང་དགུ་མ་མཐའ་དགོས་ཏེ། དབྱེན་འབྱེད་པ་བོ་ལས་
ཐུར་དུ་ཕྱོགས་གཉིས་ཀྱི་དགེ་འདུན་གྲངས་ཚང་དགོས་པའི་ཕྱིར་ལས་
ཀྱི་དབྱེན་ཙམ་ནི་ཤར་ལྷོ་ནུབ་ཀྱི་གླིང་གསུམ་ན་ཡོད་
དོ། །ལས་ཀྱི་དབྱེན་དེ་ནི་དགེ་སློང་བརྒྱད་དག་ཡན་ཆད་
ཀྱིས་འབྱེད་དོ། །ལྔ་བ་ནི། དེ་ཡང་སྟོན་པ་སངས་རྒྱས་ནས་རིང་
བོར་མ་ལོན་པའི་དུས་དང་བོ་དང་།མཐའ་མར་མྱ་ངན་ལས་
འདའ་བ་ལ་ཉེ་བའི་དུས་དང་།བསྟན་པ་ལ་ཚུལ་ཁྲིམས་དང་ལྟ་བས་
སྐྱོན་མ་ཞུགས་པའི་སྐབས་དང་། མཆོག་ཟུང་གཅིག་མ་བྱུང་
གི་སྔ་རོལ་དང་།ཐུབ་པ་ནོངས་པ་སྟེ་མྱ་ངན་ལས་འདས་པའི་
རྗེས་དང་། ལས་ཀྱིས་མཚམས་མ་བཅད་པ འི་དུས་དག་ཏུ་
ཡང་འཁོར་ལོའི་དབྱེན་ནི་མི་འབྱུང་ངོ༌། །དེ་དག་གི་རྒྱུ་མཚན་ནི་རིམ་
པ་ལྟར། ཐམས་ཅད་ལ་མཆོག་ཏུ་དགའ་བའི་བློ་སྐྱེས་པའི་ཕྱིར་དང་།
སངས་རྒྱས་ལ་དཀོན་པར་འཛིན་པའི་ཕྱིར་དང་། བསྟན་པ་སྐྱོན་མེད་
དུ་གནས་པའི་ཕྱིར་དང་། ཞག་གཅིག་ལས་མི་གནས་པ་ཆོས་ཉིད་ཡིན་
217

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
པའི་ཕྱིར་དང་། འགྲན་སའི་ཡུལ་སངས་རྒྱས་མི་བཞུགས་པའི་ཕྱིར་
དང་། མཚམས་གཅིག་ཏུ་དགེ་འདུན་ཕྱེ་བ་དབྱེན་ཡིན་ན་དེ་མེད་པའི་
ཕྱིར་རོ།།གཉིས་པ་དེ་དག་མཚམས་མེད་ཡིན་པའི་རྒྱུ་མཚན་ནི།ཕ་མ་
སོགས་ཕན་འདོགས་པའི་ཞིང་དང་དགྲ་བཅོམ་སོགས་
ཡོན་ཏན་གྱི་ཞིང་ཁྱད་པར་ཅན་དག་སྤངས་པ་
དང་མེད་པར་བྱས་པའི་ཕྱིར་རོ། །གསུམ་པ་དོགས་གཅོད་ནི།
ཕ་མ་དག་གི་མཚན་ནི་གཞན་དུ་གྱུར་ཀྱང་བསད་ན་མཚམས་
མེད་དུ་འགྱུར་བ་ནི་མཚུངས་སོ། །ཐོག་མར་བུད་མེད་གང་
གི་ཟླ་མཚན་ལས་བྱུང་བ་དེ་ནི་མ་དངོས་སོ། །དགྲོང་འདོད་
མེད་པར་སངས་རྒྱས་ལ་བརྡེག་པར་སེམས་པས་ཁྲག་
འབྱིན་པ་ལ་མཚམས་མེད་ཀྱི་ལས་འབྱུང་བ་མིན་ནོ། །
མཚོན་བསྣུན་པའི་འོག་ཏུ་དགྲ་བཅོམ་ཐོབ་པ་
ལ་སྔར་གྱི་མཚོན་རྐྱེན་གྱིས་ཤི་ན་ཡང་མཚམས་མེད་དུ་འགྱུར་བ་
མིན་། །མཚམས་མེད་ཀྱི་སྦྱོར་བ་བྱས་ནས་མ་་
སྤངས་པ་དག་ལ། འདོད་ཆགས་དང་བྲལ་བ་དང་
འབྲས་བུ་ཐོབ་པ་སོགས་གང་ཡང་མི་སྲིད་དོ། །བཞི་བ་དགེ་
མི་དགེའི་འབྲས་བུ་ཆེ་ཚད་བསྟན་པ་ནི། དགེ་འདུན་ཕྱོགས་གཉིས་
སུ་དབྱེ་བའི་ཕྱིར་དུ་རྫུན་སྨྲ་བ་ནི་ཁ་ན་མ་ཐོ་
བ་རབ་ཏུ་ཆེར་འདོད་དོ། །འཇིག་རྟེན་པ་ཡི་དགེ་བ་
218

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་ནི་སྲིད་རྩེའི་སེམས་པ་འབྲས་བུ་རབ་ཏུ་ཆེ་
སྟེ། བསྐལ་བ་ཆེན་པོ་བརྒྱད་ཁྲིའི་བར་དུ་གནས་པའི་བདེ་འགྲོའི་སྐྱེས་
པ་འཕེན་པའི་ཕྱིར། གཉིས་པ་ཉེ་བའི་མཚམས་མེད་ཞར་བྱུང་དང་
བཅས་པ་བཤད་པ་ལ། ཉེ་བའི་མཚམས་མེད་ངོས་བཟུང་བ། ལམ་གྱི་
གེགས་ངོས་བཟུང་བ། བྱང་སེམས་དེས་གནས་བཤད་པ་དང་གསུམ།
དང་བོ་ནི། མ་དགྲ་བཅོམ་མ་ལ་འདོད་ལོག་གིས་སུན་ཕྱུང་
བར་བྱས་པ་དང་། བྱང་ཆུབ་སེམས་དཔའ་ངེས་པ་ལ་
གནས་པ་བསད་པ་དང་། སློབ་པ་འཕགས་པ་གསོད་
པ་དང་།དགེ་འདུན་གྱི་ཞལ་དུ་འདུ་བའི་སྒོ་ནི་འཕྲོག་པ་དང་
བཞི་བོ་ནི་རིམ་པ་ལྟར་མ་དང་ཕ་དང་དགྲ་བཅོམ་བསད་པ་དང་
དགེ་འདུན་དབྱེན་གྱི་མཚམས་མེད་པ་དང་ཆ་འདྲ་སྟེ། དམྱལ་བ་ཁོ་
ནར་འཕེན་པའི་ཕྱིར་རོ། །ཉེ་བའི་མཚམས་མེད་ལྔ་བ་ནི་ཞེ་སྡང་
སོགས་ཀྱིས་སྐུ་གསུང་ཐུགས་ཀྱི་མཆོད་པའི་རྟེན་དག་
འཇིག་པར་བྱེད་པ་ཡིན་ནོ། །འདི་ནི་བདེ་གཤེགས་སྐུ་ལ་
ངན་སེམས་ཀྱིས་ཁྲག་འབྱིན་པའི་མཚམས་མེད་དང་ཆ་འདྲའོ། །
གཉིས་པ་ནི། སྦྱོར་ལམ་བཟོད་པ་འཐོབ་པ་དང་ཕྱིར་མི་འོང་
གི་འབྲས་བུ་འཐོབ་པ་དང་དགྲ་བཅོམ་འཐོབ་པ་ལ་
ངན་འགྲོ་དང་། འདོད་པ་དང་། ཁམས་གོང་མར་སྐྱེ་བ་འཕེན་བྱེད་ཀྱི་
ངེས་པའི་ལས་གསུམ་གྱིས་རིམ་པ་ལྟར་གེགས་ཤིན་ཏུ་བྱེད་
དེ། བཟོད་ཐོབ་ངན་སོང་མི་འགྲོ་འོ། །ཞེས་སོགས་གསུངས་པའི་
219

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
ཕྱིར།གསུམ་པ་བྱང་སེམས་ངེས་གནས་བཤད་པ་ལ།དེའི་ཁྱད་ཆོས་དང་
སྔོན་བྱུང་སྟོན་པའི་རྣམ་ཐར་གཉིས། དང་བོ་ནི། ས་མཚམས་གང་
ནས་བྱང་ཆུབ་སེམས་དཔའ་ངེས་པ་ལ་གནས་པ་ཡིན་ཞེ་ན།
གང་ནས་བཟུང་སྟེ་མཚན་རྣམ་པར་སྨིན་པ་ཅན་གྱི་ལས་
གསོག་པར་བྱེད་པ་དེ་ནས་སོ། དེའི་ཕན་ཆད་ནས་བདེ་འགྲོ་
དང་རིགས་མཐོར་སྐྱེ་བ་དང་།དང་རིགས་མཐོར་སྐྱེ་བ་དང་། དབང་བོ་ཚང་བ་
དང་། ཕོར་འགྱུར་བ་དང་ཚེ་རབས་དྲན་པ་དང་བསྐལ་བ་
བརྒྱ་ལས་ཕྱིར་མི་ལྡོག་པར་སངས་རྒྱས་འཐོབ་པར་འགྱུར་བ་
ཞེས་བྱ་བའི་ཁྱད་པར་དྲུག་དང་ལྡན་པའོ། །མཚན་རྣམ་པར་སྨིན་པ་
ཅན་གྱི་ལས་དེ་ནི་འཛམ་གླིང་གི་བུ་ཕོ་གྱུར་པ་ཉིད་
ཀྱིས་གསོག་པར་བྱེད་དོ། ། ཡུལ་སྟོན་པ་མངོན་སུམ་་་་་་་་་་
བཞུགས་པ་ལ་གསོག་པར་བྱེད་དོ། །སངས་རྒྱས་ལ་དམིགས་པའི་
སེམས་པ་དགེ་བ་བསམ་པ་ལས་བྱུང་བ་ཁོ་ནའོ། །ཞེས་
བྱ་བ་ནི་ངོ་བོའི་ཁྱད་པར་ཡིན་ནོ། །འཚང་རྒྱ་བ་ལ་བསྐལ་བ་
ཆེན་པོ་བརྒྱ་ལུས་པ་དག་ཏུ་འཕེན་ཅིང་གསོག་པར་བྱེད་
དོ་ཞེས་པ་ནི་དུས་ཀྱི་ཁྱད་པར་རོ། །མཚན་བཟང་སོ་གཉིས་པོ་རེ་
རེའང་བསོད་ནམས་བརྒྱ་བརྒྱ་ལས་སྐྱེས་པ་ཡིན་ཏེ། མདོ་
ལས། བསོད་ནམས་བརྒྱ་བའི་མཚན་དང་ལྡན་པས་ན། །ལྷར་བཅས་
འཇིག་རྟེན་ནང་ན་བསོད་ནམས་གཏེར། །མཐོང་དང་ཐོས་དང་་
220

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞེས་པ་མཛད་པས་ཀྱང་། །སེམས་ཅན་ཀུན་ལ་ཕན་པར་མཛད་པ་
ལགས། །ཞེས་འབྱུང་བའི་ཕྱིར། བསོད་ནམས་བརྒྱའི་གྲངས་འདྲེན་
ཚུལ་མི་འདྲ་བ་དག་ནི་མངོན་པའི་རྒྱན་ལས་ཤེས་པར་བྱའོ། །གཉིས་
པ་སྔོན་བྱུང་སྟོན་པའི་རྣམ་ཐར་དང་སྦྱར་ཚུལ་ལ བསོད་ནམས་་
བསགས་ཚུལ་དང་། ཕར་ཕྱིན་རྫོགས་ཚུལ་གཉིས། དང་བོ་ནི། སངས་
རྒྱས་རྣམ་པར་གཟིགས་དང་མར་མེ་མཛད་དང་
རིན་ཆེན་གཙུག་ཏོར་ཅན་གསུམ་ནི་སྔོན་སྟོན་པ་ཐུགས་རྗེ་ཅན་
གྱིས་བསྐལ་བ་གྲངས་མེད་གསུམ་གྱི་རིང་ལ་སངས་རྒྱས་ཇི་སྙེད་
ཅིག་ལ་བསྙེན་བཀུར་བྱས་པའི་ཐ་མར་མས་རིམ་བཞིན་དུ་
བྱུང་ངོ༌། །དེ་ཡང་གྲངས་མེད་དང་བོ་ལ་སངས་རྒྱས་བདུན་ཁྲི་ལྔ་
སྟོང་དང་།གཉིས་པ་ལ་བདུན་ཁྲི་དྲུག་སྟོང་དང་།གསུམ་པར་བདུན་ཁྲི་
བདུན་སྟོང་ལ་བསྙེན་བཀུར་བྱས་པའི་ཐ་མར་རིམ་པ་བཞིན་སངས་
རྒྱས་རིན་ཆེན་གཙུག་ཏོར་ཅན་དང་མར་མེ་མཛད་དང་རྣམ་པར་
གཟིགས་བྱུང་བར་གསུངས་པ་འདི་དང་། ལུང་སྨན་གྱི་གཞི་ཅུང་མི་
མཐུན་ཡང་མཚན་གྱི་རྣམ་གྲངས་ཡིན་པ་འདྲའོ། །ཐམས་ཅད་ཀྱི་
དང་བོ་ནི་སངས་རྒྱས་ཤཱཀྱ་ཐུབ་པ་ཡིན་ཏེ།ལུང་སྨན་གྱི་གཞི་
ལས།ང་ནི་རྫ་མཁན་གྱུར་པ་ན། །སངས་རྒྱས་ཤཱཀྱ་ཐུབ་མཐོང་ནས། །
བྱང་ཆུབ་ཕྱིར་ནི་ཐོག་མར་ངས། །མར་དང་ཏིལ་མར་གྱིས་མཆོད་
དོ། །ཞེས་འབྱུང་བས་སོ། །གཉིས་པ་ནི། སེམས་ཅན་ཀུན་ལ་
ལུས་དང་ལོངས་སྤྱོད་ཐམས་ཅད་ཕངས་པ་མེད་པར་སྙིང་
རྗེ་ཡིས་སྦྱིན་པར་བྱེད་པས་སྦྱིན་པའི་ཕ་རོལ་ཏུ་ཕྱིན་པ་རྫོགས་
221

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན
སོ། །གང་གི་ཚེ་འདོད་པ་ལ་ཆགས་པ་དང་བཅས་
པའི་སྐབས་སུ་ཡན་ལག་ཐམས་ཅད་གཞན་གྱིས་བཅད་ཀྱང་
སེམས་ནི་ནམ་ཡང་མི་འཁྲུག་པ་དང་ལུས་ངག་གི་
ཉེས་སྤྱོད་ལྷག་པར་སྡོམ་པ་དེའི་ཚེ་རིམ་པ་བཞིན་བཟོད་པ་
དང་ཚུལ་ཁྲིམས་ཀྱི་།ཕར་ཕྱིན་དག་རྫོགས་སོ། །དེ་ཡང་དྲང་སྲོང་
བཟོད་པ་སྨྲ་བའི་སྐྱེ་རབས་ལྟ་བུའོ། །སངས་རྒྱས་སྐར་རྒྱལ་ལ་
ཞག་བདུན་གྱི་བར་དུ་རྐང་བ་ཡ་གཅིག་གིས་སྐོར་བཞིན་དུ། སྐྱེས་བུ་ཁྱུ་
མཆོག་ཁྱོད་འདྲའི་དགེ་སྦྱོང་ཆེན་པོ་གཞན་དག་ལྷ་ཡུལ་ས་ལ་མེད། །
འཇིག་རྟེན་འདི་ནའང་ཡོད་པ་མ་ཡིན་རྣམ་ཐོས་བུ་ཡི་གནས་ནའང་
ཡོད་མ་ཡིན། ། ལྷ་ཡི་ཕོ་བྲང་གནས་མཆོག་དག་ནའང་ཡོད་མིན་་་
ཕྱོགས་དང་ཕྱོགས་མཚམས་དག་ནའང་མེད། །རི་དང་ནགས་༴
བཅས་པའི་ས་སྟེང་རྒྱས་པ་ཀུན་ཏུ་ཡུལ་ཞིག་ག་ལ་ཡོད། །ཅེས་
བསྟོད་པས་བརྩོན་འགྲུས་ཀྱི་ཕར་ཕྱིན་རྫོགས་སོ། །དེའི་ཚེ་ཚོགས་
བསགས་སྟོབས་ཆེ་བའང་ལུང་སྨན་གྱི་གཞི་ལས། རིན་ཆེན་བཀྲ་བའི་
ཕུག་ན་ཡང་། ། སངས་རྒྱས་སྐར་རྒྱལ་ལ་ནི་ངས། །དེ་ཚེ་ཚིགས་་་་
བཅད་གཅིག་བསྟོད་པས། །བསྐལ་བ་དགུ་ནི་ཕྱིར་བསྙིལ་ཏོ། །ཞེས་
གསུངས་པ་ལྟར་རོ། །དེའི་ཕྱིར། བསྐལ་བ་བརྒྱ། །ལུས་པ་དག་ཏུ་
འཕེན་པར་བྱེད་ཅེས་པའང་ངེས་ཅན་མིན་པར་ཤེས་སོ།བྱང་ཆུབ་པའི་
སྔ་རོལ་དེ་མ་ཐག་ལ་ཏིང་འཛིན་ནམ་བསམ་གཏན་གྱི་ཕར་
ཕྱིན་དང་བློ་སྟེ་ཤེས་རབ་ཀྱི་ཕར་ཕྱིན་གཉིས་རྫོགས་སོ། །
གཉིས་པ་བསྟེན་བྱ་བསོད་ནམས་ཀྱི་གཞི་ལ།མདོར་བསྟན།རྒྱས་བཤད།
222

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞར་བྱུང་དང་གསུམ།དང་བོ་ནི།སྦྱིན་པ་དང་ཚུལ་ཁྲིམས་དང་བསྒོམས་
པ་ལས་བྱུང་བའི་བསོད་ནམས་བྱ་བའི་གཞི་གསུམ་པོ་དག་ནི་
ཅི་རིགས་པར་བསོད་ནམས་དང་བྱ་བ་དང་བྱ་བ་
དེའི་གཞིའང་ཡིན་ཏེ། དཔེར་ན་མི་དགེ་བཅུ་ལ་ལས་ལམ་
ཞེས་བཤད་པ་བཞིན་ཡིན་པའི་ཕྱིར། དེ་ཡང་བྱ་བ་ནི་ལས་དང་།
དེའི་གཞི་ནི་སེམས་པ་འཇུག་པའི་གཞི་ལུས་ངག་གི་ལས་ལ་བཤད་
དོ། །གཉིས་པ་ལ། སྦྱིན་པ་དང་།ཚུལ་ཁྲིམས་དང་།བསྒོམས་པའི་གཞི་
དང་གསུམ། དང་བོ་ལ། ངོ་བོ། དབྱེ་བ། ཁྱད་ཆོས། ཞར་བྱུང་དང་བཞི།
དང་བོ་ནི། སྐྱེས་བུ་གང་གིས་དགེ་བའི་སེམས་པས་བདོག་པའི་
 ིདེ
དངོས་པོ་ཅུང་ཟད་ཅིག་སྦྱིན་པར་བྱེད་པ་དེ་ཡང་
སྦྱིན་པ་ཡིན་ནོ། །དེ་ཡང་དཀོན་མཆོག་ལ་མཆོད་པའི་
དོན་དང་དམན་པ་ལ་ཕན་གདགས་པར་འདོད་པ་
ཡིས་སྦྱིན་པ་གཏོང་བའི་སྐབས་ཀྱི་ལུས་དང་ངག་གི་ལས་
ཀུན་སློང་དང་བཅས་པ་སྦྱིན་པ་ཡིན་ཏེ།འགྲེལ་བ་ལས།གང་
ཚེ་སྐྱེས་བུ་དགེ་ཡིད་ཀྱིས། །རང་གི་རྫས་དག་སྦྱིན་བྱེད་པ། །དེ་ཚེ་
དགེ་བའི་ཕུང་བོ་རྣམས། །སྦྱིན་པ་ཞེས་ནི་བརྗོད་པ་ཡིན། །ཞེས་
གསུངས་པས་སོ། །སྦྱིན་པ་དེ་ཡི་འབྲས་བུ་ནི་ལོངས་
སྤྱོད་ཆེན་པོ་ཅན་དུ་འགྱུར་རོ། །གཉིས་པ་དབྱེ་བ་ནི། བདག་གི་
དོན་གྱི་ཕྱིར་སྦྱིན་པ་དང་། གཞན་གྱི་དོན་གྱི་ཕྱིར་དུ་སྦྱིན་པ་
དང་། གཉིས་ཀའི་དོན་གྱི་ཕྱིར་སྦྱིན་པ་དང་། གཉིས་
223

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
ཀའི་དོན་དུ་མིན་པའི་ཕྱིར་སྦྱིན་པ་དང་བཞིའོ། །དེ་དག་གི་
མཚན་གཞི་ཡང་རིམ་པ་ལྟར།ཆགས་བཅས་པས་མཆོད་རྟེན་ལ་སྦྱིན་པ་
དང་། དགྲ་བཅོམ་པས་ཆགས་བཅས་ལ་སྦྱིན་པ་དང་། ཆགས་བཅས་
པས་ཆགས་བཅས་པ་སྦྱིན་པ་དང་། དགྲ་བཅོམ་པས་མཆོད་རྟེན་ལ་
སྦྱིན་པ་ལྟ་བུའོ། །དེ་ཡང་མཐོང་ཆོས་ལ་མྱོང་བ་མ་གཏོགས་པའི་་
དབང་དུ་བྱས་སོ། །གསུམ་པ་ཁྱད་ཆོས་ལ།མདོར་བསྟན་དང་། རྒྱས་
བཤད་གཉིས།དང་བོ་ནི།སྦྱིན་པ་དེ་ཡི་ནང་ན་ཁྱད་པར་
བ་ནི་གཏོང་བ་བོ། སྦྱིན་བདག་དང་།སྦྱིན་བྱའི་དངོས་བོ་
དང་། སྦྱིན་ཡུལ་གྱི་ཞིང་གི་ཁྱད་པར་ལས་གྱུར་པ་རྣམས་སོ། །
གཉིས་པ་ལ།སྦྱིན་བདག་དང་།དངོས་པོ་དང་།ཞིང་གི་ཁྱད་པར་གསུམ།
དང་བོ་ནི། སྦྱིན་བདག་ཁྱད་པར་དུ་འཕགས་པ་ནི་དད་
སོགས་ཀྱིས་བརྒྱན་པའོ། །དེ་ཡང་།དང་དང་ཚུལ་ཁྲིམས་གཏོང་བ་
དང་། །ཁྲེལ་ཡོད་ངོ་ཚ་ཤེས་པ་དང༌། །ཐོས་དང་ཤེས་རབ་ལྡན་པ་
ཡི།།། སྦྱིན་བདག་དེ་ནི་ཁྱད་པར་འཕགས།།། ཞེས་བཟུང་ངོ་།།
མཁས་པ་དག་གིས་སྦྱིན་པ་གཏོང་བའི་ཚེ་ལུས་ཀྱིས་གུས་པ་
ལ་སོགས་པས་སྦྱིན་པར་བྱེད་པ་དེ་ཕྱིར་མ་འོངས་པ་ན་
གཞན་གྱིས་བཀུར་སྟི་བྱེད་པ་དང་།ལོངས་སྤྱོད་རྒྱ་ཆེན་པོ་
འཐོབ་པ་དང་། རང་ལ་མཁོ་བའི་དུས་སུ་རྙེད་པ་དང་།
གཞན་གྱིས་བར་ཆད་མེད་པར་རྙེད་པ་ཡིན་ཏེ།མདོ་ལས།མཁས་
པས་གུས་དང་རང་ལག་ནས། །དུས་སུ་མི་གནོད་སྦྱིན་བྱེད་ན། །སྦྱིན་
224

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བདག་སྦྱིན་པ་ཡངས་ཤིང་ཆེ། །བསྐལ་བ་ཆེན་པོར་འབྱུང་བར་་་་་
འགྱུར། །ཞེས་གསུངས་པའི་ཕྱིར། གཉིས་པ་ནི། ཡིད་དུ་འོང་བའི་
ཁ་དོག་དང་དྲི་དང་རོ་དང་རེག་བྱ་ལ་སོགས་པའི་ཕུན་
སུམ་ཚོགས་པའི་དངོས་པོ་དེ་དག་གཞན་ལ་བྱིན་པ་
ར
ལས་ཕྱི་མར་གཟུགས་བཟང་བ་དང་གྲགས་པ་
དང་ལྡན་པ་དང་། ཡིད་དགའ་བ་དང་ཤིན་ཏུ་
གཞོན་ཤ་ཅན་_ དང་། བུད་མེད་རིན་པོ་ཆེ་ལྟར་དུས་སུ་རེག་ན་
བདེ་བའི་ལུས་དང་ལྡན་པར་འགྱུར་རོ། །གསུམ་པ་
ནི། དུད་འགྲོ་དང་སྡུག་བསྔལ་གྱིས་ཉམ་ཐག་པ་དང་། ཕ་མ་ལྟ་
བུའི་ཕན་འདོགས་པའི་ཞིང་དང༌། ཚུལ་ཁྲིམས་དང་ལྡན་པ་
ལ་སོགས་པའི་ཡོན་ཏན་གྱི་ཞིང་རྣམས་ཀྱི་འང་སྔ་མ་སྔ་
མ་ལས་ཕྱི་མ་ཕྱི་མ་ཞིང་ཁྱད་པར་དུ་འཕགས་པ་ཡིན་
ནོ། །སྦྱིན་པ་ཐམས་ཅད་ཀྱི་མཆོག་ནི་ཁམས་གསུམ་ལས་
གྲོལ་བས་གྲོལ་བ་དགྲ་བཅོམ་པ་ལ་བྱིན་པ་འམ། སྦྱིན་བདག་
བྱང་ཆུབ་སེམས་དཔའ་ཡིས་སེམས་ཅན་ཀུན་ལ་ཕན་པའི་ཕྱིར་
སྦྱིན་པ་དང་། མདོ་ལས། ཉེ་བ་ལ་སྦྱིན་པ་ལ་སོགས་པའི་སྦྱིན་པ་རྣམ་པ་
བརྒྱད་གསུངས་པ་ལས་བརྒྱད་པ་སེམས་ཀྱི་རྒྱན་ལ་སོགས་པའི་
ཕྱིར་དུ་སྦྱིན་པ་ལྟ་བུའོ །སྦྱིན་ཡུལ་འཕགས་པ་མིན་ཡང་ཕ་མ་
དང་།ནད་པ་དང་ནི་ཆོས་སྨྲ་བ་དང་།སྐྱེ་མཐའི་བྱང་ཆུབ་སེམས་
225

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན།
དཔའ་རྣམས་ལ་སྦྱིན་པ་བཏང་བས་ཕན་ཡོན་ནི་གཞལ་
དུ་མེད་པ་ཡིན་ནོ། །བཞི་བ་ཞར་བྱུང་ལ།ལས་ཆེ་ཆུང་གི་ཁྱད་པར།
བསགས་མ་བསགས་ཀྱི་ཁྱད་པར།ལས་ཀྱི་འབྲས་བུ་ལ་དོགས་པ་གཅོད་
པ་དང་གསུམ།དང་བོ་ནི།ལས་ཀྱི་འཇུག་དང་།ལས་དགེ་སྡིག་བྱེད་
ཡུལ་གྱི་· ཞིང་དང་།ལས་ཀྱི་གཞི་དང་ནི་ལས་ཀྱི་སྦྱོར་བ་
དང་། ལས་མཐར་ཕྱིན་པར་བྱེད་པའི་སེམས་པ་དང་ལས་ཀྱི་
ཀུན་སློང་གི་བསམ་པ་སྟེ་དྲུག་པོ་དེ་དག་ཆུང་བ་དང་
ཆེ་བ་ལས་ལས་ཀྱང་ཆུང་བ་དང་ཆེ་བ་ཉིད་དུ་འགྱུར་རོ། །
གཞི་ཆེ་བ་ནི་དགྲ་བཅོམ་བསད་པའི་ལས་ལྟ་བུའོ།།གཉིས་པ་ནི།ལས་
འདི་བྱའོ་སྙམ་ནས་བསམ་བཞིན་དུ་བྱས་པ་དང་། ལས་ཀྱི་
ཡན་ལག་རྫོགས་པར་བྱས་པ་དང་། ལས་བྱས་པ་ལ་ཕྱིས་
མི་འགྱོད་པ་དང་། ལས་དེ་ལ་གནོད་བྱེད་ཀྱི་གཉེན་པོ་མེད་པ་
དང་། རྗེས་སུ་ཡི་རང་སོགས་ཀྱི་འཁོར་དང་ལྡན་པ་དང་། རྣམ་
པར་སྨིན་པ་མྱོང་བར་ངེས་པའི་ལས་ཏེ་དྲུག་ནི་བསགས་
པའི་ལས་ཞེས་བྱ་བ་ཡིན་ནོ། །གསུམ་པ་ནི།བདག་གཞན་དོན་ཕྱིར་
གཉིས་དོན་ཕྱིར་ཞེས་པ་ལྟར་གྱི་སྦྱིན་པའི་དབྱེ་བ་བཞི་བཤད་པ་ལ་
ཤར་ནུབ་ཀྱི་ཕལ་ཆེར་སྡེ་བ་དག་ན་རེ། མཆོད་རྟེན་ལ་སྦྱིན་པ་
བཏང་བའི་རྒྱུ་ལས་བྱུང་བའི་བསོད་ནམས་ནི་མེད་དེ།
དེས་ལེན་པ་དང་ལོངས་སྤྱོད་པ་སོགས་མེད་པའི་ཕྱིར་
226

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་ཟེར་རོ། །དེ་ནི་མི་འཐད་དེ། དཔེར་ན་བྱམས་སོགས་ཚད་
མེད་སྒོམ་པ་ལ་གཞན་གྱིས་ལེན་པ་དང་ལོངས་སྤྱོད་པ་མེད་ཀྱང་་་་
བསོད་ནམས་ཚད་མེད་པ་འབྱུང་བ་བཞིན་ཡིན་པའི་ཕྱིར།
གཅེར་བུ་བ་དག་ན་རེ། ཆོམ་རྐུན་ལ་སྦྱིན་པ་བཏང་བའི་འབྲས་བུ་ནི་
ཡིད་དུ་མི་འོང་བ་འབྱུང་ཟེར་བ་ནི་མི་འཐད་དེ།རྒྱུ་དགེ་བ་ལས་
འབྲས་བུ་ཡིད་འོང་འབྱུང་བ་ནི་རྣམ་པ་ཐམས་ཅད་དུ་མི་འཁྲུལ་
བའི་ཕྱིར་ན། ཆོམ་རྐུན་དང་དུད་འགྲོ་ལྟ་བུའི་ངན་པའི་
ཞིང་ལ་སྦྱིན་པ་བཏང་བ་ལའང་འབྲས་བུ་ནི་ཡིད་འོང་
ཁོ་ན་འབྱུང་ངོ་། །གཉིས་པ་ཚུལ་ཁྲིམས་ལས་བྱུང་བའི་བསོད་
ནམས་བྱ་བའི་གཞི་ནི། འཆལ་བའི་ཚུལ་ཁྲིམས་ནི་མི་དགེ་
བའི་རིག་བྱེད་དང་རིག་བྱེད་མ་ཡིན་པའི་གཟུགས་ཅི་་་་་
རིགས་ཡིན་ལ། ཚུལ་འཆལ་དེ་སྤོང་བར་བྱེད་པའི་ཚུལ་
ཁྲིམས་ལའང་རིག་བྱེད་རིག་མིན་རྣམ་པ་གཉིས་སོ། །གང་
ཞིག་སངས་རྒྱས་ཀྱིས་ནི་བཀས་བཅད་དེ་བཀག་པ་
གང་ཡིན་པ་དེ་དག་སྤོང་བའི་རིག་བྱེད་དང་རིག་མིན་ཡང་
ཚུལ་ཁྲིམས་ཡིན་ལ།དེ་ཡང་རྣམ་པར་དག་པའི་ཡོན་
ཏན་བཞི་དང་ལྡན་ནོ། །དེ་བཞི་གང་ཞེ་ན། འཆལ་ཁྲིམས་
དང་འཆལ་ཁྲིམས་དེའི་རྒྱུས་འཕན་མ་ཕྱུང་བ་གཉིས་དང་་་
འཆལ་ཁྲིམས་དེ་ཡི་གཉེན་པོ་དྲན་ཉེ་བསྟེན་པ་དང་
--- 227

ཆོས་མངོན་པ་མཛོད་ཀྱི་གནས་བཞི་བའི་ཟུར་མཆན
ཐར་བར་བསྔོས་པས་ཞི་བ་ལ་བརྟེན་པ་བཞིའོ། །གསུམ་
པ་བསྒོམས་པ་ལས་བྱུང་བའི་བསོད་ནམས་བྱ་བའི་གཞི་ནི།མཉམ་པར་
བཞག་པ་ལས་བྱུང་བའི་དགེ་བ་ཏིང་འཛིན་འཁོར་བཅས་
ནི་བསྒོམས་པ་ལས་བྱུང་བའོ། །དེའི་རྒྱུ་མཚན་ཡང་དགེ་
བའི་ཡོན་ཏན་རྣམས་སེམས་ལ་བསྒོམས་པའི་ཕྱིར་རོ། །འོ་
ན་ཚུལ་ཁྲིམས་ལས་བྱུང་བ་དང་བསྒོམས་པ་ལས་བྱུང་བ་གཉིས་ཀྱི་
གང་གཙོ་ཞེ་ན། གཉིས་ཀ་གཙོ་སྟེ། མཐོ་རིས་འཐོབ་པའི་དོན་དུ་
ཚུལ་ཁྲིམས་དང་།ཉོན་མོངས་དང་འབྲལ་བའི་དོན་དུ་བསྒོམས་
པ་གཙོ་ཆེ་བའི་ཕྱིར་རོ། །གསུམ་པ་ཞར་བྱུང་ལ། ཚངས་
པའི་བསོད་ནམས་དང་། ཆོས་སྦྱིན་ངོས་བཟུང་བ་གཉིས། དང་བོ་ནི།
ཚངས་པའི་མདུན་ན་འདོན་གྱི་ཚེ་ཚད་དང་མཉམ་པའི་བར་གྱི་
བསྐལ་བ་བཞི་བཅུའི་བར་དུ་མཐོ་རིས་སུ་དགའ་
བར་གནས་པ་འབྱུང་བའི་ཕྱིར་ན། སྔར་མ་བྱས་པའི་
ས་ཕྱོགས་སུ་མཆོད་རྟེན་བྱེད་པ་དང་། ཕྱོགས་བཞིའི་དགེ་འདུན་ལ་
ཀུན་དགའ་ར་བ་འབུལ་ཞིང་དེ་ཉིད་དུ་གཙུག་ལག་ཁང་རྩིག་པ་དང་།
ཉན་ཐོས་ཕྱེ་བ་སྡུམ་པ་དང་།བྱམས་པ་ཚད་མེད་སྒོམ་པ་དང་བཞི་ནི་དེ་
ལྟར་བྱེད་པའི་གང་ཟག་བཞི་ཡི་ཚངས་པའི་བསོད་ནམས་ཡིན་
ནོ། །གཉིས་པ་ནི། ཆོས་ཀྱི་སྦྱིན་པ་ནི་ཀུན་སློང་རྙེད་བཀུར་
སོགས་ལ་ཆགས་པའི་ཉོན་མོངས་ཅན་མིན་པས། མདོ་སྡེ་སོགས་
ཀྱི་དོན་མ་འཁྲུལ་བར་ཡང་དག་པ་ཇི་ལྟ་བ་བཞིན་
228

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དུ་སྟོན་པའོ། །གསུམ་པ་ཆ་མཐུན་གྱི་དགེ་བ་གསུམ་ནི། བསོད་
ནམས་ཆ་མཐུན་དང་།མྱ་ངན་ལས་འདས་པ་ཐར་བའི་ཆ་
དང་མཐུན་པ་དང་། ངེས་པར་འབྱེད་པའི་ཆ་དང་
མཐུན་པ་སྟེ། དེ་ལྟར་ན་ཆ་མཐུན་གྱི་དགེ་བ་ནི་འཁོར་
བར་རྣམ་སྨིན་ཡིད་འོང་འབྱིན་པའི་བསོད་ནམས་དང་། ཐར་བར་
བསྔོས་པའི་ཚོགས་ལམ་དང་།སྦྱོར་ལམ་སྟེ་རྣམ་པ་གསུམ་
མོ། །རྩ་བའི་ས་བཅད་གསུམ་པ་ལས་ཀྱི་རྣམ་གྲངས་ཀྱི་སྒོ་ནས་དོན་
བསྡུ་བ་ལ། འཇིག་རྟེན་པའི་ལས་ཀྱི་རྣམ་གྲངས་དང༌། ཆོས་ཀྱི་རྣམ་
གྲངས་གཞན་བསྟན་ནས་མཇུག་བསྡུ་བ་གཉིས།དང་བོ་ནི།རིགས་པས་
རབ་ཏུ་བཅུག་པའི་ལས་ནི།རིགས་པ་སློབ་པའི་ཐབས་ཀྱི་བྱེ་བྲག་གི་
སྒོ་གསུམ་གྱི་ལས་རྣམ་པ་གསུམ་ཀུན་སློང་དང་བཅས་པ་
ཡིན་པས་ན། དེ་ནི་ཕུང་བོ་ལྔའི་རང་བཞིན་ཡིན་ནོ། །དེ་
དག་ནི་ཀ་ལ་སོགས་པའི་ཡིག་འབྲུ་འབྲི་བ་དང་། ལྷ་ལ་སོགས་
པའི་འབུར་གྱི་རྒྱ་རྐོ་བ་དང་།གཅིག་ལ་སོགས་པའི་བགྲང་
དང་བཅས་པའི་སྙན་ངག་དང་།བརྒྱ་སྟོང་ལ་སོགས་པའི་
གྲངས་བསྡོམས་ཏེ་འཛིན་པ་སོགས་ཡིན་པས་ལུས་ངག་ཡིད་
གསུམ་ལ་གོ་རིམ་བཞིན་དུ་སྦྱར་རོ། །གཉིས་པ་ནི། ཉོན་མོངས་
པས་བཀབ་པས་ན་བསྒྲིབས་པ་དང༌།འཕགས་པས་བོར་བས་ན་
ངན་པ་དང་། ཉོན་མོངས་དང་ལྷན་ཅིག་འདུག་པས་ན་ཁ་ན་
229

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་ཐོ་བ་དང་བཅས་པ་ཞེས་བྱ་བ་དག་ནི་ཉོན་མོངས་
པ་ཅན་གྱི་ཆོས་ཟག་བཅས་ཀྱི་མིང་གི་རྣམ་གྲངས་ཡིན་
ནོ། །དྲི་མེད་དགེ་བ་དང་གྱ་ནོམ་པ་ནི། དགེ་བ་ཟག་མེད་ཀྱི་
རྣམ་གྲངས་སོ། །འདུས་བྱས་དགེ་བ་དང་། རྒྱུད་ལ་བསྟན་
པར་བྱ་བ་གཉིས་ཀྱང་རྣམ་གྲངས་སོ། །ཐར་བ་མྱ་ངན་ལས་
འདས་པ་ནི་བླ་ན་མེད་པ་ཡིན་ཏེ། ཤིན་ཏུ་ཕུལ་དུ་བྱུང་བ་ཡིན་
པའི་ཕྱིར་རོ། །
སྨྲས་པ། སྡོམ་པ་སྡོམ་མིན་བར་མའི་ཐོབ་གཏོང་དང༌། །དགེ་
སྡིག་ལས་ཀྱི་ངོ་བོ་རབ་དབྱེ་སོགས། །ལས་ཀྱི་ཀུན་འབྱུང་རྒྱ་ཆེར་་
བསྟན་པ་ཡི། །གནས་འདིར་འཇུག་པར་རིགས་སོ་ཤེས་ལྡན་དག
ཚུལ་བཞིན་བསྟེན་ན་ལྷ་དང་བླ་མ་ཡི། །བྱིན་རླབས་སྣང་བ་དུས་ལས་
མི་ཡོལ་བས། །དགའ་བའི་དཔལ་སྟེར་ངག་གི་བདུད་རྩིའི་ཟས། །
རྣམ་དཔྱོད་པདྨའི་འཛུམ་བརྒྱ་གྲོལ་ལས་བྱུང༌། །དགེ་ལེགས་འདོད་
འཇོ་ཆོས་མངོན་གངས་ཀྱི་རི། །ལུང་རིགས་ཉི་མའི་ཟེར་གྱིས་བཞུས་
པ་ལས། །སྐྱེ་དགུའི་གདུང་སེལ་ལེགས་བཤད་ཨ་མྲྀ་ཏ། །དེང་ནས་
ཕྱོགས་སུ་གཡོ་བ་མ་བཟོད་པར། །དྲང་སྲོང་ཛ་ཧུའི་བུ་མོ་ཁེངས་ལྡན་
མས། །མ་དྲོས་ཀླུང་ཆེན་བསྐོར་བ་ཡལ་བོར་ནས། །ཤིན་ཏུ་མྱུར་བའི་
རླབས་ཕྲེང་གོམ་སྟབས་ཀྱིས། །དབང་ཕྱུག་རལ་བའི་ནགས་སུ་བྲོས་
པར་དོགས། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན་འགྲེལ་
ཉི་མའི་འོད་ཟེར་ལས་ལས་བསྟན་པ་ཞེས་བྱ་བ་སྟེ་གནས་བཞི་བའོ། །
― 230

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་
ཕྲ་རྒྱས་བསྟན་པ་བཞུགས་སོ། །
ཆོས་མངོན་ཕྱོགས་ཀྱི་འཁོར་ལོ་ཡངས་པའི་མཐའ། །ལེགས་
བཤད་འོད་ཀྱིས་ཟླུམ་པོར་འཁྱིལ་བ་ཡི། །འཛམ་གླིང་མཛེས་པར་
བྱེད་པའི་སྐུ་མཆེད་ཟུང༌། །བདག་གི་གཙུག་ན་གཡོ་བ་མེད་གྱུར་ཅིག།
གཉིས་པ་ཉོན་མོངས་པའི་ཀུན་འབྱུང་བཤད་པ་ལ། མཚམས་
སྦྱར་བ། སྤང་བྱ་ཕྲ་རྒྱས་ཀྱི་རྣམ་བཞག ། ཇི་ལྟར་སྤོང་ཚུལ། སྤངས་
པའི་འབྲས་བུ་ཡོངས་ཤེས་བཤད་པ་དང་བཞི། དང་བོ་ནི། ཇི་སྐད་དུ།
སློབ་དཔོན་གང་སྤེལ་གྱིས། སྐྱེ་བའི་ཤིང་རྟ་སྐྱེ་བོ་བྱིས་པ་ཡིས། །ཞོན་
ཞིང་ཉོན་མོངས་ལས་ཀྱི་འཕང་ལོ་ཅན། །འདི་ནི་ཉོན་མོངས་འཕང་
ལོ་གཅིག་ཉམས་ན། །ལས་ཀྱི་འཕང་ལོ་གཅིག་པུ་འཁོར་མ་ཡིན། །
ཞེས་གསུངས་པ་ལྟར་ཡང་སྲིད་འགྲུབ་པ་ལ་ལས་ཉོན་གཉིས་དགོས་
ཤིང་། དེ་གཉིས་ཀྱི་ནང་ནས་ཀྱང་སྲིད་པའི་རྩ་བ་ནི་ཕྲ་རྒྱས་
ཡིན་ཏེ། ཇི་སྐད་བཤད་པའི་ཕྱི་ནང་གི་འཇིག་རྟེན་སྣ་ཚོགས་པ་ནི་
ལས་ཀྱི་ཀུན་འབྱུང་གིས་བསྐྱེད་ལ། ལས་དེའི་རྩ་བའང་འདི་ལ་ཐུག་
པའི་ཕྱིར་རོ། །གཉིས་པ་སྤང་བྱ་ཕྲ་རྒྱས་ཀྱི་རྣམ་བཞག་ལ། ཕྲ་རྒྱས་ཀྱི་
ངོ་བོའི་དབྱེ་བ། རྣམ་པའི་རབ་དབྱེ། སེམས་ཕྲ་རྒྱས་དང་བཅས་ཚུལ།
231 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཉོན་མོངས་པ་སྐྱེ་ཚུལ། ཉོན་མོངས་ཀྱི་རྣམ་གྲངས། གང་དང་མཚུངས་
པར་ལྡན་པ། སྒྲིབ་པ་ལྔ་བྱེ་བྲག་ཏུ་བཤད་པ་དང་བདུན། དང་བོ་ལ།
དངོས་དང་།ཞར་བྱུང་གཉིས།དང་བོ་ལ།རྩ་བའི་སྒོ་ནས་དབྱེ་བ་དང་།
རྣམ་པ་བྱེ་བྲག་ཁམས་ཅི་རིགས་ཀྱི་སྒོ་ནས་དབྱེ་བ་གཉིས།དང་བོ་ནི།ཕྲ་
རྒྱས་དེ་ལ་རྩ་བའི་དབྱེ་བ་ནི་དྲུག་སྟེ་འདོད་ཆགས་དང༌།
དེ་བཞིན་དུ་ཁོང་ཁྲོ་དང་། ང་རྒྱལ་དང་། མ་རིག་པ་དང་། ལྟ་བ་
དང་། ཐེ་ཚོམ་གྱི་ཕྲ་རྒྱས་རྣམས་ཡིན་པའི་ཕྱིར། འདི་དག་ནི་ཕྲ་རྒྱས་
ཡིན་ཏེ་ཉོན་མོངས་པའི་རྒྱུན་ཡང་ཡང་བསྐྱེད་པ་ལ་སོགས་པའི་
བྱ་བ་བཅུ་བྱེད་པའི་ཕྱིར། བྱ་བ་བཅུ་ནི། རྩ་བ་བརྟན་བྱེད་ཐོབ་པའི་
རྒྱུན། །རྒྱུད་གནས་བྱེད་པ་ཕྲ་རྒྱས་རྒྱུན། །ཞིང་ནི་རང་རྒྱུད་ཕྲ་རྒྱས་
གཞིར། །རྒྱུ་མཐུན་སྒྲུབ་པ་ཉེ་ཉོན་སྐྱེད། །ལས་ཀྱི་སྲིད་པ་སྒྲུབ་པར་
བྱེད། །རང་ཚོགས་འཛིན་པ་ཚུལ་བཞིན་མིན། །དམིགས་ལ་ཀུན་
རྨོངས་མི་ཤེས་ཉིད། །རྣམ་ཤེས་རྒྱུན་འཁྲིད་སྲིད་པར་འཕེན། །དགེ་
ལས་གཡོ་བ་ཉམས་པ་ཡིན། །འཆིང་བ་ཁམས་ལས་མི་འདའ་བ། །
རྣམ་པ་བཅུ་ནི་གནས་འདིར་ཡང༌། །རབ་ཏུ་བསྟན་པ་ཡིན་པར་་
འདོད། །ཅེས་གསུངས་པ་ལྟར་རོ། །དེ་ལྟར་དྲུག་པོ་དེ་
ལས་ཀྱང་འདོད་ཆགས་ལ་འདོད་པའི་འདོད་ཆགས་དང་སྲིད་
པའི་འདོད་ཆགས་གཉིས་སུ་དབྱེ་བའི་བདུན་དུ་འང་བཤད་
དོ། །ཁམས་གོང་མ་གཉིས་ལས་སྐྱེས་པའི་འདོད་ཆགས་
ལ་སྲིད་པའི་འདོད་ཆགས་ཞེས་ཕྱོགས་གཅིག་ཏུ་བསྟན་
པའི་རྒྱུ་མཚན་ནི་དེ་གཉིས་ན་སྙོམས་འཇུག་ལ་སྲེད་པའི་དབང་གིས་
232 =.

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན
ཁ་ནི་ནང་དུ་བལྟས་ཏེ་མཉམ་པར་བཞག་པར་འདྲ་བའི་
ཕྱིར་དང་། དགོས་པ་ནི་སྙོམས་འཇུག་དེ་དག་དང་ཁམས་གཉིས་པོ་
དེར་ཐར་བའི་འདུ་ཤེས་སྐྱེ་བ་བཟློག་པའི་ཕྱིར་དུ་
དེ་སྐད་བཤད་དོ། །ལྟ་བ་ལ་དབྱེ་ན་ལྔ་བཞུགས་མཆོག་ཏུ་
འཛིན་པའི་ལྟ་བ་རྣམས་སོ། །དེ་ལྟར་ན་ལྟ་བ་ལྔ་དང་ལྟ་
མིན་ལྔ་སྟེ་ཕྲ་རྒྱས་བཅུ་འོ། །གཉིས་པ་ནི།ཕྲ་རྒྱས་དེ་དག་
ཀྱང་བདེན་པ་བཞི་ལ་རིམ་པ་བཞིན་བཅུ་དང་བདུན་དང་
བདུན་དང་བརྒྱད་དོ། །དེ་ཡང་ཇི་ལྟར་ན།བར་མ་གཉིས་ལ་
འཇིག་མཐར་གཉིས་དང་མཆོག་འཛིན་ཐ་མ་སྟེ་ལྟ་བ་གསུམ་
དང་ལམ་ལ་འཇིག་མཐར་གཉིས་མ་གཏོགས་པ་འོ། །དེ་ཡང
འདོད་ཁམས་ཀྱི་དབང་དུ་བྱས་་ན་སྡུག་བསྔལ་གྱི་བདེན་པ་
ལ་སོགས་པ་མངོན་སུམ་དུ་མཐོང་བས་རིམ་པ་བཞིན་
བཅུ་དང་བདུན་དང་བདུན་དང་བརྒྱད་སྤོང་བར་བྱེད་
དོ། །ཆགས་རྒྱལ་ཁོང་ཁྲོ་མ་རིག་པ་བཞི་ལ་ནི་སྒོམ་པས་
སྤང་བྱ་འང་ཡོད་པ་ཡིན་ནོ། །ཁོང་ཁྲོ་མ་གཏོགས་པའི་
ཕྲ་རྒྱས་དགུ་བོ་དེ་དག་ཉིད་ནི་གཟུགས་ཁམས་ན་ཡོད་ལ་
གཟུགས་མེད་དུའང་ཚུལ་དེ་དང་འདྲ་བས། དེ་དག་དགུ་
དང་དྲུག་དྲུག་བདུན། །ལྟ་བ་གསུམ་གཉིས་མ་གཏོགས་པ། །གོང་ན་
སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་ཁྱིད ཟ
283

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་ནི་སྒོམ་པས་སྤང་བྱ་ཡིན། །ཞེས་འདོན་པ་བསྒྱུར་རོ། །ཁམས་
གོང་མ་གཉིས་ན་ཁོང་ཁྲོ་ནི་ཡོད་པ་མ་ཡིན་ཏེ། ཀུན་ནས་མནར་སེམས་
ཀྱི་དངོས་པོ་དགུ་མེད་པའི་ཕྱིར། དེ་དགུ་ནི་བྱང་ཆུབ་སེམས་དཔའི་སྡེ་
སྣོད་ལས།བདག་དང་བདག་གི་ཉེ་དུ་ལ། །གནོད་པ་བྱས་དང་བྱེད་པ་
དང་། །གནོད་པ་བྱེད་པར་འགྱུར་རོ་ཞེས། །དེ་ཡི་ཀུན་ནས་མནར་
སེམས་སྐྱེ། །གང་རྣམས་བདག་དང་མི་མཛའ་བ། །དེ་དག་གི་ནི་དོན་
བྱས་དང་། །བྱེད་དོ་བྱེད་པར་འགྱུར་རོ་ཞེས་། །དེ་ཡི་ཀུན་ནས་་
མནར་སེམས་སྐྱེ། །ཞེས་གསུངས་པ་ལྟར་རོ། །དེ་ལྟར་ན་འདོད་
པའི་ཕྲ་རྒྱས་སོ་དྲུག་ཁམས་གོང་མ་གཉིས་ཀྱི་སོ་གཅིག་སོ་གཅིག་སྟེ་ཕྲ་
རྒྱས། །དགུ་བཅུ་རྩ་བརྒྱད་དུ་འདོད་དོ། །གཉིས་པ་ཞར་
བྱུང་ལ། མཐོང་སྒོམ་གྱི་སྤང་བྱའི་ངེས་པ། ལྟ་བ་སོ་སོའི་མཚན་ཉིད། ལྟ་
བ་ཐ་མ་དང་འབྲེལ་བའི་རྩོད་སྤོང་། ཕྱིན་ཅི་ལོག་གི་རབ་དབྱེ། ང་རྒྱལ་
གྱི་དབྱེ་བ་སྤྲོས་པ་དང་བཅས་པ། འཕགས་པས་མ་སྤངས་ཀྱང་མངོན་
དུ་མི་འགྱུར་བའི་རྒྱུ་མཚན་དང་དྲུག དང་བོ་ནི། སྲིད་རྩེ་ལས་སྐྱེ་
བའི་སྡུག་བསྔལ་མཐོང་སྤང་ལ་སོགས་པ་བཞི་ནི། སྡུག་བསྔལ་ལ་རྗེས་
སུ་ཤེས་པའི་བཟོད་པ་ལ་སོགས་པ་བཞི་ཡིས་གཞོམ་བྱ་ཁོ་
ན་ཡིན་ཏེ། དེ་དག་ནི་མཐོང་བས་སྤང་བྱ་ཉིད་དུ་ངེས་པའི་ཕྱིར་
རོ། །དེའི་ལྷག་མ་ཅི་ཡང་མེད་མན་ཆད་དུ་སྐྱེས་པའི་
མཐོང་སྤང་རྣམས་ནི་མཐོང་བ་དང་སྒོམ་པའི་ལམ་
གཉིས་ཀྱིས་སོ། ། ཁམས་གསུམ་གྱི་སྒོམ་སྤང་གི་ཕྲ་རྒྱས་བཅུ་བོ་
རྣམས་ནི་མཐོང་ལམ་བཟོད་པས་གཞོམ་བྱ་མིན་ཏེ། སྒོམ་
234

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན
པའི་ལམ་ཁོ་ནས་སྤང་བྱ་ཡིན་པའི་ཕྱིར། དེ་ཡང་མཐོང་སྤང་
སྒོམ་སྤང་དུ་བཤད་པ་ནི་ཟག་བཅས་ཉེར་བསྡོགས་ཀྱིས་སྤང་བའི་
དབང་དུ་བྱས་སོ། །གཉིས་པ་ནི།བདག་དང་བདག་གིར་ལྟ་བ་དང་
རྟག་ཆད་གང་རུང་དུ་ལྟ་བ་དང་། ལས་འབྲས་སོགས་མེད་
པར་ལྟ་བ་དང་། དམན་པ་ལ་མཆོག་ཏུ་ལྟ་བ་
ར
དང་། མཐོ་རིས་ཀྱི་རྒྱུ་མིན་པ་དང་ཐར་བའི་ལམ་མིན་པ་ལ་
དེ་དང་དེར་ལྟ་བའི་ལྟ་བ་དེ་དག་ནི་རིམ་པ་ལྟར་ལྟ་བ་
ལྔ འི་ངོ་བོ་ཡིན་ནོ། །གསུམ་པ་ལྟ་བ་ཐ་མ་དང་འབྲེལ་བའི་རྩོད་
སྤོང་ནི། དབང་ཕྱུག་འཇིག་རྟེན་ཐམས་ཅད་ཀྱི་རྒྱུ་མ་ཡིན་པ་ལ་དེའི་
རྒྱུར་ལྟ་བ་ནི་ཀུན་འབྱུང་མཐོང་སྤང་ཡིན་དགོས་ཏེ། རྒྱུ་ནི་སྐབས་
འདིར་ཀུན་འབྱུང་ལ་བཤད་པ་གང་ཞིག་འདི་རྒྱུ་ལ་ཕྱིན་ཅི་ལོག་ཏུ་
ཞུགས་པའི་ཕྱིར་ཞེས་ཟེར་བ་ནི་མི་འཐད་དེ། དབང་ཕྱུག་དང་
ཚངས་པ་ལ་སོགས་པ་འཇིག་རྟེན་ཐམས་ཅད་ཀྱི་རྒྱུ་མ་ཡིན་པ་
ལ་དེའི་རྒྱུར་མངོན་པར་ཞེན་པ་ནི་རྟག་པར་ལྟ་བ་
དང་བདག་ཏུ་ལྟ་བ་ཕྱིན་ཅི་ལོག་པ་ཡིས་རབ་ཏུ་འཇུག་པས་
སོ། །དེ་ཕྱིར་དེ་དག་སྡུག་བསྔལ་མཐོང་སྤང་ཡིན་ཏེ། དེ་དག་
གང་གི་དབང་གིས་འཇུག་པའི་ལྟ་བ་ལ་སྡུག་བསྔལ་མཐོང་བས་
སྤང་བར་བྱ་བ་ཉིད་དུ་ངེས་པའི་ཕྱིར་རོ། །བཞི་བ་ནི།
ལྟ་བ་མཆོག་འཛིན་དང་མཐར་ལྟ་དང་འཇིག་ལྟ་སྟེ་ལྟ་བ་འདི་
235

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་ལས་གཙང་བ་དེ་རྟག་བདག་ཏུ་ཞེན་པའི་ཕྱིན་ཅི་
ལོག་བཞི་ཚན་དུ་བཞག་གོ།དེ་ཡང་ལྟ་བ་མཆོག་འཛིན་ནི་མི་གཙང་
བ་ལ་གཙང་བར་དང་།སྡུག་བསྔལ་བ་ལ་བདེ་བར་ཕྱིན་ཅི་ལོག་པ་ཡིན་
ལ།མཐར་ལྟའི་ཕྱོགས་གཅིག་ནི་རྟག་པར་ཕྱིན་ཅི་ལོག་པ་དང་།འཇིག་
ལྟ་ནི་བདག་ཏུ་ཕྱིན་ཅི་ལོག་པ་ཡིན་ནོ།།།དེ་དག་ཕྱིན་ཅི་ལོག་ཏུ་་
འཇིག་པའི་རྒྱུ་མཚན་ནི་དམིགས་པ་ལ་གཅིག་ཏུ་ཕྱིར་དང་། ངེས་
པར་རྟོག་པའི་ཕྱིར་དང་། སྒྲོ་འདོགས་པའི་ཕྱིར་
རོ། །འོ་ན་མདོ་ལས་ཕྱིན་ཅི་ལོག་བཞི་བོ་རེ་རེ་ལ་འདུ་ཤེས་ཕྱིན་ཅི་
ལོག་པ་སེམས་ཕྱིན་ཅི་ལོག་པ་ལྟ་བ་ཕྱིན་ཅི་ལོག་པ་ཞེས་ཕྱིན་ཅི་
ལོག་བཅུ་གཉིས་གསུང་བ་དེ་ཇི་ལྟར་ཡིན་ཞེ་ན།སེམས་ཕྱིན་ཅི་ལོག་
དང་འདུ་ཤེས་ཕྱིན་ཅི་ལོག་ནི་ལྟ་བ་དེ་དང་དེའི་དབང་གིས་
བཞག་པ་ཡིན་ཏེ། ལྟ་བ་དེ་དག་དང་མཚུངས་པར་ལྡན་པའི་སེམས་
དང་འདུ་ཤེས་ལ་དེ་དང་དེའི་ཕྱིན་ཅི་ལོག་ཏུ་བཞག་པའི་ཕྱིར།ལྔ་བ་ང་
རྒྱལ་གྱི་དབྱེ་བ་སྤྲོས་པ་དང་བཅས་པ་ནི། ང་རྒྱལ་ལ་དབྱེ་ན།དགེས་
སོགས་ཀྱིས་མཉམ་མོ་སྙམ་པའི་ང་རྒྱལ་ཙམ་དང༌། ལྷག་པའི་ང་རྒྱལ་
དང་།ང་རྒྱལ་ལས་ཀྱང་ང་རྒྱལ་དང་།ངའོ་སྙམ་པའི་ང་རྒྱལ་དང་།མངོན་
པའི་ང་རྒྱལ་དང་། ཅུང་ཟད་སྙམ་པའི་ང་རྒྱལ་དང་། ལོག་པའི་ང་རྒྱལ་
ཏེ་བདུན་ནོ། །བསྟན་བཅོས་ཡེ་ཤེས་ལ་འཇུག་པ་ལས་བདག་
མཆོག་ཡིན་ནོ། །བདག་དང་འདྲའོ། །བདག་དམན་ནོ། བདག་པས་
མཆོག་ཡོད་དོ། །བདག་དང་མཉམ་པ་ཡོད་དོ། །བདག་པས་དམན་
པ་ཡོད་དོ། བདག་པས་མཆོག་མེད་དོ། །བདག་དང་མཉམ་པ་མེད་
236

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
དོ། །བདག་པས་དམན་པ་མེད་དོ། །ཞེས་ང་རྒྱལ་རྣམ་པ་
དགུ་བཤད་པ་ནི།བསྡུ་ན་ངའོ་སྙམ་པའི་ང་རྒྱལ་དང་།ལྷག་པའི་ང་
རྒྱལ་དང་། ཅུང་ཟད་སྙམ་པའི་ང་རྒྱལ་གསུམ་མོ། །ང་རྒྱལ་བདུན་
པོ་དེ་དག་ལ་མཐོང་སྒོམ་གྱིས་སྤང་བྱའི་ཆ་གཉིས་ཡོད་པས་མཐོང་
བ་དང་སྒོམ་པས་ཟད་པར་བྱ་བ་ཡིན་ནོ། །དྲུག་པ་ནི།
སྒོམ་པས་སྤང་བར་བྱ་བ་ནི་གསོད་པ་ལ་སོགས་པའི་ལུས་
ངག་གི་འདུན་དང་དེ་དག་གི་ཀུན་སློང་ཀུན་ནས་དཀྲིས་པ་
དང་བཅས་པ་ནི་འཕགས་པས་མ་སྤངས་ཀྱང་མངོན་དུ་མི་འགྱུར་
བའོ། ། དེ་བཞིན་དུ་འཇིག་པ་ལ་སྲེད་པའང་
འཕགས་པ་ལ་མངོན་དུ་མི་འགྱུར་རོ། །ང་རྒྱལ་གྱི་རྣམ་པ་
བདུན་སོགས་ཀྱིས་བསྡུས་པའི་སྒོམ་སྤང་གི་ངའོ་སྙམ་
པའི་ང་རྒྱལ་རྣམས་ཀྱང་འཕགས་པ་ལ་མངོན་གྱུར་དུ་མི་འབྱུང་
སྟེ། དེ་དག་ནི་ལྟ་བས་རྒྱས་པར་འགྱུར་བའི་ཕྱིར་རོ། དེར་མ་
ཟད་མི་དགེའི་འགྱོད་པའང་མ་ཡིན་ནོ། །གཉིས་པ་ཕྲ་རྒྱས་ཀྱི་རྣམ་
པའི་རབ་དབྱེ་ལ། ཀུན་འགྲོའི་རབ་དབྱེ། དམིགས་པ་ལ་ལྟོས་པའི་རབ་
དབྱེ།ངོ་བོ་ལ་ལྟོས་པའི་རབ་དབྱེ།དུས་ལ་ལྷོས་པའི་ལྡན་ཚུལ་བཤད་པ་
དང་བཞི། དང་བོ་ནི། སྡུག་བསྔལ་མཐོང་སྤང་དང་དེའི་རྒྱུ་
མཐོང་བས་སྤང་བར་བྱ་བ་གཉིས་ཀྱི་འབྱུང་ཀུན་
ལྟ་བ་བདུན་དང་དེ་བཞིན་དུ་ཐེ་ཚོམ་གཉིས་
237

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། སྡུག་ཀུན་གཉིས་ཀྱི་ལྟ་བ་དང་ཐེ་ཚོམ་གང་ཡིན་པ་དེ་
དག་དང་ལྷན་ཅིག་མཚུངས་པར་ལྡན་པའི་མ་འདྲེས་པའི་
མ་རིག་པ་གང་ཡིན་པ་སྟེ་བཅུ་གཅིག་ནི་ཕྲ་རྒྱས་ཀུན་ཏུ་
འགྲོ་བ་ཡིན་ནོ། །བཅུ་གཅིག་པོ་དེ་དག་ལས་དགུ་ནི་རང་
ས་མ་ཟད་གོང་དུ་འང་དམིགས་སོ། །དགུ་བོ་དེ་ཡང་
འཇིག་ལྟ་དང་མཐར་འཛིན་གྱི་ལྷ་བ་གཉིས་པོ་མ་གཏོགས་སོ། །དེ་
ལྟར་ན་ཁམས་གསུམ་གྱི་ཀུན་འགྲོ་སོ་གསུམ་མོ། །ཀུན་འགྲོ་དེ་དག་
དང་ནི་ལྷན་ཅིག་མཚན་ཉིད་བཞི་དང་སེམས་དང་སེམས་ལས་བྱུང་བ་
གང་ཞིག་འབྱུང་བ་དེའང་ཀུན་འགྲོ་ཡིན་ནོ་ཞེས་
སྤྱིར་བཏང་ནས་འོན་ཀྱང་ཀུན་འགྲོའི་ཐོབ་པ་ནི་མ་་་་་་་་
གཏོགས་སོ་ཞེས་པ་ནི་དམིགས་བསལ་ལོ། །དེ་ཡང་ཀུན་བཏུས་
ལས་ཚོར་སོགས་ལྔ་ཀུན་འགྲོར་བཤད་པ་ནི་རང་དང་རིས་འདྲ་བའི་
སེམས་བྱུང་སེམས་ཐམས་ཅད་ཀྱི་འཁོར་དུ་འགྲོ་བས་ཀུན་འགྲོར་་
བཤད་ལ། འདིར་ནི་ཕྲ་རྒྱས་དེ་དག་གི་དམིགས་པ་སྤང་བྱ་རིས་ལྔ་བོ་
ཐམས་ཅད་ལ་འགྲོ་བས་ན་ཀུན་འགྲོར་བཤད་དོ། །གཉིས་པ་་་་་་་་་
དམིགས་པ་ལ་ལྟོས་པའི་རབ་དབྱེ་ལ། ཟག་མེད་ལ་དམིགས་པ་དང་།
ཟག་མེད་ལ་མ་དམིགས་པ།རྒྱས་འགྱུར་གྱི་བྱེ་བྲག་དང་གསུམ།དང་བོ་
ནི། འགོག་པ་མཐོང་སྤང་དང་ལམ་མཐོང་བས་སྤང་
བར་བྱ་བ་ལོག་ལྟ་གཉིས་དང་ཐེ་ཚོམ་གཉིས་དང་། བཞི་
བོ་དེ་དག་དང་མཚུངས་པར་ལྡན་པའི་མ་རིག་པ་སྟེ་ཉོན་
238

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
མོངས་གཞན་དང་མ་འདྲེས་པ་འབའ་ཞིག་གི་མ་རིག་
པ་གཉིས་དང་དྲུག་ནི་ཟག་པ་མེད་པའི་སྤྱོད་ཡུལ་
ཅན་ནོ། །དེ་ཡང་འགོག་པའི་ལོག་ལྟ་ཐེ་ཚོམ་གྱིས་རང་གི་ས་
པའི་འགོག་པ་ཁོ་ན་ལ་དམིགས་པ་དང་།ས་དགུའི་ལམ་
བདེན་དག་ནི་ཕན་ཚུན་སྐལ་མཉམ་གྱི་རྒྱུ་ཡིན་པས། བསམ་
གཏན་ས་དྲུག་ལ་བརྟེན་པའི་ཆོས་ཤེས་ནི་འདོད་པའི་ལམ་
མཐོང་སྤང་གི་ལོག་ལྟ་ལ་སོགས་པ་གསུམ་གྱི་ཡུལ་དང་།རྗེས་ཤེས་ཀྱི་ངོ་
བོར་གྱུར་པའི་ས་དགུའི་ལམ་ནི་རྗེས་ཤེས་དེའི་སྤྱོད་ཡུལ་
ཅན་བསམ་གཏན་དང་བོ་ནས་སྲིད་རྩེའི་བར་གྱི་ལམ་མཐོང་སྤང་
གི་ལོག་ལྟ་ལ་སོགས་པ་གསུམ་གྱི་ཡུལ་ཡིན་ནོ། ། གཉིས་པ་ནི།
འགོག་ལམ་ནི་འདོད་ཆགས་ཀྱི་དམིགས་པ་མིན་ཏེ། དེའི་
དམིགས་པ་ནི་གཅིག་ཏུ་སྤང་བྱ་ཡིན་པའི་ཕྱིར།འགོག་ལམ་གྱིས་
སུ་ལའང་གནོད་པ་མི་བྱེད་པའི་ཕྱིར་ན་ཞེ་
སྡང་གི་དམིགས་པ་མིན་ནོ། །འགོག་ལམ་ནི་མཆོག་ཏུ་ཞི་
བ་ཡིན་པའི་ཕྱིར་དང་ལམ་བདེན་ནི་དྲི་མ་ཀུན་དག་
བྱེད་ཡིན་པའི་ཕྱིར་དང་འགོག་ལམ་ནི་ཐམས་ཅད་ཀྱི་
མཆོག་ཏུ་གྱུར་པ་ཡིན་པའི་ཕྱིར་ན་རིམ་པ་བཞིན་ང་
རྒྱལ་གྱི་དམིགས་པའང་མ་ཡིན་ལ།ཚུལ་ཁྲིམས་བརྟུལ་ཞུགས་
མཆོག་འཛིན་དང་ལྟ་བ་མཆོག་འཛིན་གྱི་དམིགས་པའང་
239

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མིན་ནོ། །གསུམ་པ་རྒྱས་འགྱུར་གྱི་བྱེ་བྲག་ལ། དམིགས་པ་དང་།
མཚུངས་ལྡན་གྱིས་རྒྱས་འགྱུར་གཉིས། དང་བོ་ནི། ཕྲ་རྒྱས་ཀུན་ཏུ་འགྲོ་
བ་རྣམས་ནི། དམིགས་པའི་སྒོ་ནས་རང་གི་ས་པའི་སྤང་བྱ་
རིས་ལྔ་བོ་ཐམས་ཅད་དུ་ནི་རྒྱས་པར་འགྱུར་རོ། །ཀུན་འགྲོ་མ
ཡིན་པའི་ཕྲ་རྒྱས་ཟག་བཅས་ཕུལ་ཅན་རྣམས་ནི་སྤང་བྱ་རང་
རང་གི་རིས་སུ་རྒྱས་པ་ཙམ་མོ། །ཟག་མེད་ཡུལ་ཅན་
དང་གོང་མའི་ཡུལ་ཅན་ཀྱི་ཕྲ་རྒྱས་རྣམས་ནི་ཟག་མེད་དང་
གོང་མའི་ཟག་བཅས་ལ་རྒྱས་པ་མིན་ཏེ། དེ་དག་ནི་འོག་མའི་
འཇིག་ལྟ་དང་སྦེད་པས་བདག་གིར་མ་བྱས་པའི་ཕྱིར་དང་།
འོག་མའི་ཉོན་མོངས་པ་དག་གི་གཉེན་པོ་འང་ཡིན་པའི་ཕྱིར་
རོ། །གཉིས་པ་ནི། ཕྲ་རྒྱས་གང་ཞིག་སེམས་སེམས་བྱུང་
གང་དང་མཚུངས་པར་ལྡན་པ་དེ་དག་ནི་དེར་མཚུངས་
ལྡན་གྱི་སྒོ་ནས་ཀྱང་རྒྱས་པར་འགྱུར་རོ། །གསུམ་པ་ངོ་བོ་
ལ་ལྟོས་པའི་རབ་དབྱེ་ལ། དངོས་དང་། རྩ་བའི་བྱེ་བྲག་དྲི་བ་ལུང་མ་
བསྟན་ཞར་བྱུང་དུ་བཤད་པ་དང་གསུམ།དང་བོ་ནི།ཁམས་གོང་མ་
གཉིས་ཀྱི་ཉོན་མོངས་ཐམས་ཅད་ནི་བསྒྲིབས་ལུང་མ་བསྟན་
ཁོ་ན་ཡིན་ཏེ།ཁམས་དེ་དག་ཏུ་མི་དགེ་བ་མེད་པའི་ཕྱིར།འདོད་
ཁམས་·ན་འཇིག་ཚོགས་ལ་ལྟ་བ་དང་མཐར་འཛིན་དང་
དེ་གཉིས་དང་ལྷན་ཅིག་མཚུངས་པར་ལྡན་པའི་མ་རིག་པ་
240

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
སོགས་ནི་ལུང་མ་བསྟན་ཡིན་ལ། དེ་དག་གི་ལྷག་མ་རྣམས་ནི་
འདོད་པའི་ཁམས་འདིར་མི་དགེ་བའོ། །གཉིས་པ་རྩ་བའི་བྱེ་བྲག་
ལ། མི་དགེ་བའི་རྩ་བ་དང་། ལུང་མ་བསྟན་གྱི་རྩ་བ་གཉིས། དང་བོ་ནི།
འདོད་པའི་ཁམས་ན་འདོད་ཆགས་དང་ཁོང་ཁྲོ་དང་
འཇིག་མཐར་ཅི་རིགས་དང་མཚུངས་པར་མི་ལྡན་པའི་རྨོངས་
པ་མ་རིག་པ་རྣམས་ནི་མི་དགེའི་རྩ་བ་ཡིན་ནོ། །འདི་དག་
ལས་གཞན་པའི་ཐེ་ཚོམ་དང་ང་རྒྱལ་སོགས་ནི་མི་དགེ་བ་ཡིན་ཀྱང་མི་
དགེ་བའི་རྩ་བ་ནི་མིན་ཏེ། སློབ་དཔོན་གང་སྤེལ་གྱིས། ཕྲ་རྒྱས་རྣམ་པ་
ལྔའི་རང་བཞིན། །ལུས་ངག་བྱ་བ་ཀུན་སློང་བྱེད། །རྣམ་ཤེས་ལྔར་
བརྟེན་དཀར་བོའི་རྩ། །ཀུན་གཅོད་འདྲེན་པ་མི་དགེ་འི་རྩའོ། །ཞེས་
གསུངས་པས་སོ། །གཉིས་པ་ནི། ལུང་མ་བསྟན་པའི་རྩ་བ་གསུམ་
མོ། །དེ་ནི་གང་ཞེ་ན། ལུང་མ་བསྟན་གྱི་སྲེད་པ་དང་མ་
རིག་པ་དང་བློ་གྲོས་སོ། །གོང་མའི་ཐེ་ཚོམ་དང་ང་རྒྱལ་
དག་ནི་རིམ་པ་ལྟར་ཡུལ་བ་་རྣམ་གཉིས་སུ་འཇུག་པ་དང་་་
སེམས་ཁེངས་མཐོ་བར་འཇུག་པའི་ཕྱིར་ན་སྔར་གྱི་དེ་
གསུམ་ལས་གཞན་རྣམས་ནི་ལུང་མ་བསྟན་གྱི་རྩ་བ་མིན་
ནོ། །ལུང་མ་བསྟན་གྱི་རྩ་བ་བཞི་ཞེས་ཉི་འོག་པ་དག་གིས་
བཤད་དོ། །དེ་དག་གང་ཞེ་ན། ལུང་མ་བསྟན་གྱི་སྲེད་པ་
དང་ལྟ་བ་དང་ང་རྒྱལ་དང་རྨོངས་པ་སྟེ་བཞིའོ། །
241

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེ་ཡང་ཡིན་ཏེ། སྲེད་པ་དང་ལྟ་བ་དང་ང་རྒྱལ་ཤས་ཆེར་སྤྱོད་པའི་
བསམ་གཏན་པ་དག་གི་དེ་འདྲའི་སྲེད་པ་ལ་སོགས་པ་གསུམ་
ཡང་མ་རིག་པ་ལས་བྱུང་བའི་ཕྱིར་ཞེས་ཟེར་རོ། །
གསུམ་པ་དྲི་བ་ལུང་མ་བསྟན་ཞར་བྱུང་དུ་བཤད་པ་ནི།འོ་ན་ལུང་རིང་
བོ་ལས་ལུང་མ་བསྟན་གྱི་དངོས་པོ་བཅུ་བཞི་གསུངས་པ་རྣམས་ཀྱང་
ལུང་མ་བསྟན་ཡིན་ནམ་ཞེ་ན། དེ་དག་ནི་དགེ་སོགས་གསུམ་གྱི་ནང་གི་
ལུང་མ་བསྟན་མ་ཡིན་གྱི་བདག་ལས་བརྩམས་ཏེ་དྲི་བ་ལ། སྟོན་པས་
ལན་ལུང་མ་བསྟན་པ་ལ་དེ་ལྟར་བཤད་དོ། །དེའི་ཕྱིར་དྲི་བའི་ལན་ནི་
བཞི་སྟེ་མགོ་གཅིག་ཏུ་ལུང་བསྟན་པ་དང་ནི་རྣམ་པར་
ཕྱེ་སྟེ་ལུང་བསྟན་པ་དང་།དྲི་བ་བྱས་ཏེ་ལུང་བསྟན་པ་
དང་། ལན་མི་གསུང་བར་བཞག་པར་ལུང་བསྟན་པ་འོ། །དེ་
ཡང་དཔེར་ན། ཅི་སེམས་ཅན་གང་སྐྱེས་པ་ཐམས་ཅད་འཆིའམ་ཞེས་
དྲིས་པ་ན་འཆི འོ་ཞེས་མགོ་གཅིག་ཏུ་ལུང་བསྟན་པ་དང༌།
གང་འཆི་བ་ཐམས་ཅད་སྐྱེ་འམ་ཞེས་དྲིས་པ་ན་ཉོན་མོངས་
སྤངས་པ་རྣམས་མི་སྐྱེ་ལ་མ་སྤངས་པ་རྣམས་སྐྱེའོ་ཞེས་པ་ལྟ་བུ་
དང་། མི་འདི་ཁྱད་པར་དུ་འཕགས་སམ་ཞེས་དྲིས་པ་ན་
ལྷ་ལ་ལྟོས་ཏེ་དྲིས་པ་ཡིན་ན་དམན་ལ།ངན་སོང་ལ་ལྟོས་ཏེ་དྲིས་པ་ཡིན་
ན་ཁྱད་པར་དུ་འཕགས་སོ་ཞེས་པ་ལྟ་བུ་དང་། བདག་ཕུང་བོ་ལས་
གཞན་ནམ་གཅིག་ཡིན་ཞེས་དྲིས་པ་ལ་སོགས་པ་རྣམས་
ལ་བཅོམ་ལྡན་འདས་ཀྱིས་ལན་མ་གསུངས་པ་ལྟ་བུ་ཡིན་ནོ། །
242

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན་
བཞི་བ་དུས་ལ་ལྟོས་པའི་ལྡན་ཚུལ་ལ།དངོས་དང་།ཞར་ལ་དུས་ཀྱི་རྣམ་
གཞག་བཤད་པ།སྤང་བྲལ་གྱི་ཁྱད་པར་དང་གསུམ།དང་བོ་ནི། ཚོགས་
དྲུག་གི་འཁོར་དུ་གྱུར་པའི་འདས་པ་དང་ཉེར་གནས་ཏེ་
ད་ལྟར་བའི་འདོད་ཆགས་དང་ཁོང་ཁྲོ་དང་ཡིད་ཤེས་འཁོར་གྱི་
ང་རྒྱལ་དག་གིས་ནི་ཡུལ་གང་ལ་དེ་དག་སྐྱེས་ལ་
མ་སྤངས་པའི་བར་དུ་དམིགས་ཡུལ་གྱི་དངོས་པོ་དེ་དག
དང་དམིགས་པའི་ཚུལ་གྱིས་ལྡན་པ་ཡིན་ནོ། །ཡིད་ཀྱི་
རྣམ་ཤེས་དང་མཚུངས་ལྡན་གྱི་ཁྲོ་ཆགས་ང་རྒྱལ་དེ་དག་མ་
འོངས་པས་རང་གི་དམིགས་པ་དུས་གསུམ་པོ་ཀུན་དང་
ཁ
ལྡན་པར་བྱེད་ལ།དེ་ལས་གཞན་དབང་ཤེས་འཁོར་གྱི་་
ཆགས་མ་འོངས་པས་དམིགས་པ་ནི་རང་དུས་པ འོ། །འོན་ཀྱང་
འདི་དག་ནི་སྐྱེ་འགྱུར་མ་འོངས་པའི་དབང་དུ་བྱས་ལ་གཏན་ནས་
ལ་་མི་སྐྱེ་བའི་རྣམ་ཤེས་ཚོགས་དྲུག་གི་འཁོར་གྱི་འདོད་ཆགས་ལ་
སོགས་པ་རྣམས་ཀྱིས་རང་སའི་རང་རིས་དུས་གསུམ་པོ་ཐམས་
ཅད་དང་ལྡན་པར་བྱེད་དོ། །ཉོན་མོངས་རང་མཚན་པ་དེ་དག་གི་
ལྷག་མ་སྤྱིའི་མཚན་ཉིད་པ་སྡུག་ཀུན་གྱི་ལྟ་བ་ཐེ་ཚོམ་མ་རིག་པ་
དུས་གསུམ་པོ་ཀུན་གྱིས་དུས་གསུམ་གྱི་སྤང་བྱ་རིས་ལྔ་བོ་
ཀུན་དང་ལྡན་པར་བྱེད་དོ། །གཉིས་པ་ཞར་བྱུང་དུས་ཀྱི་རྣམ་
བཞག་ལ། དུས་གསུམ་རྫས་སུ་སྒྲུབ་པ། དེ་ལ་རྩོད་པ། དེའི་ལན་དང་
--- 243

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ། དང་བོ་ནི། འདས་པ་ལ་སོགས་པའི་དུས་རྣམས་ནི་རང་
རང་གི་དུས་ཀུན་ཏུ་རྫས་སུ་ཡོད་དེ། དེ་ལྟར་ལུང་ལས་
གསུངས་པའི་ཕྱིར།དེ་ཡང་མདོ་ལས།གཟུགས་འདས་པ་དང་མ་
འོངས་པའང་མི་རྟག་ན་ད་ལྟར་བྱུང་བ་ལྟ་ཅི་སྨོས་ཞེས་སོགས་ཀྱིས་
འདས་མ་འོངས་ཀྱི་དུས་གཉིས་རྫས་གྲུབ་ཏུ་གསུངས་པའི་
ཕྱིར་རོ། །གཞན་ཡང་འདས་མ་འོངས་ལ་དམིགས་པའི་རྣམ་ཤེས་ཀྱི་
ཡུལ་ཡོད་པའི་ཕྱིར་དང་། ལས་དགེ་སྡིག་གི་རྣམ་སྨིན་གྱི་
འབྲས་བུ་ཡོད་པའི་ཕྱིར། དེ་ལྟར་དུས་གསུམ་པོ་ཐམས་
ཅད་རྫས་སུ་ཡོད་པར་སྨྲ་བའི་ཕྱིར་ན། ཐམས་ཅད་ཡོད་
པར་སྨྲ་བར་འདོད་དོ །ཡོད་སྨྲ་བ་དེ་དག་ལ་དབྱེ་ན་
རྣམ་པ་བཞི་སྟེ།དངོས་པོ་གཞན་དུ་གྱུར་པ་དང་། མཚན་
ཉིད་གཞན་དུ་འགྱུར་བ་དང་གནས་སྐབས་གཞན་དུ་འགྱུར་
བ་དང་། གཞན་དང་གཞན་དུ་འགྱུར་བ་ཞེས་བྱ་
བ་རྣམས་སོ། །ལུགས་དང་བོ་བཙུན་པ་ཆོས་སྐྱབས་ཀྱིས་གསེར་
སྣོད་བཞིན་དུ་འདོད་པ་ནི་མི་འཐད་དེ། ཕྱི་རོལ་གྲངས་ཅན་གྱི་ལུགས་
ལྟར་སོང་བའི་ཕྱིར།ལུགས་གཉིས་པ་བཙུན་པ་དབྱངས་སྒྲོགས་ཀྱིས་སྐྱེ་
བ་ཆགས་ཅན་ཞིག་བུད་མེད་ཅིག་ལ་ཤས་ཆེར་ཆགས་པ་ལྷར་འདོད་
པའང་མི་འཐད་དེ། དེ་ལྟར་ན་དུས་གསུམ་འཆོལ་བར་འགྱུར་བས་
སོ། །འདོད་ཚུལ་བཞི་བ་བཙུན་པ་སངས་རྒྱས་ལྷས་བུད་མེད་གཅིག་
བུ་མོ་ལ་ལྟོས་ནས་མ་དང་མ་ལ་ལྟོས་ནས་བུ་མོར་འཇོག་པ་ལྟར་འདོད་
-244

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
པའང་མི་འཐད་དེ། འདས་པ་ལ་ཡང་དུས་གསུམ་ཡོད་པར་ཐལ་བའི་
ཕྱིར་རོ། །དེའི་ཕྱིར་གསུམ་པ་བཙུན་པ་དབྱིག་ཤེས་ཀྱིས་་་་
གྲངས་ཀྱི་ཤོ་མིག་ཏུ་བཞག་པའི་རྡེའུ་བཞིན་དུ་འདོད་པ་ནི་བཟང་
སྟེ། བྱ་བ་བྱས་ཟིན་པ་དང་བྱེད་བཞིན་པ་དང་བྱེད་པར་འགྱུར་བ་
གསུམ་པོ་ཡིས་རིམ་པ་བཞིན་དུས་གསུམ་པོ་རྣམས་
རྣམ་པར་བཞག་པའི་ཕྱིར་རོ། །གཉིས་པ་རྩོད་པ་ནི།འདས་
མ་འོངས་རྫས་སུ་ཡོད་ན་དེ་གཉིས་ཀྱིས་བྱ་བ་བྱེད་པ་ལ་གེགས་སུ་
ཞིག་གིས་བྱེད་དེ་གེགས་བྱེད་པ་མེད་པའི་ཕྱིར། བྱ་བ་དེ་
ལ་ཡང་ཇི་ལྟར་དངོས་པོ་ལ་དུས་གསུམ་གསུམ་བཤད་པ་
བཞིན་ཡོད་དམ་མེད། དང་བོ་ལྟར་ན་བྱ་བ་རང་ལའང་བྱ་བ་འགག་པ་
དང་མ་སྐྱེ་བ་གཉིས་འཇོག་དགོས་སོ། །གཉིས་པ་ལྟར་ན་བྱ་བ་དུས་
ཀྱིས་མ་བསྡུས་པས་དངོས་མེད་དུ་ཐལ་ལོ། །བྱས་པ་ལ་ཕྱོགས་སྔ་མ་ན་
རེ། བྱ་བ་དངོས་པོ་ལས་གཞན་མ་ཡིན་ནོ་ཟེར་ན། དེ་ལྟར་ན་བྱ་
བའི་སྒོ་ནས་འདས་མ་འོངས་ཀྱི་དུས་སུ་མི་རུང་སྟེ། དངོས་པོ་
དང་བྱ་བ་གཅིག་ཡིན་པས་འདས་མ་འོངས་གཉིས་ཀྱང་ད་ལྟར་བར་
འགྱུར་བའི་ཕྱིར་རོ། །ད་ལྟ་བ་ཇི་ལྟར་ཡོད་པ་དེ་བཞིན་དུ་མ་
འོངས་པ་དང་འདས་པའི་དངོས་པོའང་ཡོད་ན་ཅི་ཕྱིར་དེ་
གཉིས་རིམ་པ་ལྟར་མ་སྐྱེས་པ་དང་ཞིག་པ་ཡིན་པར་བཤད་
ད་ལྟར་བ་དང་མཚུངས་པས་སོ། །གསུམ་པ་དེའི་ལན་ནི།བྱེ་བྲག་སྨྲ་བ་
རྣམས་ན་རེ།ཆོས་རྣམས་ཀྱི་ཆོས་ཉིད་དག་ནི་ཤིན་ཏུ་ཟབ་པ་
245

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡིན་པས་རྟོག་གེའི་སྤྱོད་ཡུལ་མ་ཡིན་ནོ་ཞེས་ཟེར་རོ། །གསུམ་པ་
སྤང་བྲལ་གྱི་ཁྱད་པར་ལ། དངོས་དང་། ཆོས་བཅུ་དྲུག་ལས་གང་ཞིག་
གང་གི་ཡུལ་དུ་འགྱུར་ཚུལ་བཤད་པ་གཉིས། དང་བོ་ནི། སྡུག་བསྔལ་
རྗེས་ཤེས་པས་སྡུག་བསྔལ་མཐོང་བས་སྤང་བར་བྱ་
རྣམས་སྤངས་ཀྱང་དེ་ལ་དམིགས་པའི་ཀུན་འགྲོ་ལྷག་མ་
ཀུན་འབྱུང་གི་མ་རིག་པ་ལྟ་བ་ཐེ་ཚོམ་རྣམས་ཀྱིས་ལྡན་པར་
བྱེད་ལ།དེ་བཞིན་དུ་སྒོམ་སྤང་སྐོར་དགུའི་དང་བོའི་རྣམ་པ་སྤངས་
ཀྱང་ཆེན་པོའི་ཆེན་པོ་དེའི་ཡུལ་ཅན་དྲི་མ་ཆེན་པོའི་འབྲིང་
ན
ལ་སོགས་པའི་སྒོམ་སྤང་ལྷག་མ་རྣམས་ཀྱིས་ལྡན་པར་
བྱེད་དོ། །གཉིས་པ་ནི། སྡུག་བསྔལ་མཐོང་སྤང་དང་དེའི་རྒྱུ་
ཀུན་འབྱུང་མཐོང་སྤང་དང་ལམ་གོམས་པ་ཡིས་སྤང་
བར་བྱ་བའམ་སྒོམ་སྤང་འདོད་ཁམས་ལས་སྐྱེས་པ་
གསུམ་ནི། རང་གི་ས་པའི་སྡུག་ཀུན་མཐོང་སྤང་གི་སེམས་གཉིས་
དང་སྒོམ་སྤང་གི་སེམས་ཏེ་གསུམ་དང་གཟུགས་སུ་གཏོགས་
ག
པའི་སྒོམ་སྤང་གཅིག་དང་།དྲི་མེད་ཀྱི་རྣམ་ཤེས་ཏེ་
སེམས་ལྔའི་སྤྱོད་ཡུལ་ལོ། །གཟུགས་ཁམས་ལས་སྐྱེས་པའི་སྡུག་
ཀུན་སྒོམ་སྤང་གི་ཆོས་གསུམ་རང་གི་ས་པའི་དེ་གསུམ་དང་།
འོག་མ་འདོད་ཁམས་ཀྱི་དེ་གསུམ་དང་གོང་མ་་་་
གཟུགས་མེད་ཀྱི་སྒོམ་སྤང་གི་སེམས་གཅིག་པུ་དང་དྲི་མེད་
246 A

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
སེམས་ཀྱིའང་སྤྱོད་ཡུལ་ཡིན་པས་དེ་ལྟར་ན་སེམས་བརྒྱད་
ཀྱི་ཡུལ་དུ་འགྱུར་རོ། །གཟུགས་མེད་ལས་སྐྱེས་པའི་དེ་གསུམ་ནི།
ཁམས་གསུམ་དུ་གཏོགས་པའི་སྡུག་ཀུན་སྒོམ་སྤང་གི་སེམས་
གསུམ་གསུམ་སྟེ་དགུ་དང་ཟག་མེད་སེམས་ཏེ་བཅུས་
སྤྱོད་ཡུལ་ལོ། །ཁམས་གསུམ་གྱི་འགོག་པ་དང་ལམ་མཐོང་
བས་སྤང་བར་བྱ་བ་ཀུན་ནི། སྔར་ཁམས་རང་རང་
གི་སྡུག་ཀུན་ལ་ཇི་སྐད་བཤད་པ་དེའི་སྟེང་དུ་རང་རང་གིས་གླགས་
ཏེའམ་བསྣན་པའི་སྤྱོད་ཡུལ་ལོ། །ཟག་མེད་ཀྱི་ཆོས་ནི་
ཁམས་གསུམ་ཀྱི་སེམས་མཐའ་མ་འགོག་ལམ་སྒོམ་སྤང་གི་གི་་་་
གསུམ་གསུམ་སྟེ་དགུ་དང་། ཟག་པ་མེད་པའི་སེམས་ཏེ་
བཅུས་སྤྱོད་ཡུལ་ལོ། །དེ་ཡང་བདེན་བཞི་གང་རུང་ཡིན་ལ། ཟག་
མེད་སེམས་ཀྱི་ཡུལ་ཡིན་པས་ཁྱབ་པ་དང་། ཟག་བཅས་ཡིན་ན།འདོད་
པའི་སྡུག་ཀུན་མཐོང་སྤང་གི་སེམས་ཀྱི་ཡུལ་ཡིན་པས་ཁྱབ་ལ། གཞི་
གྲུབ་ན། འདོད་གཟུགས་གྱི་སྒོམ་སྤང་སེམས་ཀྱི་དམིགས་པ་ཡིན་པས་
ཁྱབ་བོ། །གསུམ་པ་སེམས་ཕྲ་རྒྱས་དང་བཅས་ཚུལ་བཤད་པ་ནི། ཉོན་
མོངས་པ་ལ་ཕྲ་རྒྱས་དང་བཅས་ལ་མི་རྒྱས་པ་དང་།
བཅས་ཤིང་རྒྱས་པ་རྣམ་པ་གཉིས་ཡོད་ལ་དེ་ཡང་སྤངས་
པ་དང་མ་སྤངས་པའི་ཕྲ་རྒྱས་རིམ་པ་བཞིན་ནོ། ། ཉོན་མོངས་ཅན་
མིན་པའི་ཟག་བཅས་རྣམས་ནི་དམིགས་པས་རྒྱས་འགྱུར་
247

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གྱིས་སོ། །བཞི་བ་ཉོན་མོངས་པ་སྐྱེ་ཚུལ་བཤད་པ་ལ། སྐྱེ་བའི་གོ་
རིམ་དང་།སྐྱེ་བའི་རྒྱུ་གཉིས་དང་བོ་ནི།རྨོངས་པ་མ་རིག་པ་ལས་
ཐེ་ཚོམ་དེ་ནས་ནི་ལོག་ལྟ། དེ་ནས་འཇིག་ཚོགས་ལ་ལྟ་བ། དེ་
ནས་མཐར་འཛིན།དེ་ནས་ནི་ཚུལ་ཁྲིམས་མཆོག་འཛིན།དེ་ནས་ལྟ་
བ་མཆོག་འཛིན། དེ་ནས་རང་གི་ལྟ་བ་ལ་དམིགས་ཏེ་
ང་རྒྱལ་དང་དེ་ལ་ཞེན་པའི་ཆགས་པ་སྐྱེ་ལ། གཞན་གྱི་ལྟ་
བ་ལ་དམིགས་ཏེ་ཞེ་སྡང་སྐྱེའོ། དེ་ལྟར་ན་འདི་དག་ནི་
ཉོན་མོངས་སྐྱེ་བའི་རིམ་པའོ།།གཉིས་པ་སྐྱེ་བའི་རྒྱུ་ནི། ཕྲ་རྒྱས་
སྤང་བ་མ་ཡིན་པ་དང་།ཆགས་སོགས་སྐྱེ་བའི་ཡུལ་ནི་ཉེ་བར་
གནས་པ་དང་། ཚུལ་བཞིན་མ་ཡིན་པ་ཡིད་ལ་བྱེད་པ་
གསུམ་ལས་ཉོན་མོངས་པ་དག་སྐྱེ་བས་འདི་གསུམ་ཚོགས་ན་
ཉོན་མོངས་སྐྱེ་བའི་རྒྱུ་ནི་ཚང་བ་ཡིན་ནོ། །ལྔ་བ་ཕྲ་རྒྱས་
ཀྱི་རྣམ་གྲངས་བཤད་པ་ལ། མདོ་ལས་གསུངས་པའི་རྣམ་གྲངས་དང་།
བསྟན་བཅོས་ལས་གསུངས་པའི་རྣམ་གྲངས་གཉིས། དང་བོ་ལ། ཟག་
པ།ཆུ་བོ།ཉེར་ལེན།དེ་དག་གི་ངེས་ཚིག་དང་བཞི།དང་བོ་ལ།འདོད་
པའི་ཟག་པ། སྲིད་པའི་ཟག་པ། མ་རིག་པའི་ཟག་པ་བཤད་པ་དང་
གསུམ།དང་བོ་ནི།འདོད་པའི་ཕྲ་རྒྱས་སོ་དྲུག་གི་ནང་ན་སྤང་
བྱ་རིས་ལྔའི་གཏི་མུག་མ་གཏོགས་པའི་ཉོན་མོངས་པ་ལྷག་མ་
སོ་གཅིག་དང་ཀུན་ནས་དཀྲིས་པ་བཅུ་དང་བཅས་ཏེ་
248

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
ཞེ་གཅིག་ནི་འདོད་པའི་ཟག་པའོ། །གཟུགས་དང་གཟུགས་ནི་
མེད་པ་ན་ཕྲ་རྒྱས་སོ་གཅིག་སོ་གཅིག་ཡོད་པ་ལས་མ་རིག་པ་ལྔ་ལྔ་
བཏོན་པའི་ལྷག་མའི་ཕྲ་རྒྱས་ཁོ་ན་སྲིད་པའི་ཟག་པ་ཡིན་ལ་
དེའི་ཕྱིར་སྲིད་ཟག་ནི་ང་གཉིས་སོ། །ཁམས་གོང་མ་གཉིས་ཀྱི་ཉོན
མོངས་པ་དེ་དག་ལུང་མ་བསྟན་ཡིན་པ་དང་། ཁ་ནང་
བལྟས་ཡིན་པ་དང༌།མཉམ་བཞག་གི་ས་པ་ཡིན་པར་འདྲ་
བའི་ཕྱིར་ན་གཉིས་ཀ་བསྡོམས་ཏེ་སྲིད་པའི་ཟག་པ་ཞེས་
གཅིག་ཏུ་བྱས་སོ། །གསུམ་པ་མ་རིག་པའི་ཟག་པ་ནི། ཉོན་
མོངས་པ་ཀུན་གྱི་རྩ་བ་མ་རིག་པ་ཡིན་པས་ན། སྔར་གྱི་ཟག་
པ་དེ་དག་ལས་ལོགས་ཤིག་ཏུ་ཁམས་གསུམ་གྱི་སྤང་བྱ་རིས་
ལྔའི་མ་རིག་པ་བཅོ་ལྔ་ནི་མ་རིག་པའི་ཟག་པར་བསྟན་
ཏོ། །གཉིས་པ་ཆུ་བོ་ནི། ཆུ་བོ་དང་སྦྱོར་བའང་ཇི་ལྟར་ཟག་
པ་བཤད་པ་དེ་བཞིན་དུ་རིག་པར་བྱའོ་ཞེས་སྤྱིར་བཏང་ནས།
ལྟ་བ་སོ་དྲུག་པོ་རྣམས་ནི་རྣམ་པ་གསལ་བའི་ཕྱིར་
ན། ལོགས་ཤིག་ཏུ་ལྟ་བའི་ཆུ་བོ་དང་སྦྱོར་བར་དམིགས་ཀྱིས་
བསལ་ནས་བསྟན་ཏོ། །ལྟ་བ་རྣམས་སྐབས་འདིར་དེ་ལྟར་
བསྟན་ནས་ཟག་པར་ལོགས་སུ་མ་བསྟན་པའི་རྒྱུ་མཚན་
ནི་ཡོད་པ་ཡིན་ཏེ། འཁོར་བར་འཇོག་པའི་ཕྱིར་ཟག་པ་ཞེས་
བཤད་པ་ཡིན་ན་ཆགས་སོགས་ཀྱི་གྲོགས་མེད་པར་ལྟ་བ་
249 --------

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྣམས་ཁོ་ནས་དེ་ལྟར་མི་ནུས་པའི་ཕྱིར་ན་འཁོར་བར་འཇོག་
པའི་མིང་དོན་དང་རྗེས་སུ་་མི་མཐུན་པའི་ཕྱིར་རོ་ལོ།དེ་ལྟར་
ན་འདོད་པའི་སྤང་བྱ་རིས་ལྔའི་ཆགས་རྒྱལ་ཁོང་ཁྲོ་ལྔ་ལྔ་སྟེ་བཅོ་ལྔ་
ཀུན་དཀྲིས་བཅུ་ཐེ་ཚོམ་བཞི་དང་བཅས་པ་ལ་འདོད་སྦྱོར་ཉེར་དགུ་
ཞེས་བཤད་ལ། གོང་མ་གཉིས་ཀྱི་ཆགས་རྒྱལ་ཉི་ཤུ་དང་ཐེ་ཚོམ་བརྒྱད་
ལ་ཕྱོགས་གཅིག་ཏུ་སྲིད་སྦྱོར་ཉེར་བརྒྱད་ཅེས་བཤད་དོ། །གསུམ་པ་
ཉེར་ལེན་ནི།འདོད་སྦྱོར་དང་སྲིད་སྦྱོར་ལ་གྲངས་ཇི་སྐད་བཤད་
པ་དེ་དག་ཉིད་དང་དེའི་སྟེང་དུ་ཁམས་རང་རང་གི་སྤང་བྱ་
རིས་ལྔའི་མ་རིག་པ་དང་བཅས་པ། ཉེར་ལེན་རྣམས་
ཡིན་ཏེ། ལྟ་བ་སོ་དྲུག་ལས་ཚུལ་ཁྲིམས་བརྟུལ་ཞུགས་མཆོག་
འཛིན་དྲུག་ལ་བརྟུལ་ཞུགས་ཉེ་བར་ལེན་པ་དང་། གཞན་སུམ་ཅུ་ལ་ལྟ་
བ་ཉེ་བར་ལེན་པ་ཞེས་རྣམ་པ་གཉིས་སུ་ཕྱེ་བའི་ཕྱིར་
རོ། །དེའི་ཕྱིར་འདོད་པ་ཉེ་བར་ལེན་པ་སོ་བཞི་ཡིན་ལ། བདག་སྨྲ་ཉེ་
བར་ལེན་པ་ནི་སོ་བརྒྱད་དོ། །མ་རིག་པ་འབའ་ཞིག་གིས་སྲིད་པ་
འཛིན་པར་བྱེད་པ་མིན་པའི་ཕྱིར་ན་ལོགས་སུ་མ་བསྟན་
པར་ཕྲ་རྒྱས་གཞན་དང་བསྲེས་ནས་འདོད་པ་ཉེ་བར་ལེན་པ་
སོགས་སུ་བསྟན་ཏོ། །བཞི་བ་ངེས་ཚིག་ནི།གང་གི་ཕྱིར་ཉོན་
མོངས་པ་དེ་དག་ལ་ཕྲ་རྒྱས་སོགས་སུ་བཤད་ཅེ་ན།རྟོགས་པར་
དཀའ་བས་ན་ཕྲ་བ་དང་། ཐོབ་པ་དང་རྗེས་སུ་འབྲེལ་
250

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
བའི་ཕྱིར་ན་ཡང་ཕྲ་བ་ཡིན་ལ། དམིགས་པ་དང་མཚུངས་ལྡན་རྣམ་
པ་གཉིས་ཀྱིས་རྒྱས་པར་འགྱུར་དང་།
ཡང་ཡང་བཟློག་ཀྱང་སླར་ཡང་རྗེས་སུ་འབྲངས་པས་ན་ཡང་
རྒྱས་པ་སྟེ་དེ་ཡི་ཕྱིར་ན་ཕྲ་རྒྱས་དག་ཏུ་བཤད་པ་ཡིན་
ནོ། །ཉོན་མོངས་པ་དེ་དག་གིས་འཁོར་བར་འཇོག་པར་
བྱེད་པ་དང་སྐྱེ་མཆེད་དྲུག་གི་རྨའི་སྒོ་ནས་ཟག་པར་བྱེད་
པ་དང་། སྐྱེ་གནས་གཞན་དུ་འཁྱེར་བར་བྱེད་པ་དང་།
རྣམ་ཤེས་སྐྱེ་གནས་སུ་འཁྱེར་བར་བྱེད་པ་དང་།
འཁོར་བར་རྣམ་ཤེས་ཉེ་བར་འཛིན་པའི་ཕྱིར་ཞེས་པ་འདི་
དག་ནི་རིམ་པ་ལྟར་ཟག་པ་དང་ཆུ་བོ་དང་སྐྱོར་བ་དང་ཉེར་
ལེན་ལ་སོགས་པ་དེ་དག་གི་ནི་ངེས་ཚིག་ཡིན་ནོ། །
གཉིས་པ་བསྟན་བཅོས་ནས་གསུངས་པའི་རྣམ་གྲངས་ལ། མདོར་་
བསྟན་དང་། རྒྱས་བཤད་གཉིས། དང་བོ་ནི། གཞན་ཡང་ཉོན་མོངས་
པ་དེ་དག་ལ་ཀུན་ཏུ་སྦྱོར་བ་དང་འཆིང་བ་དང་ཕྲ་རྒྱས་
དང་ཉེ་ཉོན་དང་ཀུན་དཀྲིས་སོགས་ཀྱི་དབྱེ་བས་ཡང་རྣམ་པ་
ལྔར་མདོ་བསྟན་བཅོས་དག་ལས བཤད་དོ། །གཉིས་པ་
རྒྱས་བཤད་ལ།ཀུན་སྦྱོར།འཆིང་བ།ཉེ་ཉོན།ཀུན་དཀྲིས་བཤད་པ་དང་
བཞི། དང་བོ་ལ། ཀུན་སྦྱོར་དགུ་བཤད་པ། ཐ་མའི་ཆ་མཐུན་ལྔ་བཤད་
པ། གོང་མའི་ཆ་མཐུན་ལྔ་བཤད་པ་དང་གསུམ། དང་བོ་ནི། ལྟ་བ་དང་
251

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བོ་གསུམ་དང་ཕྱི་མ་གཉིས་རྫས་བཅོ་བརྒྱད་བཅོ་བརྒྱད་དུ་འདྲ་
བ་དང༌།ཐ་མ་གཉིས་ཀ་མཆོག་འཛིན་དུ་འདྲ་བའི་ཕྱིར་
ན། ལྟ་བ་ཐ་མ་གཉིས་ཀ་ལྟ་བའི་ཀུན་སྦྱོར་བཅོ་བརྒྱད་
ལས་ཀུན་ཏུ་སྦྱོར་བ་གཞན་མཆོག་འཛིན་ཀུན་སྦྱོར་དུ་
བསྟན་པ་ཡིན་ནོ། །གང་གི་ཕྱིར་ཀུན་དཀྲིས་རྣམས་ལས་
ཕྲག་དོག་དང་སེར་སྣ་གཉིས་ཁོ་ན་ཀུན་སྦྱོར་དུ་བཤད་ཅེ་ན། གཉིས་ཀ་
མཐའ་གཅིག་ཏུ་ནི་མི་དགེ་བ་དང་། མ་རིག་པ་ལས་གཞན་
པའི་རྩ་ཉོན་གང་དང་ཡང་མཚུངས་ལྡན་དུ་མི་འགྲོ་བའི་རང་་
དབང་ཅན་ཡིན་པ་དེ་ཡི་ཕྱིར་ན། ཕྲག་དོག་དང་
སེར་སྣ་ཀུན་དཀྲིས་དེ་དག་ལས་ལོགས་ཤིག་ཏུ་ཀུན་སྦྱོར་
གཉིས་སུ་བཤད་དོ། །ཀུན་དཀྲིས་བཅུ་འདོད་པ་ལྟར་ན་ཡང་ཁྲོ་བ་
དང་འཆབ་པ་ལ་རྒྱུ་མཚན་འདི་གཉིས་ཚང་ཡང་ཀུན་སྦྱོར་མིན་ཏེ།
མདོ་ལས། ལྷ་དང་མི་རྣམས་ནི་ཕྲག་དོག་དང་སེར་སྣའི་ཀུན་ཏུ་སྦྱོར་བ་
ཅན་ཡིན་ནོ་ཞེས་ཀུན་དཀྲིས་ཀྱི་ཀུན་སྦྱོར་ལ་བདེ་འགྲོ་བ་ལྷག་པར་
འཆིང་བྱེད་ཅིག་དགོས་པར་གསུངས་པའི་ཕྱིར་ཞེས་སློབ་དཔོན་་་་་་
འདུས་བཟང་གིས་བཤད་དོ། །གཉིས་པ་ཐ་མའི་ཆ་མཐུན་ལྔ་བཤད་
པ་ལ།དངོས་དང་།ཞར་བྱུང་གཉིས།དང་བོ་ནི།ཐ་མའི་ཆ་དང་མཐུན་
པ་རྣམ་པ་ལྔ་ལས། འདོད་པ་ལ་འདུན་པ་དང་གནོད་
སེམས་གཉིས་ཀྱིས་འདོད་ཁམས་ལས་མི་འདའ་བར་
བྱེད་ལ། འཇིག་ལྟ་ཐེ་ཚོམ་ཚུལ་ཁྲིམས་བརྟུལ་ཞུགས་མཆོག་འཛིན་
252

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན་
གསུམ་པོ་ཡིས་ནི་ཁམས་གོང་མ་ལས་ཕྱིར་ཟློག་པར་
བྱེད་དོ། །གཉིས་པ་ཞར་བྱུང་ལ། བྱེ་སྨྲའི་འདོད་ཚུལ་དང་། སློབ་
དཔོན་གྱི་བཞེད་ཚུལ་གཉིས། དང་བོ་ནི། ཅིའི་ཕྱིར་མཐོང་སྤང་རྣམས་
ས་འདི་གསུམ་སྤངས་པས་རྒྱུན་ཞུགས་སུ་འགྱུར་བར་བསྟན་ཞེ་ན།
མཐོང་སྤང་རྣམས་ཀྱི་སྒོ་དང་རྩ་བས་བསྡུས་པའི་ཕྱིར་ན་
འདི་གསུམ་དམིགས་ཀྱིས་བཀར་ནས་བསྟན་ཏོ།།།དེ་ཡང་་་
འཇིག་ལྟས་མཐོང་སྤང་གི་སྒོ་གཅིག་དང་ཚུལ་ཁྲིམས་བརྟུལ་ཞུགས་
མཆོག་འཛིན་གྱིས་སྒོ་གཉིས་དང་ཐེ་ཚོམ་གྱིས་བདེན་བཞི་མཐོང་སྤང་
གི་སྒོ་བཞི་ག་བསྡུས་པའི་ཕྱིར་དང་། མཐོང་སྤང་གཞན་རྣམས་ནི་འདི་
གསུམ་པོ་ཅི་རིགས་ཀྱི་རྩ་བ་ཅན་ཡིན་པས་འདི་གསུམ་གྱིས་མཐོང་
སྤང་རྣམས་ཀྱི་རྩ་བ་བསྡུས་པའི་ཕྱིར་ཞེས་ཟེར་རོ། །གཉིས་པ་སློབ་
དཔོན་གྱིས་བཞེད་ཚུལ་ནི།དཔེར་ན་ཡུལ་གཞན་དུ་འགྲོ་བ་ལ་དེར་
འགྲོ་མི་འདོད་པ་དང་ལམ་ནོར་བ་དང་ལམ་ལ་ཐེ་ཚོམ་
པ་སྟེ། དེ་སྙེད་ཅིག་གིས་ཡུལ་དེར་འགྲོར་མི་འཇུག་པ་ལྟར་
འདིར་ཡང་ཐར་བར་བགྲོད་པ་ལ་ཚུལ་དེ་དང་འདྲ་བར་
གེགས་བྱེད་པ་དེ་ཡི་ཕྱིར་ན།མཐོང་སྤང་ཀུན་སྦྱོར་་གསུམ་བསྟན་
ཏོ། །གསུམ་པ་ནི། གོང་མའི་ཆ་དང་མཐུན་པ་ལྔ་བོ་ཉིད་
ནི།གཟུགས་དང་གཟུགས་མེད་ལས་སྐྱེས་པའི་འདོད་ཆགས་གཉིས་
དང་རྒོད་པ་དང་ང་རྒྱལ་དང་རྨོངས་པ་རྣམས་
སོ། གཉིས་པ་འཆིང་བ་ནི། ཟག་བཅས་ཀྱི་ཚོར་བའི་དབང་གིས་
253

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དུག་གསུམ་གྱི་འཆིང་བ་གསུམ་རྒྱས་པར་འགྱུར་རོ། །གསུམ་
པ་ཉེ་ཉོན་ནི། རྩ་བའི་ཉོན་མོངས་པ་ལས་གཞན་པའི་
ཉོན་མོངས་ཅན་གྱི་སེམས་བྱུང་མཚུངས་ལྡན་འདུ་བྱེད་
ཀྱི་ཕུང་བོས་བསྡུས་པའི་ཀུན་དཀྲིས་དང་དྲི་མ་རྣམས་དང་
ཕྲན་ཚེགས་ནས་བཤད་པའི་མི་དགའ་བ་ཞེས་བྱ་བ་ལ་སོགས་
པ་སེམས་བྱུང་ཉེར་བཞི་གསུངས་པ་གང་ཡིན་པ་
དེའང་ཉེ་བའི་ཉོན་མོངས་ཙམ་ཡིན་ཏེ། དེ་དག་ལ་རྩ་བའི་
ཉོན་མོངས་ཞེས་མི་བྱ་འོ། །བཞི་བ་ཀུན་དཀྲིས་བཤད་པ་ལ།དངོས་
དང་། ཞར་བྱུང་གཉིས། དང་བོ་ལ། ཀུན་དཀྲིས་བཤད་པ་དང་། དྲི་མ་
དྲུག་བཤད་པ་གཉིས། དང་བོ་ལ། དབྱེ་བ་དངོས་དང་།དེ་དག་རྩ་ཉོན་
གང་གིས་བསྐྱེད་པ་གཉིས། དང་བོ་ནི། ངོ་ཚ་མེད་པ་དང་ཁྲེལ་
མེད་པ་དང་ཕྲག་དོག་དང་སེར་སྣ་དང་རྒོད་པ་
དང་མི་དགེ་བའི་འགྱོད་པ་དང་རྨུགས་པ་དང་
གཉིད་དང་ནི་ཀུན་ནས་དཀྲིས་པ་རྣམ་པ་བརྒྱད་དོ། །ཀུན་དཀྲིས་
བཅུ་ནི་བརྒྱད་པོ་དེའི་སྟེང་དུ་ཁྲོ་བ་དང་འཆབ་པ་གཉིས་
བསྣན་པའོ། །གཉིས་པ་ནི། འདོད་ཆགས་ཀྱིས་ངོ་ཚ་མེད་པ་
དང་རྒོད་པ་དང་སེར་སྣ་བསླང་ཞིང་སྐྱེད་དོ། །འཆབ་
པ་ནི་ཁ་ཅིག་གིས་འདོད་ཆགས་ཀྱིས་བསྐྱེད་པར་འདོད་ཅིང་ཁ་
ཅིག་གཏི་མུག་གིས་བསྐྱེད་པར་འདོད་ལ་ཁ་ཅིག་དེ་གཉིས་ཀས་བསྐྱེད་
254

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
པར་འདོད་དེ་དོན་འདི་ལ་མི་མཐུན་པར་རྩོད་དོ། །མ་རིག་པ་
ལས་བྱུང་བ་ནི་རྨུགས་པ་དང་གཉིད་དང་ཁྲེལ་མེད་
དོ། །ཐེ་ཚོམ་ལས་བྱུང་བ་ནི་འགྱོད་པའོ། །ཁྲོ་བ་དང་ཕྲག་
དོག་ནི་ཁོང་ཁྲོའི་རྒྱུ་ལས་བྱུང་ངོ༌། །གཉིས་པ་དྲི་མ་བཤད་
པ་ལ།དབྱེ་བ་དང་།དེ་དག་རྩ་ཉོན་གང་གིས་བསྐྱེད་པ་གཉིས།དང་བོ་
ནི། གཞན་ཡང་ཉོན་མོངས་པའི་དྲི་མ་དྲུག་ནི།རྒྱུ་དང་གཡོ་
དང་རྒྱགས་པ་དང་དེ་བཞིན་དུ་འཚིག་པ་དང་འཁོན་
འཛིན་དང་རྣམ་འཚེ་འོ། །གཉིས་པ་ནི།རྒྱུ་དང་རྒྱགས་པ་ནི་འདོད་
ཆགས་ལས་སྐྱེས་སོ། །འཁོན་འཛིན་དང་རྣམ་འཚེ་ནི་ཁོང་
ཁྲོ་ལས སྐྱེས་སོ། །འཚིག་པ་ནི་ལྟ་བ་མཆོག་འཛིན་ལས་
སོ། །གཡོ་ནི་ལོག་པར་ལྟ་བས་ཀུན་ནས་བསླངས་ཏེ་་་་་་་
སྐྱེའོ། །གཉིས་པ་ཞར་བྱུང་ལ། དེ་དག་མཐོང་སྤང་དང་སྒོམ་སྤང་གང་
ཡིན། མི་དགེ་བ་དང་ལུང་མ་བསྟན་གྱི་བྱེ་བྲག་ཁམས་གང་ན་དུ་ཡོད་
དཔྱད་པ་དང་གསུམ། དང་བོ་ནི། ཀུན་དཀྲིས་བཅུ་བོ་དེ་དག་
ལས་ངོ་ཚ་མེད་པ་དང་ཁྲེལ་མེད་པ་དང་རྨུགས་པ་དང་
གཉིད་དང་རྒོད་པ་ལྔ་ལ་མཐོང་སྤང་དང་སྒོམ་སྤང་རྣམ་
པ་གཉིས་སོ། །དེ་ལས་གཞན་ཕྲག་དོག་སེར་སྣ་འགྱོད་
པ་ཁྲོ་བ་འཆབ་པ་སྟེ་ལྔ་ནི་སྒོམ་པས་སྤང་བྱ་ཁོ་ན་དང་
ཉོན་མོངས་རང་དབང་ཅན་ནོ། །དེ་བཞིན་དུ་དྲི་མ་
255

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དྲུག་པོ་རྣམས་ཀྱང་སྒོམ་སྤང་ཁོ་ན་དང་རྩ་ཉོན་མ་རིག་པ་ཙམ་
དང་མཚུངས་པར་ལྡན་པས་རང་དབང་ཅན་ཡིན་ནོ། །གཉིས་པ་ནི།
ཀུན་དཀྲིས་བདུན་དང་དྲི་མ་རྣམས་ནི་འདོད་པ་ན་མི་དགེ་
བ་ཡིན་ལ། རྨུགས་རྒོད་གཉིད་གསུམ་ལ་ལུང་མ་བསྟན་དང་
མི་དགེ་བ་རྣམ་པ་གཉིས་སོ། །འདོད་པ་དེ་ཡན་ཆད་
ཁམས་གོང་མ་དག་གི་རྨུགས་རྒོད་གཡོ་སྒྱུ་རྒྱགས་པ་སོགས་ནི་
གཅིག་ཏུ་ལུང་མ་བསྟན་ནོ། །གསུམ་པ་ཁམས་གང་ན་དུ་
ཡོད་དཔྱད་པ་ནི། འདོད་པ་དང་བསམ་གཏན་དང་བོ་ན་གཡོ་སྒྱུ་
ཡོད་དེ།འཕགས་པ་རྟ་ཐུལ་གྱིས་ཚངས་པ་ལ་འབྱུང་བ་ཆེན་པོ་བཞི་
གང་དུ་འགག་ཅེས་དྲིས་པ་ན་ཚངས་པས་ཁོ་རང་གིས་མི་ཤེས་
པ་ཐབས་ཀྱིས་སྦས་ནས་ཁོ་བོ་ནི་ཚངས་པའོ་བྱེད་པའོ་ཞེས་གཡོ་སྒྱུའི་
གཏམ་སྣ་ཚོགས་སྨྲས་ཏེ་འཕགས་པ་རྟ་ཐུལ་འདྲིད་པར་བྱས་
པར་བཤད་པའི་ཕྱིར་རོ། །རྨུགས་རྒོད་རྒྱགས་པ་ཁམས་གསུམ་
ག་ན་ཡོད་དོ། །ལྔ་བོ་དེ་དག་གི་ལྷག་མ་གཞན་དག་བཅུ་
གཅིག་ནི་འདོད་ཁམས་ལས་སྐྱེས་པ་ཁོ་ནའོ། །དྲུག་པ་གང་
དང་མཚུངས་ལྡན་བཤད་པ་ལ།རྣམ་ཤེས་གང་དང་མཚུངས་པར་ལྡན་
པ་དང་།ཚོར་བ་གང་དང་མཚུངས་པར་ལྡན་པ་གཉིས། དང་བོ་ནི།
མཐོང་བས་་སྤང་བར་བྱ་བའི་ཕྲ་རྒྱས་དང་གཉིད་
ང་རྒྱལ་དང་བཅས་པ་ནི། ཡིད་ཀྱི་རྣམ་པར་ཤེས་
256

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
པའི་ས་པ་ཁོ་ན་ཡིན་ཏེ། འདི་དག་ལ་དབང་ཤེས་མི་སྲིད་
པའི་ཕྱིར་རོ། །ཉེ་བའི་ཉོན་མོངས་རང་དབང་ཅན་ཀུན་དཀྲིས་ལྔ་
དང་དྲི་མ་དྲུག་སྟེ་བཅུ་གཅིག་གོ ཡང་ཡིད་ཀྱི་ས་པའོ། །དེ་དག་
ལས་གཞན་པའི་སྒོམ་སྤང་གི་འདོད་ཆགས་ཁོང་ཁྲོ་ཉོན་མོངས་
ཆེན་པོའི་ས་པ་དྲུག་མི་དགེ་བའི་ས་པ་གཉིས་ལ་སོགས་པ་ནི་རྣམ་
ཤེས་དྲུག་ཆར་གྱི་རྟེན་ཅན་ནོ། །གཉིས་པ་ལ། རྩ་ཉོན་ཚོར་
བ་གང་དང་མཚུངས་པར་ལྡན་པ་དང་། ཉེ་ཉོན་ཚོར་བ་གང་དང་
མཚུངས་པར་ལྡན་པ་གཉིས།དང་བོ་ལ།འདོད་པར་མཚུངས་ལྡན་དང་།
གོང་མར་མཚུངས་ལྡན་གཉིས། དང་བོ་ནི། ཚོར་བ་བདེ་དབང་
དང་ཡིད་བདེ་བ་དག་དང་འདོད་ཆགས་སུ་མཚུངས་པར་
ལྡན་ནོ། །ཞེ་སྡང་ནི་ཡིད་མི་བདེ་དང་སྡུག་བསྔལ་དང་་་
མཚུངས་ལྡན་དུ་འགྲོ་བས་དེ་ལས་བཟློག་པའོ། །མ་རིག་པ་དག་
ནི་ཚོར་བ་ལྔ་བོ་ཐམས་ཅད་དང་ངོ་། །མེད་ལྟ་ནི་
ཡིད་བདེ་སྡུག་བསྔལ་གཉིས་དང་ངོ༌། །ཡིད་མི་བདེ་དང་ཐེ་
ཚོམ་མོ། །དེ་དག་ལས་གཞན་ལོག་ལྟ་མ་གཏོགས་པའི་ལྟ་བ་
བཞི་དང་ང་རྒྱལ་ནི་ཡིད་བདེ་དང་མཚུངས་ལྡན་དུ་འགྲོའོ། །
འདི་དག་ནི་འདོད་པ་ལས་སྐྱེས་པའི་འདོད་ཆགས་འ
སོགས་པའི་དབང་དུ་བྱས་སོ། །ཚོར་བ་བཏང་སྙོམས་དང་ནི་
ཉོན་མོངས་པ་ཀུན་མཚུངས་པར་ལྡན་ནོ། །གཉིས་པ་ནི། ས་
257

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གོང་མ་དག་གི་ཉོན་མོངས་པ་ནི་ས་ཇི་བཞིན་དུ་ས་རང་
རང་ན་ཡིད་ཀྱི་ཚོར་བ་གང་ཡོད་པ་དེ་དག་དང་མཚུངས་
པར་ལྡན་ནོ། །གཉིས་པ་ཉེ་ཉོན་ཚོར་བ་གང་དང་མཚུངས་པར་ལྡན་
པ་ནི། འགྱོད་པ་དང་ཕྲག་དོག་དང་ཁྲོ་བ་དང་རྣམ་འཚེ་
དང་འཁོན་དུ་འཛིན་པ་དང་འཚིག་པ་དྲུག་ནི་ཡིད་མི་
བདེ་བ་དང་མཚུངས་པར་ལྡན་ནོ། །སེར་སྣ་ནི་དྲུག་པོ་དེ་
དག་ལས་ནི་བཟློག་པ་སྟེ་ཡིད་བདེ་དང་མཚུངས་པར་ལྡན་
པ་ཡིན་ནོ། །གཡོ་དང་སྒྱུ་དང་འཆབ་པ་དང་གཉིད་
བཞི་ནི་ཡིད་བདེ་ཡིད་མི་བདེ་གཉིས་ཀ་དང་མཚུངས་པར་
ལྡན་ནོ། །བདེ་དབང་དང་ཡིད་བདེ་དག་དང་རྒྱགས་པ་
མཚུངས་པར་ལྡན་ནོ། །བཏང་སྙོམས་ནི་ཉོན་མོངས་པ་ཐམས་
ཅད་ཀྱི་འཁོར་ལ་ཀུན་ཏུ་འགྲོ་འོ། །ངོ་ཚ་མེད་པ་ཁྲེལ་མེད་པ་
རྨུགས་པ་རྒོད་པ་སྟེ་བཞི་ངོ་གཞན་དག་ནི་ཚོར་བ་ལྔ་
བོ་དག་དང་མཚུངས་པར་ལྡན་ནོ། །དེ་ཡང་ཚོར་བ་དེ་དང་
དེར་མཚུངས་ལྡན་དུ་སོང་བའི་རྨུགས་རྒོད་སོགས་ཡོད་པས་དེ་ལྟར་
གསུངས་པ་ཡིན་གྱི།ཕྲ་རྒྱས་གཅིག་དང་མཚུངས་ལྡན་དུ་སོང་བའི་ཚོར་
བ་གཉིས་དང་ལྔ་ལ་སོགས་པ་ཡོད་པར་གསུངས་པ་མིན་ནོ། །བདུན་
པ་སྒྲིབ་པ་ལྔ་བྱེ་བྲག་ཏུ་བཤད་པ་ནི་འདོད་པ་ན་ས་གོང་
མའི་སྙོམས་འཇུག་རྣམ་ཐར་སོགས་འཐོབ་པ་ལ་གེགས་བྱེད་ཀྱི་
258

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
སྒྲིབ་པ་ནི་གང་ཞེ་ན།འདོད་པ་ལ་འདུན་པ་དང་གནོད་སེམས་དང་
རྨུགས་པ་རྒོད་པ་གཉིད་འགྱོད་པ་ཐེ་ཚོམ་རྣམས་སོ། །དེ་ལྟར་
བདུན་ཡོད་ཀྱང་གཉིད་རྨུགས་གཉིས་ཀྱི་རང་གི་མི་མཐུན་
ཕྱོགས་གཉེན་པོ་དང་རྒྱས་བྱེད་ཀྱི་ཟས་དང་བྱ་བ་གཅིག་
པའི་ཕྱིར་དང་། རྒོད་འགྱོད་གཉིས་ཀྱི་གཉེན་པོ་དང་ཟས་དང་བྱ་
བའང་གཅིག་པའི་ཕྱིར་ན། གཉིད་རྨུགས་གཉིས་སྒྲིབ་པ་གཅིག་དང་
རྒོད་འགྱོད་གཉིས་ཀྱང་སྒྲིབ་པ་གཅིག་ཏུ་བརྩིའོ། །དེ་
ཡང་འདོད་པ་ལ་འདུན་པ་དང་གནོད་སེམས་གཉིས་དང་། རྨུགས་
གཉིད་གཉིས་དང་། རྒོད་འགྱོད་གཉིས་ཀྱིས་རིམ་པ་ལྟར་ཚུལ་ཁྲིམས་
དང་ཤེས་རབ་དང་ཏིང་ངེ་འཛིན་གྱི་ཕུང་བོ་ལ་གནོད་
པར་བྱེད་པ་དང་ཐེ་ཚོམ་གྱིས་བདེན་པ་དག་ལ་ཐེ་ཚོམ་
ཟ་བའི་ཕྱིར་ན་སྒྲིབ་པ་ལྔ་ཉིད་དུ་མདོ་ལས་བཤད་
དོ། །གསུམ་པ་ཇི་ལྟར་སྤོང་ཚུལ་བཤད་པ་ལ།མཐོང་སྤང་ཇི་ལྟར་སྤོང་
ཚུལ།སྒོམ་སྤང་ཇི་ལྟར་སྤོང་ཚུལ།གཉེན་པོའི་རབ་དབྱེ།ཞར་བྱུང་དང་
བཞི། དང་བོ་ནི། ཕྲ་རྒྱས་ཀྱི་དམིགས་པ་ཡོངས་སུ་ཤེས་པས་སྤང་བ་
དང་དམིགས་ཡུལ་དེ་ལ་དམིགས་པ འི་ཡུལ་ཅན་ཡང་
དག་པར་ཟད་པས་སྤང་བ་དང་། ཕྲ་རྒྱས་ཀྱི་དམིགས་པ་
,སྤངས་པས་སྤོང་བར་འགྱུར་བ་རྣམས་སོ། །དེ་ཡང་འདོད་
པའི་སྡུག་ཀུན་གྱི་ཆགས་རྒྱལ་ཁོང་ཁྲོ་དྲུག་འཇིག་མཐར་གཉིས་ཏེ་་
བརྒྱད། ཁམས་གོང་མ་གཉིས་ཀྱི་སྡུག་ཀུན་མཐོང་སྤང་སུམ་ཅུ། ཁམས་
259

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་གྱི་འགོག་ལམ་མཐོང་སྤང་གི་ལོག་ལྟ་ཐེ་ཚོམ་བཅུ་གཉིས་དང་
བཅས་པ་ནི་དམིགས་པ་ཡོངས་སུ་ཤེས་པས་སྤང་བ་ལྔ་བཅུའོ། །
་་་་་གཉིས་པ་ནི་འདོད་པའི་ཀུན་འགྲོ་གཞན་དགུའོ། །གསུམ་པ་ནི་་་
ཁམས་གསུམ་གྱི་འགོག་ལམ་མཐོང་སྤང་གི་ཟག་བཅས་ཡུལ་ཅན་ཉེར་
གསུམ་མོ། །འགོག་ལམ་གྱི་མ་རིག་པ་ནི་ཕྱི་མ་གཉིས་པོ་ཅི་རིགས་སུ་
འདུས་སོ། །གཉིས་པ་ནི།གཉེན་པོ་བར་ཆད་མེད་ལམ་རྣམས་རིམ་
གྱིས་སྐྱེས་པས་ས་སོ་སོའི་ཉོན་མོངས་སྐོར་དགུ་རིམ་གྱིས་
ཟད་པར་འགྱུར་རོ། །གསུམ་པ་གཉེན་པོའི་རབ་དབྱེ་ནི།གཉེན་པོ་
ནི་རྣམ་པ་བཞི་སྟེ། སྤོང་བའི ་་གཉེན་པོ་དང་།
གཞི་གཉེན་དང་། ཐག་སྲིང བའི་གཉེན་པོ་ཉིད་
དང་། རྣམ་པར་ནི་སུན་འབྱིན་པའི་གཉེན་པོ་ཞེས་བྱ་བ་
རྣམས་སོ། །དེ་ཡང་དང་བོ་ནི། སྡུག་བསྔལ་ཆོས་བཟོད་ལ་སོགས་པའི་
བར་ཆད་མེད་ལམ་ཐམས་ཅད་དོ། །གཉིས་པ་ནི།ཟག་མེད་དང་བོ་མ་
གཏོགས་པའི་ཆོས་བཟོད་ཆོས་ཤེས་སོགས་སོ། །གསུམ་པ་ནི། སྡུག་
བསྔལ་ཆོས་ཤེས་མ་གཏོགས་པ་དེའི་ཡན་གྱི་རྣམ་གྲོལ་ལམ་ཐམས་ཅད་་
དོ། །བཞི་བ་ནི། སྡུག་བདེན་མི་རྟག་པ་དང་སྡུག་བསྔལ་བར་རྟོགས་
པའི་ལམ་ལྟ་བུའོ། །བཞི་བ་ཞར་བྱུང་ནི།ཉོན་མོངས་པའི་དམིགས་
པ་སུན་ཕྱུང་བ་ལས་ཉོན་མོངས་པ་ནི་སྤང་བྱར་འདོད་དེ།ཇི་
སྐད་དུ་རྣམ་འགྲེལ་ལས། འདི་ཡུལ་སུན་ཕྱུང་མེད་པར་ནི། །དེ་སྤོང་
བར་ནི་ནུས་མ་ཡིན། །ཞེས་གསུངས་པ་ལྟར་རོ། །ཐག་སྲིང་བའི་ངོ་
བོ་ནི་བཞི་སྟེ་མཚན་ཉིད་མི་མཐུན་པས་རིང་བ་དང་། མི་མཐུན་
260

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
ཕྱོགས་ཀྱིས་རིང་བ་དང་།ཡུལ་རྣམ་པར་ཆད་པས་རིང་བ་
དང་།དུས་ཀྱིས་རིང་བ་རྣམས་ཡིན་ཏེ།མཚན་གཞི་ནི་རིམ་པ་
བཞིན་འབྱུང་བ་བཞི་དང་ཚུལ་ཁྲིམས་དང་ཚུལ་འཆལ་
ལྟ་བུ་དང་ཤར་ནུབ་ཀྱི་ཕྱོགས་དང་ནི་འདས་མ་འོངས་པའི་
དུས་གཉིས་རིང་བ་ཉིད་ལྟ་བུའོ། །ཉོན་མོངས་པ་རྣམས་ནི་རང་རང་
གི་གཉེན་པོས་ལན་གཅིག་ཏུ་ཟད་པར་བྱས་ཀྱང་ཉོན་མོངས་པ་
དེ་དག་གི་བྲལ་བའི་ཐོབ་པ་ནི་ཡང་དང་ཡང་དུ་ཁྱད་
པར་དུ་འགྲོའོ།།དེ་ཡང་སྐབས་གང་དུ་ཁྱད་པར་དུ་འགྲོ་ཞེ་ན།གཉེན་
པོ་སྐྱེས་པ་དང་འབྲས་བུ་བཞི་ཐོབ་པ་དང་དབང་
བོ་རྣམ་པར་འཕེལ་བའི་དུས་དྲུག་པོ་རྣམས་སུ་འོ། །བཞི་བ་
སྤངས་པའི་འབྲས་བུ་ཡོངས་ཤེས་བཤད་པ་ལ། དབྱེ་བ། ལམ་གང་གི་
འབྲས་བུ་གང་ཡིན།གྲངས་ངེས།གང་ཟག་གང་ལ་ལྡན་པ།ཐོབ་གཏོང་
བཤད་པ་དང་ལྔ། དང་བོ་ནི། སྤངས་པ་ཡོངས་སུ་ཤེས་པ་ནི་
དགུ་འོ། །དེ་ཡང་འདོད་པ་ན་མཐོང་སྤང་དང་བོ་རྣམ་
པ་གཉིས་ཟད་པ་ལ་ཡོངས་ཤེས་གཅིག་དང་
འགོག་ལམ་མཐོང་སྤང་གཉིས་ཟད་པ་ནི་ཡོངས་ཤེས་
ཡང་རྣམ་པ་གཉིས་སོ། །དེ་བཞིན་དུ་ཁམས་གོང་མའི་
མཐོང་སྤང་སྤངས་པའི་ཡོངས་ཤེས་ཀྱང་དེ་གསུམ་ཉིད་དོ། །
དེ་ལྟར་ན་ཁམས་གསུམ་གྱི་མཐོང་སྤང་སྤངས་པའི་ཡོངས་ཤེས་དྲུག་གོ།
261 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཐོང་སྤང་སྤངས་པའི་ཡོངས་སུ་ཤེས་པ་དྲུག་པོ་དེ་དག་ལས་
གཞན་སྒོམ་སྤང་སྤངས་པའི་ཡོངས་ཤེས་གསུམ་སྟེ། ཐ་མའི་
ཆ་དང་མཐུན་པ་ལྔ་སྤངས་པའི་ཡོངས་ཤེས་དང་། གཟུགས་ཀྱི་
སྒོམ་སྤང་སྤངས་པའི་ཡོངས་ཤེས་དང་། གཟུགས་མེད་སྒོམ་སྤང་
སྤངས་པའི་ཡོངས་ཤེས་སམ་ཟག་པ་ཀུན་ཟད་ཀྱི་ཡོངས་ཤེས་
སོ། །གཉིས་པ་ནི།ཡོངས་ཤེས་དགུ་བོ་དེ་དག་ལས་དང་བོ་དྲུག་
ནི་བཟོད་པའི་འབྲས་བུ་ཡིན་ལ། ལྷག་མ་སྒོམ་སྤང་
སྤངས་པའི་ཡོངས་ཤེས་གསུམ་པོ་རྣམས་ནི་ཤེས་པའི་འབྲས་བུ་
ཡིན་ནོ། །དང་བོའི་ཉེར་བསྡོགས་མི་ལྕོགས་མེད་ཀྱི་བྲལ་
འབྲས་ནི་ཡོངས་ཤེས་དགུ་བོ་ཐམས་ཅད་དོ། ། བསམ་་་་
གཏན་གྱི་དངོས་གཞི་རྣམས་ཀྱི་འབྲས་བུ་ནི་གོང་མའི་
ཡོངས་ཤེས་ལྔའམ་བཙུན་པ་དབྱངས་སྒྲོགས་ལྟར་ན་འདོད་
པའི་སྒོམ་སྤང་སྤངས་པའི་ཡོངས་ཤེས་མ་གཏོགས་པ་བརྒྱད་
དོ། །གཟུགས་མེད་ནམ་མཁའི་ཉེ་བར་བསྡོགས་པའི་འབྲས་བུ་
ནི་གཅིག་ཡིན་ཏེ། འདི་ལ་བརྟེན་ནས་གཟུགས་ཀྱི་སྒོམ་སྤང་སྤངས་
པའི་ཡོངས་ཤེས་ཐོབ་པ་ཡོད་པའི་ཕྱིར། གཟུགས་མེད་དངོས་གཞི་
དང་བོ་གསུམ་གྱི་འབྲས་བུ་ཡང་ཟག་པ་ཀུན་ཟད་གྱི་
ཡོངས་ཤེས་གཅིག་པུའོ། །དགུ་བོ་ཐམས་ཅད་འཕགས་པའི་ལམ་
གྱི་འབྲས་བུ་ཡིན་ཏེ། དྲུག་བཟོད་འབྲས། ལྷག་མ་རྣམས་ནི་
262 ན་

ཆོས་མངོན་པ་མཛོད་ཀྱི་གནས་ལྔ་བའི་ཟུར་མཆན།
ཤེས་པའི་ཡིན། །ཞེས་བཤད་ཟིན་པའི་ཕྱིར་རོ། །འཇིག་རྟེན་པའི་
སྒོམ་ལམ་གྱི་འབྲས་བུ་ནི་བདུན་བརྒྱད་གཉིས་སོ། །རྗེས་
ཤེས་ཀྱི་འབྲས་བུ་ཡང་ཐ་མ་གཉིས་ཙམ་ཡིན་ཏེ། དྲུག་
བཟོད་འབྲས་ཞེས་དང་། འདོད་པའི་ཁམས་ཀྱི་རྗེས་མ་ཡིན། །ཞེས་
འབྱུང་བའི་ཕྱིར།ཆོས་ཤེས་པའི་འབྲས་བུ་ནི་ཐ་མ་གསུམ་
ཡིན་ནོ། །དེ་ཡང་ཡིན་ཏེ།དྲུག་བཟོད་འབྲས་ཞེས་དང་།སྒོམ་པའི་ལམ་
ལ་འགོག་པའམ། །ལམ་ལ་ཆོས་ཤེས་གང་ཡིན་ཏེ། །ཁམས་གསུམ་གྱི་
ནི་གཉེན་པོ་ཡིན། །ཞེས་འབྱུང་བའི་ཕྱིར། ཆོས་ཤེས་དང་དེའི་
ཕྱོགས་མཐུན་གྱི་འབྲས་བུ་དྲུག་དང༌།རྗེས་ཤེས་དང་དེའི་ཕྱོགས་
མཐུན་གྱི་འབྲས་བུ་ནི་ལྔ འོ། །དེ་ཡང་ཆོས་བཟོད་ཀྱི་འབྲས་བུ་
དང་བོ་གསུམ་དང་ཆོས་ཤེས་ཀྱི་འབྲས་བུ་ཐ་མ་གསུམ་སྟེ་དྲུག་གོ། རྗེས་
བཟོད་ཀྱི་འབྲས་བུ་བར་མ་གསུམ་དང་རྗེས་ཤེས་ཀྱི་འབྲས་བུ་ཐ་མ་
གཉིས་ཏེ་ལྔའོ། །གསུམ་པ་གྲངས་ངེས་ནི། ཡོངས་ཤེས་སུ་འཇོག་པ་ལ་
བྲལ་བའི་ཐོབ་པ་ཟག་མེད་གསར་དུ་རྙེད་པ་དང་། སྲིད་རྩེ་
འི་ཉོན་མོངས་པའི་ཕྱོགས་གཅིག་ཉམས་པར་བྱས་པ་དང་། རྒྱུ་
སྡུག་ཀུན་གྱི་ཀུན་འགྲོ་གཉིས་ཀུན་ཏུ་བཅོམ་པ་གསུམ་ཚང་
དགོས་པའི་ཕྱིར་ན་སྡུག་ཀུན་མཐོང་སྤང་སྤངས་པའི་ཡོངས་
ཤེས་གཅིག་ཏུ་བཞག་གོ། ཐ་མ་གསུམ་ནི་ཁམས་དེ་དག་
ལས་འདས་པ་ལས་ཀྱང་བཞག་གོ།བཞི་བ་ནི།སོ་སྐྱེ་ནས་ཀུན་འབྱུང་
ཆོས་བཟོད་ཀྱི་བར་ལ་ཡོངས་ཤེས་གཅིག་ཀྱང་ལྡན་པ་མིན་
263

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཏེ། སྲིད་རྩེ་ཉམས་པར་བྱས་པ་དང་། །རྒྱུ་གཉིས་ཀུན་ཏུ་བཅོམ་
པའི་ཕྱིར། །།ཞེས་བཤད་ཟིན་པའི་ཕྱིར་རོ། །མཐོང་ལམ་ཀུན་
འབྱུང་ཆོས་ཤེས་སོགས་ལ་གནས་པ་ནི་གཅིག་ནས་ལྔ་ཡི་
བར་དང་ཡང་དག་པར་ལྡན་ནོ། །སྒོམ་ལམ་ལ་་
གནས་པ་ནི་དྲུག་གམ་ཡང་ན་ནི་གཅིག་གམ་ཡང་ན་
གཉིས་དང་ངོ་།དེ་ཡང་དང་བོ་ནི་ཆགས་བཅས་པའི་བཅུ་དྲུག་པ་ལྟ་བུ།
གཉིས་པ་ནི་ཆགས་བྲལ་བཅུ་དྲུག་པ་ལྟ་བུ། གསུམ་པ་ནི་གཟུགས་མེད་
ཉོན་མོངས་མངོན་དུ་གྱུར་སྟོབས་ཀྱིས་དགྲ་བཅོམ་ལས་ཉམས་མ་ཐག་
པ་ལྟ་བུའོ། །དེ་ལྟར་འཇོག་པའི་རྒྱུ་མཚན་ནི་ཆགས་བྲལ་བཅུ་དྲུག་པ་
ལྟ་བུ་ཁམས་ལས་འདོད་ཆགས་བྲལ་བ་དང་འབྲས་བུ་ཐོབ་པ་
གཉིས་ཀ་ཚང་བའི་ཕྱིར་ན་ཡོངས་ཤེས་དེ་དག་བསྡོམས་
ནས་ཐ་མའི་ཆ་མཐུན་ལྔ་སྤངས་པའི་ཡོངས་ཤེས་གཅིག་ཙམ་གསར་དུ་
རྙེད་དོ། །དེའི་ཕྱིར་ཆགས་བཅས་བཅུ་དྲུག་པའི་ཚེ་ཟད་པ་བསྡོམས་
ཀྱང་ཡོངས་ཤེས་མི་བསྡོམས་ཏེ།འབྲས་བུ་ཐོབ་པ་ཡོད་ཀྱང་ཁམས་ལས་
འདས་པ་མེད་པའི་ཕྱིར།ལྔ་བ་ཐོབ་གཏོང་ནི།ལ་ལ་ནི་ཡོངས་ཤེས་
གཅིག་ཙམ་གཏོང་སྟེ། དགྲ་བཅོམ་ལས་ཉམས་པ་དང་འདོད་
ཉོན་ཙམ་སྤངས་པའི་ཕྱིར་མི་འོང་ཆགས་བྲལ་ལས་ཉམས་པ་ལྟ་་་་་
བུའོ། །ལ་ལ་ནི་གཉིས་ཙམ་གཏོང་སྟེ། གཟུགས་ཉོན་སྤངས་
པའི་ཕྱིར་མི་འོང་འབྲས་བུ་ལས་ཉམས་པ་དང་དགྲ་བཅོམ་ཐོབ་མ་
ཐག་པ་ལྟ་བུའོ། །ལ་ལ་ནི་ཡོངས་ཤེས་ལྔ་དང་། ཡང་ལ་ལ་ནི་
264

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དྲུག་གཏོང་སྟེ། ཆགས་བྲལ་བཅུ་དྲུག་པ་ནི་མཐོང་སྤང་སྤངས་པའི་
ཡོངས་ཤེས་དང་བོ་ལྔ་བཏང་མ་ཐག་པ་ཡིན་པའི་ཕྱིར་དང་། འདོད་
ཉོན་སྤངས་མ་ཐག་པའི་ཕྱིར་མི་འོང་ནི་མཐོང་སྤང་སྤངས་པའི་ཡོངས་
ཤེས་དྲུག་བཏང་མ་ཐག་པ་ཡིན་པའི་ཕྱིར་རོ། །གཏོང་བའི་ཚེ་དེ་ལྟར་
ཡིན་ཀྱང་ཐོབ་པའི་ཚེ་གཅིག་དང་གཉིས་དང་དྲུག་ཐོབ་པ་ཡོད་
ཀྱི་ལྔ་ལྷན་དུ་ཐོབ་པ་ཡོད་པ་མིན་ནོ། །
སྨྲས་པ།ཕྲ་རྒྱས་ཟག་པ་ཀུན་དཀྲིས་དྲི་མ་དང་། །ཀུན་སྦྱོར་ཉེར་
ལེན་ཆུ་བོ་ལ་སོགས་པའི། །ངོ་བོ་རབ་དབྱེ་ཇི་ལྟར་སྤོང་ཚུལ་་་་་་་་
སོགས། །ཤེས་པར་འདོད་པས་གནས་འདིར་འཇུག་པར་རིགས། །
ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན་འགྲེལ་ཉི་མའི་
འོད་ཟེར་ལས་ཕྲ་རྒྱས་བསྟན་པ་ཞེས་བྱ་སྟེ་གནས་ལྔ་བའོ། །
265

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་ལམ་དང་
གང་ཟག་བསྟན་པ་བཞུགས་སོ། །
གསེར་རིའི་ཕྲེང་གི་མཛེས་པ་ཕམ་བྱེད་པའི། །མཆིམས་ཀྱི་་
མཁས་དབང་རིམ་བྱོན་ཐམས་ཅད་དང་། །ཁྱད་པར་གངས་ཅན་སྤྱི་
ནོར་མངོན་པའི་རྒྱན། ། མཁྱེན་བརྩེའི་འཕྲུལ་གྱི་བྱེད་པོ་དེ་ལ་
འདུད། །
གསུམ་པ་ཐོབ་བྱ་འགོག་ལམ་གྱི་བདེན་པ་གཏན་ལ་དབབ་པ་
ལ། བརྟེན་པ་ལམ་གྱི་རྣམ་བཞག རྟེན་གང་ཟག་གི་རྣམ་བཞག
ལམ་གྱི་ཁྱད་ཆོས་གཞན་བཤད་པ་དང་གསུམ།དང་བོ་ལ།ལམ་གྱི་ངོ་བོ།
དམིགས་པ། སྒོམ་ཚུལ་དང་གསུམ། དང་བོ་ནི། བདེན་པ་མཐོང་བ་
དང་མཐོང་བའི་དོན་བསྒོམས་པ་ལས་ཉོན་མོངས་པ་
རྣམས་སྤངས་པ་ཡིན་ནོ་ཞེས་ཕྲ་རྒྱས་བསྟན་པའི་མཛོད་
དུ་བཤད་པ་དེའི་མཐོང་སྒོམ་གྱི་ལམ་ནི་ཟག་བཅས་ཟག་མེད་
གང་ཞེ་ན།སྒོམ་པའི་ལམ་ལ་དངོས་བཏགས་ཅི་རིགས་པའི་དབང་
དུ་བྱས་ན་ནི་ཟག་བཅས་ཟག་མེད་རྣམ་པ་གཉིས་ཏེ།
འཇིག་རྟེན་པའི་སྒོམ་ལམ་གྱིས་ཀྱང་ཅི་ཡང་མེད་མན་ཆད་ཀྱི་ཉོན་
------ 266

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མོངས་པ་རྣམས་སྤོང་བར་ནུས་པའི་ཕྱིར་རོ། །མཐོང་བའི ལམ་
ཞེས་བྱ་བ་ནི། ཟག་པ་མེད་པ་ཁོ་ནའོ། །གཉིས་པ་ལམ་གྱི་
དམིགས་པ་ལ། བདེན་པ་བཞི་བཤད་པ་དང་། བདེན་པ་གཉིས་བཤད་
པ་གཉིས།དང་བོ་ལ།དངོས་དང་།ཟག་བཅས་ཐམས་ཅད་སྡུག་བདེན་
དུ་བསྟན་པ་གཉིས།དང་བོ་ནི།བདེན་པ་དག་ནི་རྣམ་པ་བཞིར་
མདོ་དང་བསྟན་བཅོས་ལས་བཤད་དོ། །དེ་ཡང་གང་ཞེ་ན།
སྡུག་བསྔལ་གྱི་བདེན་པ་དང་། ཀུན་འབྱུང་བའི་བདེན་པ་དང་།
དེ་བཞིན་དུ་འགོག་བདེན་དང༌། ལམ་གྱི་བདེན་པ་སྟེ་
བཞིའོ། །དེ་ལྟར་ན་བཞི་བོ་དེ་དག་གི་གོ་རིམ་འདིར་བཤད་
པ་ནི་ཇི་ལྟར་མཐོང་ལམ་མངོན་པར་རྟོགས་པ་སྐྱེ་
བའི་རིམ་པའོ། །དེ་ཡང་རྒྱུད་བླ་མ་ལས།ནད་ནི་ཤེས་བྱ་ནད་ཀྱི་
རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་
སྤང་བྱ་རེག་པར་བྱ་ཞིང་བསྟེན་པར་བྱ། །ཞེས་འབྱུང་བ་ལྟར་རོ། །
གཉིས་པ་ནི། ཡིད་དུ་འོང་བ་ཟག་བཅས་ཀྱི་ཚོར་བ་བདེ་བ་
འཁོར་བཅས་དང་། ཡིད་དུ་མི་འོང་བ་ཚོར་བ་སྡུག་བསྔལ་འཁོར་
བཅས་དང་། གཉིས་པོ་དེ་དག་ལན་གཞན་པའི་
ཟག་བཅས་རྣམས་ཀྱི་ངོ་བོ་ཉིད་ནི་རིམ་པ་ལྟར་འགྱུར་བའི་
སྡུག་བསྔལ་དང་སྡུག་བསྔལ་གྱི་སྡུག་བསྔལ་དང་ཁྱབ་པ་འདུ་བྱེད་ཀྱི་
སྡུག་བསྔལ་ཉིད་གསུམ་དང་ལྡན་པའི་ཕྱིར་ན་སྡུག་་་
267

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
བསྔལ་དེ་དག་གིས་ཅི་རིགས་པར་ཟག་བཅས་མ་ལུས་པ་ནི་
སྡུག་བསྔལ་ལོ། །དེའི་ཕྱིར་མདོ་ལས། འཕགས་པ་བདེ་བར་གང་
གསུངས་པ། །དེ་ནི་གཞན་གྱིས་སྡུག་བསྔལ་རིག །གཞན་གྱིས་བདེ་
བར་གང་སྨྲས་པ། །དེ་ནི་འཕགས་པས་སྡུག་བསྔལ་རིག ། ཞེས་
གསུངས་སོ། །གཉིས་པ་བདེན་གཉིས་ནི།ཆོས་གང་ལ་ཐོབ་སོགས་
ཀྱིས་བཅོམ་པ་དང་བློ་ཡིས་ཆ་ཤས་བཞིན་སོ་སོར་
བསལ་བ་ན་ཆོས་དེ་ཡི་བློ་མི་འཇུག་པ་དག་
ནི་རིམ་པ་ལྟར་བུམ་པ་དང་ཆུ་བཞིན་དུ་ཀུན་རྫོབ་ཏུ་ཡོད་དེ།
ཆ་ཤས་དང་བཅས་པའི་ཕྱིར་རོ། །དཔེ་འདི་གཉིས་ནི་རིམ་པ་ལྟར་
དབྱིབས་ཀྱི་ཀུན་རྫོབ་དང་ཚོགས་པའི་ཀུན་རྫོབ་ཀྱི་དབང་དུ་བྱས་
སོ། །དོན་དམ་དུ་ཡོད་པ་ནི་དེ་དག་ལས་གཞན་རྡུལ་
ཕྲ་རབ་དང་དུས་མཐའི་སྐད་ཅིག་མ་སོགས་ཡིན་ནོ།།གསུམ་པ་
ལམ་སྒོམ་ཚུལ་ལ། ལམ་ལ་ཞུགས་ཚུལ་གྱི་སྒོ་ནས་མདོར་བསྟན་པ་དང་།
སྒོམ་ཚུལ་གྱི་སྒོ་ནས་རྒྱས་པར་བཤད་པ་གཉིས། དང་བོ་ནི། ཚུལ་
ཁྲིམས་ལ་གནས་ཏེ་མང་དུ་ཐོས་པ་དང་། ཐོས་པའི་
དོན་བསམ་པ་དང་ལྡན་པས་སྒོམ་པ་ལ་ནི་རབ་ཏུ་སྦྱོར་
རོ། །དེ་ལྟར་ཡང་མདོ་ལས།དགེ་སློབ་རྟུན་ཞིང་རྟག་འགྲུས་པ། །ཚུལ་
ཁྲིམས་ཡང་དག་བླངས་བྱས་ནས། །སེམས་དང་ཤེས་རབ་སྒོམ་བྱེད་
པས། །སྡུག་བསྔལ་ཟད་པ་འཐོབ་པར་འགྱུར། །ཞེས་གསུངས་ལ། །
འདིའི་ཚུལ་ཁྲིམས་ནི་སོ་ཐར་རིས་བདུན་གང་རུང་ལ་བཤད་དོ། །
268

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཐོས་པ་དང་སོགས་སྒྲས་བསྡུས་པའི་བསམ་པ་དང་སྒོམ་པ་
ལས་བྱུང་བའི་བློ་སྟེ་ཤེས་རབ་རྣམས་ནི་རིམ་པ་
བཞིན་མིང་དང་། མིང་དོན་གཉིས་ཀ་དང་།དོན་ཡུ་དུ་
བྱེད་པ་ཅན་ནོ། །དེ་ཡང་དོན་ལ་འཇུག་པའི་ཚེ་གཅིག་ཏུ་མིང་
ལ་ལྟོས་པ་དང་།རེས་མིང་ལ་ལྟོས་ཤིང་རེས་མི་ལྟོས་པ་དང་།གཏན་ནས་
མིང་ལ་ལྟོས་མི་དགོས་པའི་སྒོ་ནས་ཤེས་རབ་གསུམ་བཞག་པ་ཡིན་ཏེ།
མངོན་པའི་རྒྱན་ལས། དཔེར་ན་རྐྱལ་ལེགས་པར་མ་ལོབས་པ་དང་།
ཅུང་ཟད་ལོབས་པ་དང་། ལེགས་པར་ལོབས་པ་དག་ཤིང་ལེབ་ལ་་
སོགས་པའི་འཇུ་བྱ་ལ་ལྟོས་པ་དང༌། རེས་འགའ་ལྟོས་ལ་རེས་འགའ་མི་
ལྟོས་པ་དང་།ཡེ་མི་ལྟོས་པ་བཞིན་ནོ་ཞེས་འདོད་དོ།ཞེས་གསུངས་པའི་
ཕྱིར། གཉིས་པ་སྒོམ་ཚུལ་གྱི་སྒོ་ནས་རྒྱས་པར་བཤད་པ་ལ། ལམ་སྒོམ་
པའི་གང་ཟག་དང་། སྒོམ་ཚུལ་དངོས་གཉིས། དང་བོ་ལ། གང་ཟག་གི་
ངོ་བོ་མི་མཐུན་ཕྱོགས་དང་བཅས་པ།དེ་ལ་ལྡན་པའི་ཡོན་ཏན།དེ་ཉིད་
རིགས་སུ་འཇོག་ཚུལ་དང་གསུམ། དང་བོ་ནི། ལམ་སྒོམ་པ་བོ་ལ་ལུས་
འདུ་འཛི་དང་སེམས་ཉོན་མོངས་ཅན་གྱི་རྣམ་རྟོག་ལས་སྲིང་བ་
གཉིས་དང་ལྡན་པ་ཞིག་དགོས་ལ།དེ་ཡང་འདོད་པ་ཆུང་
བ་ཆོག་ཤེས་པ་དག་ལ་ཡིན་གྱི་ཆོག་མི་ཤེས་པ་དང་འདོད་
ཆེན་ཅན་ལ་མ་ཡིན་ནོ། །འོ་ན་དེ་གཉིས་ཀྱི་ངོ་བོ་གང་ཞེ་ན། ཟས་གོས་
སོགས་བཟང་མང་རྙེད་པ་ལ་དེས་མ་ཚིམ་པར་ད་དུང་
ཡང་ཡང་སྲེད་པ་བྱེད་པ་ནི་ཆོག་མི་ཤེས་པ་ཡིན་ལ། དེ་
དག་.མ་རྙེད་པ་ལ་འཚོལ་འདོད་ཆེ་ཆེར་བྱེད་པ་ནི་
269

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
འདོད་ཆེན་ཅན་ཡིན་ནོ། །གཉིས་པ་ནི།དེ་དག་ལས་བཟློག་
པ་འདོད་ཆུང་ཆོག་ཤེས་ནི་འདོད་པ་ཆེ་བ་དང་ཆོག་མི་ཤེས་པ་
དེ་ཡི་གཉེན་པོ་དག་ཡིན་ནོ། འདོད་ཆུང་ཆོག་ཤེས་དེ་གཉིས་
ལ་ཁམས་གསུམ་དུ་གཏོགས་པ་དང་དྲི་མེད་ཀྱང་
ཡོད་དོ། །གསུམ་པ་དེ་རིགས་སུ་འཇོག་ཚུལ་ནི། འདོད་ཆུང་ཆོག་ཤེས་
ཀྱི་ངོ་བོ་ནི་མ་ཆགས་པའི་དགེ་བ་ཡིན་ལ་དེ་ནི་འཕགས་
པ་རྣམས་ཀྱི་རིགས་སོ། །དེ་ཡང་མདོ་ལས། འཕགས་པའི་་
རིགས་ནི་བཞི་སྟེ། ཆོས་གོས་ལ་མ་ཆགས་པ་དང་། བསོད་སྙོམས་ལ་མ་
ཆགས་པ་དང་།མལ་ཆ་དང་སྟན་ལ་མ་ཆགས་པ་དང་།སྤོང་བ་དང་སྒོམ་
ལ་དགའ་བའོ། །ཞེས་རིགས་བཞི་གསུངས་པ་དེ་དག་ལས་
དང་བོ་གསུམ་ནི་ཆོག་ཤེས་པའི་བདག་ཉིད་དོ། །དེའི་ཕྱིར་
བཞི་བ་ནི་འགོག་ལམ་ལ་དམིགས་པའི་དད་པའོ། །དང་བོ་གསུམ་
གྱིས་ཐར་བ་ཇི་ལྟར་སྒྲུབ་པའི་སྤྱོད་པའི་ཚུལ་བསྟན་ལ་ཐ་
མས་བྱ་བའི་ལས་བསྟན་ཏོ། །དེ་ཡང་སྲེད་པ་སྐྱེ་བའི་
གཉེན་པོའི་ཕྱིར་དུའོ། །ཡང་ན་བདག་གིར་འཛིན་པའི་
གཞི་ཆོས་གོས་སོགས་ལ་སྲེད་པ་དང་། བདག་ཏུ་འཛིན་པའི་
དངོས་པོ་ལུས་ལ་འདོད་ཅིང་སྲེད་པ་གཉིས་ཀ་
རིགས་བཞི་བོ་དེ་ཡི་དང་བོ་གསུམ་གྱིས་སྲེད་པ་དང་བོ་དུས་
སུ་ཞི་བ་དང་།བཞི་བས་སྲེད་པ་གཉིས་ཀ་གཏན་དུ་ཞི་
270

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བའི་ཕྱིར་དུའང་བསྟན་ཏོ། །གཉིས་པ་སྒོམ་ཚུལ་དངོས་ལ། ཞི་
གནས་སྒོམ་ཚུལ་དང་། ལྷག་མཐོང་སྒོམ་ཚུལ་གཉིས།དང་བོ་ལ། མདོར་
བསྟན་དང་།རྒྱས་བཤད་གཉིས།དང་བོ་ནི།ལམ་སྒོམ་པ་དེ་ལ་འཇུག་
པ་ལ་ཐོག་མར་ཚོགས་ལམ་ནས་འཇུག་དགོས་ཤིང་དེ་ཡང་མི་
སྡུག་པ་སྒོམ་པ་དང་དབུགས་ནང་དུ་རྔུབ་པ་དང་
ཕྱིར་འབྱུང་བ་དྲན་པ་ཡིས་སོ། །དེ་གཉིས་ཀྱང་རིམ་པ་ལྟར་
འདོད་ཆགས་དང་རྣམ་རྟོག་ལྟག་པར་སྤྱོད་པ་རྣམས་
ཀྱི་གཉེན་པོར་གསུངས་སོ། །གཉིས་པ་རྒྱས་བཤད་ལ། མི་སྡུག་པ་
སྒོམ་ཚུལ་དང་།དབུགས་འབྱུང་རྔུབ་དྲན་པ་སྒོམ་ཚུལ་གཉིས། དང་བོ་
ལ། དངོས་དང་། དེའི་རྣམ་བཞག་གཉིས། དང་བོ་ནི། མདོག་དབྱིབས་
རེག་བྱ་བསྙེན་བཀུར་ལ། །ཆགས་པའི་གཉེན་པོར་གོ་རིམ་བཞིན། །
རྣམ་པར་སྔོས་རྣགས་དམར་བ་དང༌། །རྣམ་པར་ཟོས་ཤིང་འཐོར་བ་
དང་། །རྣམ་པར་བམ་ཞིང་འབུས་གཞིགས་དང༌། །ཤི་རོ་དག་གི་
འདུ་ཤེས་བསྒོམ། །ཀེང་རུས་ཆགས་བཅས་ཐམས་ཅད་ལ། ཀེང་རུས་
ཀྱི་འདུ་ཤེས་ནི་ཆགས་བཅས་ཐམས་ཅད་ཀྱི་གཉེན་པོ་བྱེད་
དེ། དེ་ལ་ཁ་དོག་དབྱིབས་རེག་བྱ་བསྙེན་བཀུར་སོགས་ཆགས་
པའི་གཞི་མེད་པའི་ཕྱིར། དེ་ཡང་རང་གི་ལུས་ཀྱི་ཆ་ཤས་གང་རུང་ཞིག་
ནས་ཤ་འཐེབ་གང་མྱགས་ཏེ་ལྷུང་ནས་རུས་པ་ཉིད་དུ་གྱུར་པ་
ནས་ཕྱིའི་རྒྱ་མཚོའི་བར་དུ་ཀེང་རུས་འབའ་ཞིག་ནི་སྤྲོ་ཞིང་
སླར་ཡང་དེ་ལྟར་བསྡུས་ཏེ་མཐར་རང་གི་ལུས་འབའ་ཞིག་ཀེང་
271

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན
རུས་ཡིན་པ་ལ་སེམས་འཛིན་ཅིང་སྡུད་པ་ནི་ལས་དང་བོ་
བའི་རྣལ་འབྱོར་རོ། །ཡང་སྤྲོ་ལུགས་སྔར་ལྟར་ལ་སྡུད་པའི་ཚེ་ལུས་ཀྱི་
ཕྱེད་ཀེང་རུས་སུ་བཏང་བ་ནས་ནི་ཐོད་པའི་ཕྱེད་
ཀྱི་བར་ཀེང་རུས་སུ་བཏང་ཞིང་མཐར་ཐོད་པའི་ཕྱེད་
ཀེང་རུས་ཡིན་པ་ལ་སེམས་འཛིན་པས་ནི་ཡོངས་སུ་སྦྱང་བ་
བྱས་པའི་རྣལ་འབྱོར་ཡིན་པར་བཤད་དོ། །ཡང་སྤྲོ་སྡུད་
བྱས་པའི་མཐར་སྨིན་མའི་བར་དུ་རུས་པ་འཐེབ་གང་ཙམ་ལ་
སེམས་འཛིན་པས་ནི་ཡིད་ལ་བྱེད་པ་ཡོངས་སུ་རྫོགས་
པ་ཡིན་ནོ། །གཉིས་པ་དེའི་རྣམ་གཞག་ནི། མི་སྡུག་པའི་རྣལ་
འབྱོར་གྱི་ངོ་བོ་ནི་མ་ཆགས་པའི་དགེ་རྩ་ཡིན་ལ་ས་
བསམ་གཏན་གྱི་དངོས་གཞི་ལྔ་ཉེར་བསྡོགས་བཞི་འདོད་པ་སྟེ་
བཅུ་དང་། དམིགས་པ་འདོད་པའི་སྣང་བའི་ཆོས་དབྱིབས་
དང་ཁ་དོག་ཅི་རིགས་ལ་སྒྲོ་བཏགས་ནས་དམིགས་སོ། །རྟེན་ནི་གླིང་
གསུམ་གྱི་མིས་བསྐྱེད་དོ། །གཉིས་པ་དབུགས་འབྱུང་རྔུབ་དྲན་པ་
སྒོམ་ཚུལ་ལ།དེའི་རྣམ་བཞག སྒོམ་ཚུལ་དྲུག་གི་ཁྱད་པར།དེའི་ཡུལ་
གྱི་ཁྱད་པར་བཤད་པ་དང་གསུམ།དང་བོ་ནི།དབུགས་རྔུབ་པ་དང་
དབུགས་འབྱུང་བ་དྲན་པ་འི་ངོ་བོ་ནི་ཤེས་རབ་
ཡིན་ལ། ས་ནི་འདོད་པ་དང་བསམ་གཏན་དང་བོ་གསུམ་གྱི་ཉེར་
བསྡོགས་དང་བསམ་གཏན་ཁྱད་པར་ཅན་ཏེ་ལྔ་དང་།སྤྱོད་ཡུལ་
272

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནི་དབུགས་ལ་དམིགས་པའི་ཕྱིར་རླུང་ངོ༌།།འདོད་པའི་
ལྷ་དང་མི་ནི་འདིའི་རྟེན་ཡིན་ལ། དེ་ཡང་ཕྱི་རོལ་མུ་
སྟེགས་པའི་རྒྱུད་ལ་ཡོད་པ་མ་ཡིན་ནོ། །གཉིས་པ་སྒོམ་ཚུལ་
དྲུག་གི་ཁྱད་པར་ནི། དབུགས་འབྱུང་རྔུབ་གཅིག་ནས་བཅུའི་བར་
བགྲང་བ་ལ་སོགས་པ་སྒོམ་ཚུལ་རྣམ་པ་དྲུག་གོ། དེ་
ཡང་རང་འགྲེལ་ལས། དབུགས་རྔུབ་དབུགས་འབྱུང་དྲན་པ་ནི། །
བགྲང་དང་རྗེས་འགྲོ་འཇོག་པ་དང༌། །རྟོགས་པ་དང་ནི་བསྒྱུར་བ་
དང་། །ཡོངས་དག་རྣམ་པ་དྲུག་ཏུ་འདོད། ཅེས་པ་ལྟར་ཤེས་པར་
བྱའོ། །གསུམ་པ་དེའི་ཡུལ་གྱི་ཁྱད་པར་ནི། དབུགས་རྔུབ་དབུགས་
འབྱུང་དག་ས་གང་ལས་སྐྱེས་པ་སྟེ་གང་གིས་བསྡུས་པ་ཡིན་
ཞེ་ན། རང་སྤྱོད་ཡུལ་དུ་བྱེད་པའི་དབུགས་འབྱུང་རྔུབ་ཀྱི་ཏིང་ངེ་
འཛིན་ས་གང་ལ་བརྟེན་ན་དེའི་སྤྱོད་ཡུལ་གྱི་རླུང་ཡང་ས་དེའི་ལུས་
ཀྱི་ཕྱོགས་གཅིག་སྟེ་རླུང་ཡིན་ཏེ། འདི་གཉིས་ས་མཚུངས་དགོས་
པའི་ཕྱིར། དེ་ཡང་ཡིན་ཏེ། བསམ་གཏན་བཞི་བའི་དངོས་གཞི་ཉེར་
བསྡོགས་གང་ལའང་ཏིང་ངེ་འཛིན་འདི་མི་འཇོག་པའི་རྒྱུ་མཚན་ཡོད་
པའི་ཕྱིར། རླུང་འདི་དག་རྒྱུད་ཀྱིས་བསྡུས་པས་ན་སེམས་ཅན་ཞེས་
བྱ་ཡང་རྣམ་ཤེས་ཀྱིས་མ་ཟིན་པའོ། །བྱུང་བའི་རྒྱུ་གསུམ་ལས་
རྒྱུ་མཐུན་ལས་བྱུང་བ་ཁོ་ནའོ། །ས འོག་མ་ཡི་ཡིད་ཀྱིས་
གོང་མའི་རླུང་དེ་གཉིས་མི་རྟོགས་སོ། །གཉིས་པ་ལྷག་མཐོང་སྒོམ་
ཚུལ་ལ།དྲན་པ་ཉེར་བཞག་སྒོམ་ཚུལ།དྲོད་སོགས་བཞི་སྒོམ་ཚུལ།བདེན་
273

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
པ་མངོན་རྟོགས་བཅུ་དྲུག་སྒོམ་ཚུལ་དང་གསུམ། དང་བོ་ལ། དྲན་པ་
ཉེར་བཞག་བཞི་སྒོམ་ཚུལ་སྤྱིར་བསྟན་པ་དང་། ཆོས་དྲན་པ་ཉེར་་
བཞག་སྒོམ་ཚུལ་བྱེ་བྲག་ཏུ་བཤད་པ་གཉིས།དང་བོ་ནི།ཞི་གནས་གྲུབ་
པར་གྱུར་པ་ཡིས་དྲན་པ་ཉེར་བཞག་བཞི་བསྒོམ་པར་བྱ་
འོ། ། དེ་ཡང་ལུས་དང་ཚོར་བ་དང་སེམས་དང་ཆོས་
རྣམས་ལ་རང་སྤྱིའི་མཚན་ཉིད་གཉིས་སུ་ཡོངས་སུ་
བརྟགས་པས་བསྒོམ་པར་བྱའོ། །ངོ་བོ་ཉིད་ཀྱི་དྲན་ཉེ་ནི་ཤེས་
རབ་ཐོས་སོགས་ལས་བྱུང་བའོ། །དེ་ལས་གཞན་དྲན་ཉེ་ཙམ་
ནི་འབྲེལ་བ་དང་དམིགས་པ་ལས་ཀྱང་དངོས་བཏགས་
ཅི་རིགས་པར་བཞག་གོ། དྲན་ཉེ་བཞི་བོ་དེ་དག་གི་གོ་རིམ་ནི་ཇི་
ལྟར་སྐྱེ་བའི་གོ་རིམ་བཞིན་དུ་བཞག་པའོ། །གང་གི་ཕྱིར་དེ་
བཞི་བསྟན་ཅེ་ན། གཙང་བདེ་རྟག་བདག་ཏུ་ཕྱིན་ཅི་ལོག་གི་གཉེན་
པོར་དྲན་ཉེ་བཞི་བསྟན་ཏོ། །གཉིས་པ་ནི། དེ་ལྟར་ཡུལ་མ་
འདྲེས་པ་ལ་སོ་སོར་གོམས་པར་བྱས་པ་དེ་ལས་ནི་ཆོས་དྲན་
པ་· ཉེ་བར་བཞག་པ་ལུས་ཚོར་སེམས་ཆོས་སྤྱི་ལ་
དམིགས་པའི་དྲན་ཉེ་འབྱུང་ཞིང་དེའི་དམིགས་པ་ལ་གནས་ཏེ་
ཡུལ་དེ་དག་ལ་ནི་མི་རྟག་པ་དང་། སྡུག་བསྔལ་བ་དང་།
སྟོང་བ་དང་། བདག་མེད་པར་ལྟ་འོ། །གཉིས་པ་དྲོད་སོགས་
བཞི་སྒོམ་ཚུལ་ལ། དྲོད་སོགས་སྐྱེ་རིམ་གྱི་སྒོ་ནས་སྒོམ་ཚུལ། ཁྱད་ཆོས།
274

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞར་ལ་ཐེག་པ་གསུམ་གྱི་ལམ་བགྲོད་ཚུལ་དང་གསུམ།དང་བོ་ལ།སྒོམ་
ཚུལ་དངོས། ཕུང་བོ་དུ་ཡོད། ངེས་ཚིག་དང་གསུམ། དང་བོ་ནི། ཆོས་
དྲན་པ་ཉེར་བཞག་དེ་ལས་དྲོད་པར་གྱུར་པ་འབྱུང་ངོ༌། །དྲོད་
ཀྱི་ཡེ་ཤེས་དེ་ནི་བདེན་བཞིའི་སྤྱོད་ཡུལ་ཅན་དང་།རྣམ་པ་ནི་
མི་རྟག་སོགས་བཅུ་དྲུག་ཏུ་ལྟའོ། །དྲོ་བ་ལས་སྦྱོར་ལམ་
རྩེ་མོ་འབྱུང་ལ་དེ་ཡང་དམིགས་རྣམ་ནི་དྲོད་ཀྱི་ཡེ་ཤེས་
ར
དེ་དང་འདྲ་འོ། །དྲོད་རྩེ་གཉིས་ཀ་འང་ཐོག་མར་ཆོས་
དྲན་པ་ཉེར་བཞག་ཉིད་ཀྱིས་རྣམ་པ་གཏོད་ལ། ཕྱིས་སུ་དྲན་
ཉེ་གཞན་དག་གིས་ཀྱང་འཕེལ་བར་བྱེད་དོ། །རྩེ་མོ་དེ་ལས་
བཟོད་པ་འབྱུང་ལ་བཟོད་པ་ཆུང་འབྲིང་གཉིས་ཀྱིས་རྣམ་
པ་གཏོད་ཚུལ་ནི་ཇི་ལྟར་དྲོད་རྩེ་གཉིས་ཀྱིས་རྣམ་པ་གཏོད་ཚུལ་དེ་
བཞིན་ནོ། །འཕེལ་བ་ལ་ཁྱད་པར་ཡོད་དེ། བཟོད་པ་ཆུང་འབྲིང་
ཆེན་པོ་ཐམས་ཅད་ཆོས་དྲན་པ་ཉེར་བཞག་ཉིད་ཀྱིས་་་་
འཕེལ་བར་བྱེད་པའི་ཕྱིར། སྐབས་འདིར་བཟོད་པ་འབྲིང་གི་ཡེ་
ཤེས་བརྒྱ་རྩ་བཅུ་དགུ་གསུངས་པ་ནི།ཉེར་བརྒྱད་རྩ་བཞི་ཉི་ཤུ་དང་། །
བཅུ་དྲུག་བཅུ་གཉིས་བརྒྱད་དང་བཞི། །གསུམ་གཉིས་རྣམ་པ་ཐ་མ་
གཅིག ། ལན་གཉིས་བསྣན་པ་འདི་ཡི་གྲངས། །ཞེས་མཆིམས་
འཇམ་དཔལ་དབྱངས་ཀྱིས་སྡོམ་དུ་མཛད་པ་ལྟར་རོ། །དེ་ཡང་གོང་
འོག་གི་བདེན་པའི་རྣམ་པ་སོ་གཉིས་ཡོད་པ་ལས། གོང་མའི་ལམ་གྱི་
བཞི་བོར་ཏེ་ལྷག་མ་ཉེར་བརྒྱད་སྒོམ་པ་ནས་འདོད་པའི་སྡུག་བདེན་
275

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
གྱི་རྣམ་པ་བཞི་བོ་གང་རུང་གཅིག་ལན་གཉིས་སུ་སྒོམ་པའི་བར་རོ།།
བཟོད་པ་ཆེན་པོ་ནི་འདོད་པར་གཏོགས་པའི་
སྡུག་བསྔལ་གྱི་བདེན་པ་ཡུལ་དུ་བྱེད་པའོ། །བཟོད་ཆེན་དེ་
ནི་སྐད་ཅིག་མ་གཅིག་གོ། དེ་བཞིན་དུ་ཆོས་མཆོག་
ཀྱང་འདོད་པའི་སྡུག་བདེན་ལ་དམིགས་པ་དང་སྐད་ཅིག་མ་གཅིག་གི་
ཡུན་ཚད་ཅན་ཡིན་གྱི་རྒྱུན་ཆགས་པ་མིན་ནོ། །གཉིས་པ་ནི།སྦྱོར་ལམ་
བཞི་བོ་ཐམས་ཅད་འཁོར་དང་བཅས་ན་ཕུང་བོ་ལྔ་བ་
ཅན་ནོ། །འོན་ཀྱང་སྦྱོར་ལམ་དེ་དག་གི་ཐོབ་པ་ནི་སྦྱོར་ལམ་
མ་ཡིན་པས་སྦྱོར་ལམ་དེ་དང་དེར་མི་གཏོགས་སོ། །
གསུམ་པ་ནི། དེ་ལྟར་ན་ངེས་འབྱེད་ཆ་མཐུན་ནི་དྲོད་རྩེ་བཟོད་པ་
ཆོས་མཆོག་སྟེ་རྣམ་པ་བཞི་འོ། །གཉིས་པ་ཁྱད་ཆོས་ལ། སྦྱོར་
ལམ་གྱི་ངོ་བོ། རྟེན། བྲལ་ཐོབ། དེ་ལ་ལྡན་པའི་ཡོན་ཏན། ལམ་གཞན་
དུ་འཇུག་ཚུལ་དང་ལྔ།དང་བོ་ནི།སྦྱོར་ལམ་གྱི་རྣམ་པ་བཞི་ཆར་ཡང་
བསྒོམས་བྱུང་ངོ༌། །གཉིས་པ་ལ།སེམས་རྟེན་དང་ལུས་རྟེན་གཉིས།
དང་བོ་ནི། ཉེར་བསྡོགས་མི་ལྕོགས་མེད་པ་དང་ཁྱད་པར་ཅན་ལ་
སོགས་པའི་བསམ་གཏན་གྱི་དངོས་གཞི་ལྔ་སྟེ་བསམ་གཏན་
ས་དྲུག་ལ་བརྟེན་པའོ། །དྲོད་རྩེ་གཉིས་ནི་འོག་མ་་་
འདོད་ཁམས་ནའང་ཡོད་པའམ་ཞེས་པ་ནི་བཙུན་པ་དབྱངས་་
སྒྲོགས་ཀྱི་ལུགས་སོ། །གཉིས་པ་ལུས་རྟེན་ནི། ངེས་འབྱེད་ཆ་མཐུན་དེ་
276

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དག་ནི་འདོད་པའི་རྟེན་ཅན་གྱི་ལྷ་མི་དག་ལ་ཡོད་ཀྱི་
གཞན་ལ་མེད་དོ། །ཆོས་མཆོག་ཐོབ་པའི་བུད་མེད་ཀྱིས་སྐྱེ་
བ་བུད་མེད་གཉིས་ཀའི་རྟེན་ཅན་འཐོབ་པར་འགྱུར་རོ། །
གསུམ་པ་བྲལ་ཐོབ་ནི། འཕགས་པས་སྦྱོར་ལམ་དེ་དག་ས་བོར་
ནས་གཏོང་ངོ་། །དེ་ཡང་ཡིན་ཏེ། འདོད་པ་ནས་བསམ་གཏན་བཞི་
བར་སྐྱེས་པ་ན་གསུམ་པ་མན་གྱི་སྦྱོར་ལམ་གཏོང་བའི་ཕྱིར་རོ། །
འཕགས་མིན་སོ་སོའི་སྐྱེ་བོས་ནི་ས་མ་བོར་ཡང་གཏོང་བ་ཡོད་དེ།
འཆི་བ་ན་གཏོང་བས་སོ། །སོ་སྐྱེ་སྦྱོར་ལམ་དང་བོ་གཉིས་
ཐོབ་པ་ནི་དེ་དག་ལས་ཡོངས་སུ་ཉམས་པས་ཀྱང་
གཏོང་ངོ་། །སྦྱོར་ལམ་ད་ལྟར་བ་བསམ་གཏན་ཁྱད་པར་ཅན་ལས་
གཞན་པའི་བསམ་གཏན་གྱི་དངོས་གཞིས་ཐོབ་པ་དེ་ཉིད་
ཀྱིས་ཚེ་དེ་ལ་བདེན་པའང་མཐོང་ངོ་། །སྔར་སྦྱོར་
ལམ་བཟོད་འབྲིང་མན་ཆད་ལས་རྣམ་པར་ཉམས་ནས་ཕྱིས་སུ་
སླར་ཡང་ཐོབ་པའི་ཚེ་སྔོན་མེད་གསར་དུ་འཐོབ་པ་ཡིན་
གྱི་འདས་པ་ཐོབ་པ་མིན་ནོ། །རྣམ་པར་ཉམས་པ་དང་ཡོངས་སུ་
ཉམས་པ་གཉིས་ཀྱི་ངོ་བོ་ནི་ཆོས་དེ་དང་དེ་ལས་ཉམས་ནས་
མི་ལྡན་པ་ཙམ་མོ། །བཞི་བ་དེ་ལ་ལྡན་པའི་ཡོན་ཏན་ནི།སྦྱོར་ལམ་
རྩེ་མོ་ཐོབ་པ་དག་གི་དགེ་རྩ་མི་ཆད་དེ། སྐབས་དེར་
དཀོན་མཆོག་ལ་མི་ཕྱེད་པའི་དད་པ་བརྟན་པོ་ཐོབ་པའི་ཕྱིར། བཟོད་
277

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
པ་ཐོབ་ནས་ངན་སོང་དུ་མི་འགྲོའོ། །ལྔ་བ་ལམ་
གཞན་དུ་འཇུག་ཚུལ་ནི།དྲོད་རྩེ་གཉིས་ཐོབ་པའི་སློབ་མ་
ཉན་ཐོས་ནི་ཉན་ཐོས་ཀྱི་རིགས་དེ་ལས་བཟློག་ནས་ནི་
སངས་རྒྱས་སུ་འགྱུར་བ་སྲིད་དོ། །དེ་ལས་གཞན་རང་རྒྱལ་
གྱི་རིགས་སུ་འགྱུར་བ་ནི་ཉན་ཐོས་དྲོད་རྩེ་བཟོད་པ་བ་གསུམ་ཡང་
སྲིད་དོ། །གསུམ་པ་ཞར་ལ་ཐེག་པ་གསུམ་གྱི་ལམ་བགྲོད་ཚུལ་ནི།
སྟོན་པ་དང་བསེ་རུ་ལྟ་བུའི་རང་རྒྱལ་གཉིས་ཀྱིས་ངེས་་
འབྱེད་ཆ་མཐུན་ནས་རང་རང་གི་བྱང་ཆུབ་བར་གྱི་ལམ་མཐའ་
དག་བསམ་གཏན་གྱི་ཡ་མཐའ་བཞི་བ་ལ་བརྟེན་ནས་
སྟན་གཅིག་ལ་ལམ་དེ་དག་ཀུན་མངོན་དུ་བྱེད་དོ། །
སྦྱོར་ལམ་དེ་ཡི་སྔོན་དུ་ཐར་བ་ཆ་མཐུན་གྱི་དགེ་བ་འགྲོ་
དགོས་སོ། །ལམ་དུ་ཞུགས་ནས་སྐྱེ་བ་ཇི་ཙམ་ན་ཐར་བ་ཐོབ་ཅེ་ན།
ལམ་བགྲོད་པ་མྱུར་བ་ནི་སྲིད་པ་གསུམ་གྱིས་ཐར་བ་
འཐོབ་བོ། །འོན་ཀྱང་ཤིན་ཏུ་མྱུར་ན་སྲིད་པ་གཉིས་ཀྱིས་ཐར་བ་ཐོབ་
པ་ཞིག་ཀྱང་ཡོད་པར་སློབ་དཔོན་རྒྱལ་བའི་སྤས་བཞེད་དོ། །ཐར་ཆ་
དེ་ཡང་ཐོས་བསམ་ལས་བྱུང་བ་དང་། རང་གི་ངོ་བོར་གྱུར་པའི་
ལུས་ངག་ཡིད་ཀྱི་ལས་གསུམ་མོ། །ཐར་ཆའི་དགེ་བ་དེ་ནི་གླིང་
གསུམ་གྱི་མི་ཡི་ནང་ཁོ་ན་ནས་འཕེན་ཅིང་གསོག་
པར་བྱེད་ཏེ། ལྷ་ལ་སྐྱོ་བ་མེད་པ་དང་ངན་སོང་བ་ཤེས་རབ་མི་
ཡ-- 278

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསལ་བ་དང་སྒྲ་མི་སྙན་པ་དག་ལ་དེ་གཉིས་ཀ་མེད་པའི་ཕྱིར་རོ། །
གསུམ་པ་བདེན་པ་མངོན་རྟོགས་བཅུ་དྲུག་སྒོམ་ཚུལ་ལ། སྐྱེ་བའི་རིམ་
པ། གྲངས་ངེས། ས་གང་ལ་བརྟེན་པ། སྤོང་གཉེན་གྱི་ལམ་གང་ཡིན་
བཤད་པ་དང་བཞི། དང་བོ་ནི། འཇིག་རྟེན་པ་ཡི་ཆོས་མཆོག་གི་ཡེ་
ཤེས་ལས་ཆོས་ཀྱི་བཟོད་པ་ཟག་པ་མེད་པའི་ཡེ་ཤེས་སྐད་ཅིག་
མ་དང་བོ་སྐྱེའོ། །ཟག་མེད་སྐད་ཅིག་དང་བོ་དེ་ནི་འདོད་པའི་
སྡུག་བསྔལ་གྱི་བདེན་པ་ལ་དམིགས་པ་ཡིན་ནོ། །སྡུག་
བསྔལ་ཆོས་བཟོད་དེ་ནས་ནི་འདོད་པའི་སྡུག་བདེན་དེ
ཉིད་ལ་དམིགས་པའི་ཆོས་ཤེས་སྐྱེའོ། །དེ་བཞིན་དུ་
སྡུག་བསྔལ་ལྷག་མ་སྟེ་གོང་མའི་སྡུག་བདེན་ལ་དམིགས་
པའི་རྗེས་བཟོད་དང་རྗེས་ཤེས་རིམ་བཞིན་སྐྱེ་ལ། བདེན་
པ་གཞན་གསུམ་ལ་དམིགས་པའི་ཆོས་བཟོད་ཆོས་ཤེས་རྗེས་
བཟོད་རྗེས་ཤེས་སོགས་སྐྱེ་ཚུལ་ཡང་དེ་བཞིན་ནོ། །གཉིས་པ་ནི།དེ
ལྟར་ན་བདེན་པ་མངོན་པར་རྟོགས་པའི་ལམ་
འདི་ནི་སེམས་ཀྱི་སྐྲད་ཅིག་མ་བཅུ་དྲུག་གོ།མངོན་པར་
རྟོགས་པ་དེ་ཡང་རྣམ་པ་གསུམ་སྟེ། མཐོང་བ་མངོན་
རྟོགས། དམིགས་པ་མངོན་རྟོགས་བྱ་བ་མངོན་རྟོགས་ཞེས་
བྱའོ། །དེ་ལ་དང་བོ་ནི་མཐོང་ལམ་གྱི་ངོ་བོར་གྱུར་པའི་ཟག་མེད་ཀྱི་
ཤེས་རབ་ཐམས་ཅད་དོ། །གཉིས་པ་ནི་ཤེས་རབ་དེ་མཚུངས་ལྡན་
དང་བཅས་པའོ།།གསུམ་པ་ནི་མཚུངས་ལྡན་ཡིན་མིན་གྱི་མཐོང་
279

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
ལམ་ཐམས་ཅད་དོ། །གསུམ་པ་ནི། ཤེས་བཟོད་སྐད་ཅིག་མ་བཅུ་དྲུག་
པོ་དེ་དག་ནི་སྦྱོར་ལམ་ཆོས་མཆོག་དང་ས་གཅིག་
སྟེ། ཆོས་མཆོག་བསམ་གཏན་ས་དྲུག་གང་ལ་བརྟེན་ན་སྐད་ཅིག་མ་
བཅུ་དྲུག་པོ་ཡང་ས་དེ་ལ་བརྟེན་པས་ཁྱབ་པའི་ཕྱིར།བཞི་བ་ནི།མཐོང་
ལམ་བཟོད་པ་དང་ཤེས་པ་དག་ནི་གོ་རིམ་བཞིན་
བར་ཆད་མེད་ལམ་དང་རྣམ་གྲོལ་ལམ་མོ། །དེ་ལ་སྐད་ཅིག་
མ་དང་བོ་བཅོ་ལྔ་ནི་སྔར་མ་མཐོང་བའི་བདེན་པ་
གསར་དུ་མཐོང་བའི་ཕྱིར་ན་མཐོང་བའི་ལམ་
ཞེས་བྱའོ། །དེས་ན་བཅུ་དྲུག་པ་ལམ་རྗེས་ཤེས་ནི་མཐོང་ལམ་མ་ཡིན་
ཏེ། སྐད་ཅིག་མ་བཅོ་ལྔའི་དུས་སུ་ཁམས་གསུམ་གྱི་བདེན་པ་རྣམས་
རྫོགས་པར་མཐོང་ཟིན་པའི་ཕྱིར་རོ། །གཉིས་པ་རྟེན་གང་ཟག་གི་
རྣམ་གཞག་ལ། ཞུགས་འབྲས་ཀྱི་རྣམ་བཞག་སྤྱིར་བསྟན་པ། ནང་ཚན་
གྱི་སྒོ་ནས་བདུན་དུ་དབྱེ་བ། གང་ཟག་གི་རིགས་བསྡུ་བ་དང་གསུམ།
དང་བོ་ལ། རྒྱུན་ཞུགས་དང་ཆགས་བྲལ་སྔོན་སོང་གི་རྣམ་གཞག
འབྲས་བུ་རིམ་གྱིས་པའི་རྣམ་གཞག་གཉིས།དང་བོ་ནི། དབང་བོ་རྣོ་
རྟུལ་གཉིས་ནི་མཐོང་ལམ་དེ་དག་ཏུ་ཞུགས་པ་ན་རྟུལ་བོ་ལ་
དད་པའི་རྗེས་སུ་འབྲང་བ་དང༌། རྣོན་པོ་ལ་ཆོས་ཀྱི་རྗེས་
སུ་འབྲང་བ་ཞེས་བྱ་བའི་མིང་འཐོབ་བོ། །མཐོང་ལམ་པ་དེ་
གཉིས་ཀྱིས་སྔར་འདོད་ཁམས་ཀྱི་སྒོམ་པས་སྤང་བྱ་གཅིག་ཀྱང་
མ་སྤངས་ན་དེའི་ཚེ་འབྲས་བུ་དང་བོ་ལ་ཞུགས་པ་འོ། །
280

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེར་མ་ཟད་འདོད་པའི་སྒོམ་སྤང་རྣམ་པ་ལྔའི་བར་དུ་
བཅོམ་ནའང་འབྲས་བུ་དང་བོ་ལ་ཞུགས་པ་ཡིན་ནོ། །འབྲས་
བུ་གཉིས་པ་ལ་ཞུགས་པ་ནི་མཐོང་ལམ་པ་སྔར་འདོད་ཉོན་
དགུ་བ་ཚུན་ཆད་དྲུག་པ་ནས་བརྒྱད་པའི་བར་དུ་ཟད་པ་
དག་ཡིན་ནོ།།འདོད་པའམ་ཡང་ན་གོང་མ་ཅི་ཡང་མེད་
མན་ཆད་ལས་འདོད་ཆགས་དང་བྲལ་བ་ཞིག་
ཡིན་ན་མཐོང་ལམ་གྱི་ཚེ་འབྲས་བུ་གསུམ་པ་ལ་ཞུགས་པ _འོ། །
གང་ཞིག་མཐོང་ལམ་གྱི་ཚེ་འབྲས་བུ་གང་ལ་ཞུགས་པ་ཡིན་
ན་དེ་ནི་བཅུ་དྲུག་པ་ལམ་རྗེས་ཤེས་ལ་གནས་པ་དེའི་ཚེ་
དེ་དང་དེའི་འབྲས་བུ་ལ་གནས་པ་ཞེས་་་་
བྱའོ། །བཅུ་དྲུག་པ་ཐོབ་པ་དེ་ཚེ་དབང་བོ་རྣོ་རྟུལ་དག་ལ་
དད་པས་མོས་པ་དང་མཐོང་བས་ཐོབ་པ་ཞེས་བྱ་བའི་མིང་
འཐོབ་བོ། །འདོད་ཉོན་ལྔ་བ་མན་ཆད་སྤངས་པའི་བཅུ་དྲུག་པ་དེ་ནི་
རྒྱུན་ཞུགས་ཀྱི་འབྲས་བུ་ཐོབ་པ་ཙམ་ལས་ཕྱིར་འོང་
ཞུགས་པ་མིན་ཏེ།དེའི་ཚེ་འབྲས་བུ་ལ་གནས་པ་ཁྱད་པར་
ཅན་གྱི་ལམ་ཐོབ་པ་མེད་པས་སོ། །དེ་ཡི་ཕྱིར་འབྲས་
གནས་ཁྱད་པར་ཅན་ཐོབ་པར་བྱ་བའི་ཕྱིར་མི་བརྩོན་པ་ནི་
ཕྱིར་འོང་ཞུགས་པ་སོགས་མ་ཡིན་ནོ། །གཉིས་པ་འབྲས་
བུ་རིམ་གྱིས་པའི་རྣམ་གཞག་ལ།སྤང་བྱ་སྤོང་ཚུལ་དང་།ཞུགས་གནས་
281

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
དངོས་གཉིས། དང་བོ་ནི། ས་དང་ས་ན་ཉེས་པའམ་སྒོམ་སྤང་
རྣམ་པ་དགུ་དགུ་ཡོད་པ་དེ་བཞིན་དུ་ནི་ཡོན་ཏན་
གཉེན་པོ་རྣམས་ཀྱང་ཆུང་ངུ་དང་འབྲིང་དང་ཆེ་
བ་རྣམས་ཀྱི་རེ་རེ་ལའང་ཆུང་ངུ་ལ་སོགས་པ་གསུམ་
གསུམ་ཐ་དད་དུ་ཡོད་པའི་ཕྱིར། གཉིས་པ་ཞུགས་གནས་
དངོས་ལ།རྒྱུན་ཞུགས་འབྲས་གནས།ཕྱིར་འོང་ཞུགས་གནས།ཕྱིར་མི་
འོང་ཞུགས་གནས།དགྲ་བཅོམ་ཞུགས་གནས་དང་བཞི།དང་པོ་ལ།ཙམ་
པོ་བ་དང་། ཁྱད་པར་ཅན་གཉིས། དང་བོ་ནི། རྒྱུན་ཞུགས་འབྲས་
གནས་སྒོམ་པས་སྤང་བྱ་གཅིག་ཀྱང་མ་ཟད་ཅིང་འདོད་
པར་དགོས་མཐུན་གྱི་སྲིད་པ་བདུན་ལེན་པ་ནི་མཆོག་ཏུའམ་དེ་
ལྟར་ཐོགས་ན་སྲིད་པ་ལན་བདུན་པ་འོ། །དེ་ཡང་ཡིན་ཏེ།
མདོ་ལས། ལྷ་དང་མི་རྣམས་ཀྱི་ནང་དུ་ལན་བདུན་འཁོར་ཞིང་སོང་
ནས་སྡུག་བསྔལ་གྱི་མཐར་བྱེད་དོ།།ཞེས་གསུངས་པའི་ཕྱིར་རོ། །
གཉིས་པ་ནི།འདོད་པའི་སྒོམ་སྤང་རྣམ་པ་གསུམ་མམ་
རྣམ་པ་བཞི་ཙམ་ལས་གྲོལ་བ་གང་ཞིག་འདོད་པར་
རིགས་མཐུན་གྱི་སྐྱེ་སྲིད་གཉིས་ངེས་པར་ལེན་ལ་བཞི་མི་ལེན་པའི་
རྒྱུན་ཞུགས་འབྲས་གནས་ཁྱད་པར་ཅན་ནི། ཚེ་གཉིས་སམ་
གསུམ་དུ་རིགས་ནས་རིགས་སུ་སྐྱེ་བའོ། །གཉིས་པ་ཕྱིར་འོང་་
ཞུགས་གནས་ལ།ཞུགས་པ་དང་། གནས་པ་གཉིས།དང་བོ་ནི།འདོད་
པའི་སྒོམ་སྤང་རྣམ་པ་ལྔ་ཡི་བར་དུ་བཅོམ་པའི་སྒོམ་ལམ་
282

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་དེ་ནི་རྒྱུན་ཞུགས་འབྲས་གནས་སུ་མ་ཟད་འབྲས་བུ་
གཉིས་པ་ལ་ནི་ཞུགས་པའང་ཡིན་ནོ། །གཉིས་པ་འབྲས་གནས་ལ།
ཙམ་པོ་བ་དང་།ཁྱད་པར་ཅན་གཉིས། དང་བོ་ནི།འདོད་ཉོན་རྣམ་
པ་དྲུག་པ་ཟད་པར་གྱུར་པ་དེ་ནི་ལན་ཅིག་ཕྱིར་འོང་བ་ཡིན་
ནོ། །གཉིས་པ་ནི། འདོད་ཉོན་གྱི་ཉེས་པའི་ཆ་བདུན་པ་
དང་བརྒྱད་པ་ཟད་པ་སྟེ་སྤངས་པས་འདོད་པར་སྐྱེ་ངེས་
ཀྱི་ཕྱིར་འོང་ནི་དགྲ་བཅོམ་ཐོབ་པ་ལ་ཚེ་གཅིག་དང་ཕྱིར་མི་
འོང་ཐོབ་པ་ལ་བར་ཆད་གཅིག་པ་དང་བཅས་པ་ཡིན་ནོ། །
གསུམ་པ་ཕྱིར་མི་འོང་ཞུགས་གནས་ལ། ཞུགས་པ་དང་། འབྲས་གནས་
གཉིས། དང་བོ་ནི། ཕྱིར་འོང་དེ་ནི་འབྲས་བུ་གསུམ་པ་ལ་ནི་ཞུགས་
པའང་ཡིན་ནོ། །གཉིས་པ་འབྲས་གནས་ལ། མདོར་བསྟན་དང་།
རྒྱས་བཤད་གཉིས།དང་བོ་ནི།དེ་དགུ་ཟད་པས་ཕྱིར་མི་འོང་། །གཉིས་
པ་ལ།གཟུགས་སུ་ཉེར་འགྲོ གཟུགས་མེད་ཉེར་འགྲོ མཐོང་ཆོས་
ཞི་སོགས།ཚེ་ཡོངས་གྱུར།ལུས་མངོན་བྱེད་དང་ལྔ།དང་བོ་ལ།རྩ་བའི་
སྒོ་ནས་ལྔར་དབྱེ་བ་དང་།གོང་འཕོ་བྱེ་བྲག་ཏུ་བཤད་པ་གཉིས།དང་བོ་
ནི། གཟུགས་སུ་ཉེར་འགྲོ་དེ་ལ་ནི་རྣམ་པ་ལྔ་སྟེ།བར་
འདའ་བ། སྐྱེས་འདའ་བ། མངོན་པར་འདུ་བྱེད་དང་བཅས་
ཏེ་འདའ་བ།མངོན་པར་འདུ་བྱེད་མེད་པར་ཡོངས་སུ་
མྱ་ངན་ལས་འདའ་བ་དང་། གོང་དུ་འཕོ་བ་རྣམས་སོ། །
283

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
གཉིས་པ་ནི།གོང་འཕོ་དེ་ནི་བསམ་གཏན་སྤེལ་བསྒོམ་བྱས་
ན་འོག་མིན་གྱི་མཐར་ཐུག་པར་འགྲོ་འོ། །དེ་ཡང་རྣམ་
པ་གསུམ་སྟེ། འཕར་བ་དང་། ཕྱེད་དུ་འཕར་བ་དང་།
གནས་ཐམས་ཅད་དུ་འཆི་འཕོ་བའོ། །དེ་ལས་གཞན་
བསམ་གཏན་སྤེལ་བསྒོམ་མ་བྱས་ན་སྲིད་པའི་རྩེ་མོ་བར་
དུ་འགྲོ་འོ། །གཉིས་པ་གཟུགས་མེད་ཉེར་འགྲོ་ནི།གཞན་ནི་
གཟུགས་མེད་འགྲོ་རྣམ་བཞི། །དེ་ཡང་སྐྱེས་འདའ་བ་ནས་གོང་་་་་་
འཕོའི་བར་རོ། །གསུམ་པ་མཐོང་ཆོས་ཞི་སོགས་ལ། དངོས་དང་།
གཟུགས་སུ་ཉེར་འགྲོ་དགུར་བཤད་པ། དེ་དག་གི་ཁྱད་པར། སྐྱེས་བུ་
དམ་པའི་འགྲོ་བ་ངོས་བཟུང་བ་དང་བཞི། དང་བོ་ནི། དེ་དག་ལས་
གཞན་མཐོང་ཆོས་ཞི་ནི་མཐོང་ཆོས་འདི་ལ་མྱ་ངན་
ལས་འདའ་འོ། །གཉིས་པ་ནི། བར་འདའ་བ་སྐྱེས་འདའ་བ་
གོང་འཕོ་སྟེ་གསུམ་པོ་རེ་རེ་ལ་ཡང་རྣམ་པ་གསུམ་
གསུམ་ཕྱེ་ནས་གཟུགས་སུ་ཉེར་འགྲོ་དགུར་བཤད་དོ། །གསུམ་པ་ནི།
དགུ་བོ་དེ་དག་གི་ནི་ཁྱད་པར་རྣམས།ལས་དང་དབང་བོ་
དང་ཉོན་མོངས་སོགས་ཀྱི་བྱེ་བྲག་ལས་སོ། །དེ་ཡང་
བར་འདའ་བ་གསུམ་དང་། སྐྱེས་འདའ་བ་གསུམ་དང་། འཕར་བ་
གསུམ་ནི་རིམ་པ་བཞིན་བར་སྲིད་ཙམ་མངོན་པར་འགྲུབ་པ་དང་སྐྱེས་
ནས་མྱོང་བར་འགྱུར་བ་དང་ལན་གྲངས་གཞན་ལ་མྱོང་བར་འགྱུར་
བའི་ལས་ཅན་ཡིན་པ་དང་།དབང་བོ་རྣོ་འབྲིང་རྟུལ་གསུམ་དང་།ཉོན་
284 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མོངས་ཆུང་འབྲིང་ཆེ་བའི་ཁྱད་པར་ཡོད་ལ། སུམ་ཚན་དང་བོ་གཉིས་
ཀྱི་ནང་ཚན་ལ་ཡང་དབང་བོ་དང་ཉོན་མོངས་པའི་ཁྱད་པར་ཡོད་
ཅིང་། སུམ་ཚན་ཐ་མ་ལ་ལས་དབང་ཉོན་མོངས་གསུམ་ཀའི་ཁྱད་པར་
ཡོད་དོ། །འོན་ཀྱང་འདིའི་ལས་ཀྱི་ཁྱད་པར་ནི་ལན་གྲངས་གཞན་
མྱོང་གི་ནང་ཚན་གྱི་ཁྱད་པར་རོ། །བཞི་བ་སྐྱེས་བུ་དམ་པའི་འགྲོ་བ་
ངོས་བཟུང་བ་ནི།དགུ་བོ་དེ་དག་ལས་གོང་དུ་འཕོ་བ་ལ་དབྱེ་བ་
མ་ཕྱེ་བར་དམ་པའི་འགྲོ་བ་བདུན་དུ་འདོད་དོ། །ཅིའི་ཕྱིར་
འདི་བདུན་ལ་དམ་པ་ཞེས་བརྗོད་ཅེ་ན།དམ་པ་དགེ་བ་དང་
མི་
དམ་མིན་མི་དགེ་བ་ལ་རིམ་པ་ལྟར་འཇུག་པ་དང་
འཇུག་པའི་ཕྱིར་དང་། འགྲོ་བ་གང་དུ་སོན་པ་དེར་ཕྱིར་
མི་འོང་བའི་ཕྱིར་ན་དེ་དག་ལ་དམ་པ་ཞེས་བརྗོད་
དོ། །བཞི་བ་ཚེ་ཡོངས་གྱུར་ལ། དངོས་དང༌། ཞར་བྱུང་བསམ་གཏན་
སྤེལ་སྒོམ་བཤད་པ་གཉིས། དང་བོ་ནི། འདོད་པར་ཚེ་ཡོངས་སུ་
གྱུར་པའི་འཕགས་པ་ནི། ཁམས་གཞན་དུ་ནི་འགྲོ་བ་མེད་དོ།།
འདོད་པར་ཚེ་ཡོངས་འགྱུར་གྱི་འཕགས་པ་དེ་དང་ཁམས་
གོང་མར་སྐྱེས་པའི་འཕགས་པ་རྣམས་ནི་ཡོངས་
ཉམས་པ་དང་དབང་བོ་འཕོ་བ་སོགས་མི་སྟེན་
ནོ། །གཉིས་པ་ནི། སྤེལ་སྒོམ་བྱེད་པ་དག་གིས་དང་བོར་བསམ་
གཏན་བཞི་བའི་དངོས་གཞི་ཟག་བཅས་ཟག་མེད་དག་སྤེལ་
བར་བྱེད་དེ། དེ་ནི་སྐྱོན་བརྒྱད་ལས་གྲོལ་བའི་ཕྱིར་རོ། །གང་གི་ཚེ་
285

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
བསམ་གཏན་བཞི་བའི་དངོས་གཞི་ཟག་མེད་སྐད་ཅིག་མ་གཉིས་ཀྱི་
བར་དུ་ཟག་བཅས་སྐད་ཅིག་མ་གཅིག་བཅུག་སྟེ་སྐད་ཅིག་མ་
དེ་དག་ནི་བསྲེས་པས་སྤེལ་མའི་དངོས་གཞི་གྲུབ་པ་ཡིན་
ནོ། །དེ་ལྟར་སྤེལ་བའི་དགོས་པ་ནི། དབང་བོ་རྣོན་པོས་གནས་གཙང་
དུ་སྐྱེ་བའི་ཕྱིར་དང་།མཐོང་ཆོས་ལ་བདེ་བར་གནས་པར་
བྱ་བའི་ཕྱིར་དང་། ཕྱིར་མི་འོང་དབང་རྟུལ་རྣམས་ཀྱིས་ཉོན་
མོངས་པས་ནི་འཇིགས་ཕྱིར་ཡང་སྤེལ་བར་བྱེད་དོ།།སྤེལ་སྒོམ་
དེ་ནི་ཆུང་ངུ་སུམ་སྤེལ་ལ་སོགས་པ་རྣམ་པ་ལྔ་ཡི་ཕྱིར་ན།
གནས་གཙང་གི་སྐྱེ་བའང་མི་ཆེ་བ་ལ་སོགས་པ་རྣམ་པ་
ལྔ་ཁོ་ན་འོ། །ལྔ་བ་ལུས་མངོན་བྱེད་ནི།འགོག་པ་ཐོབ་པའི་ཕྱིར་མི་
འོང་། །ལུས་ཀྱིས་མངོན་སུམ་བྱེད་པར་འདོད། །བཞི་བ་དགྲ་བཅོམ་
ཞུགས་གནས་ལ།ཞུགས་པ་དང་།འབྲས་གནས་གཉིས།དང་བོ་ནི།སྲིད་
རྩེའི་བར་ཆ་བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །
སྲིད་ཉོན་དགུ་བའི་དངོས་གཉེན་བར་ཆད་མེད་ལམ་པ་
ཡང་དགྲ་བཅོམ་ཞུགས་པའོ། །བར་ཆད་མེད་ལམ་_ དེ་ནི་རྡོ་
རྗེ་ལྟ་བུའི་ཏིང་ངེ་འཛིན་ཡིན་ཏེ། ཕྲ་རྒྱས་ཐམས་ཅད་གཞོམ་
པར་བྱེད་པའི་ཕྱིར་རོ། །དེ་ཡང་བསམ་གཏན་ས་དྲུག་སེམས་རྟེན་
བྱས་པའི་རྡོར་ཏིང་རེ་རེ་ལ་ལྔ་བཅུ་རྩ་གཉིས་རེ་ཡོད་དེ། ས་དགུའི་
འགོག་བདེན་ལ་དམིགས་པའི་སོ་དྲུག ཁམས་གོང་འོག་གི་ལམ་
བདེན་ལ་དམིགས་པའི་བརྒྱད།སྲིད་རྩེ་སྡུག་ཀུན་ལ་དམིགས་པའི་རྡོར་
286

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཏིང་བརྒྱད་རེ་ཡོད་པའི་ཕྱིར། གཟུགས་མེད་དང་བོ་གསུམ་གྱི་རིམ་པ་
བཞིན་རྡོར་ཉིད་ཉེར་བརྒྱད་དང་ཉེར་བཞི་དང་ཉི་ཤུ་ཡོད་དེ། གོང་
མའི་ལམ་བདེན་ལ་དམིགས་པའི་བཞི།སྲིད་རྩེའི་སྡུག་ཀུན་ལ་དམིགས་
༽པའི་བརྒྱད་དེ་རྡོར་ཏིང་བཅུ་གཉིས་ནི་གསུམ་ག་ལ་ཡོད་ཅིང་རང་ས་
དང་གོང་སའི་འགོག་པ་ལ་དམིགས་པའི་རིམ་པ་བཞིན་བཅུ་དྲུག་དང་
བཅུ་གཉིས་དང་བརྒྱད་ཡོད་པའི་ཕྱིར། དེ་ལྟར་ན་ས་དང་དམིགས་པ་
དང་རྣམ་པ་གསུམ་ཆར་གྱིས་དབྱེ་བའི་རྡོར་ཏིང་སུམ་བརྒྱ་གྱ་་་་
བཞིའོ། །གཉིས་པ་དགྲ་བཅོམ་འབྲས་གནས་ལ། དངོས་དང་། ཁྱད་
ཆོས་རྒྱས་པར་བཤད་པ། འབྲས་གནས་ཀྱི་དབྱེ་བ་དང་གསུམ་དང་བོ་
ནི། སྲིད་ཉོན་དགུ་བ་དེ་ཟད་པའི་ཟད་ཆ་ཐོབ་པ་དང་
ལྷན་དུ་ཟད་པ་ཤེས་པ་སྐྱེའོ། །དེ་ཚེ་འཕགས་པ་དེ་
ལ་མི་སློབ་པ་དང་དགྲ་བཅོམ་པའི་འབྲས་བུ་ལ་་
གནས་པ་ཞེས་བྱའོ། ། གཉིས་པ་ཁྱད་ཆོས་རྒྱས་པར་བཤད་པ་ལ།
ཆགས་བྲལ་གྱི་རྣམ་གཞག་དང་། དགེ་སྦྱོང་ཚུལ་གྱི་རྣམ་གཞག་གཉིས།
དང་བོ་ལ།ལམ་གང་གིས་ཆགས་པ་དང་བྲལ་བ།བྲལ་བའི་ཐོབ་པ་རྙེད་
ཚུལ།ས་གང་གིས་གང་ལ་ཆགས་པ་དང་བྲལ་བ།འཇིག་རྟེན་པའི་ལམ
གྱི་དམིགས་རྣམ་བཤད་པ་དང་བཞི།དང་བོ་ནི།འཇིག་རྟེན་ལས་
འདས་པའི་ཟག་པ་མེད་པའི་ལམ་ཉིད་ཀྱིས་སྲིད་རྩེ་ལས་
འདོད་ཆགས་དང་བྲལ་བར་འགྱུར་གྱི་འཇིག་རྟེན་པས་
ནི་མ་ཡིན་ནོ། །སྲིད་རྩེ་ལས་གཞན་པའི་འོག་ས་བརྒྱད་ལས་
ནི་འཇིག་རྟེན་དང་འཇིག་རྟེན་ལས་འདས་པའི་ལམ་རྣམ་པ་་་་
287

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
གཉིས་ཀྱིས་འདོད་ཆགས་དང་བྲལ་བར་བྱེད་དོ། །གཉིས་པ་ནི།
ལ་
འཇིག་རྟེན་པ་ཡིས་ཆགས་བྲལ་བྱས་པའི་འཕགས་པ་
བྲལ་བའི་ཐོབ་པ་ཟག་བཅས་ཟག་མེད་རྣམ་པ་གཉིས་
སོ། །སྡེ་བ་ཁ་ཅིག་འཇིག་རྟེན་ལས་འདས་པའི་ལམ་
རྣམས་. ཀྱིས་འདོད་ཆགས་དང་བྲལ་བར་བྱས་ཀྱང་བྲལ་
བའི་ཐོབ་པ་ཟག་བཅས་ཟག་མེད་གཉིས་ཀ་འདྲེན་ཏེ། དེ་ལྟར་མིན་ན་
འདས་ལམ་གྱི་ས་ཅི་ཡང་མེད་མན་ཆད་ཀྱི་ཉོན་མོངས་སྤངས་པའི་
ཕྱིར་མི་འོང་དབང་རྟུལ་བསམ་གཏན་ལ་བརྟེན་ནས་དབང་བོ་རྣོན་
པོར་འཕོས་པ་ན་བྲལ་ཐོབ་ཟག་མེད་བཏང་ལ་ས་དེ་དག་གི་
ཉོན་མོངས་མི་ལྡན་པ་གང་ཞིག་དེའི་ཚེ་བྲལ་ཐོབ་ཟག་བཅས་ཀྱང་
མེད་ན་ས་དེ་དག་གི་ཉོན་མོངས་དང་ལྡན་པར་འགྱུར་བའི་ཕྱིར་
ཞེས་ཟེར་རོ། །དེ་ནི་མི་འཐད་དེ།སྲིད་རྩེའི་ཉོན་མོངས་པའི་
ཕྱེད་དམ་བརྒྱད་པ་མན་ཆད་ལས་རྣམ་པར་གྲོལ་བའི་
ཕྱིར་མི་འོང་དབང་རྟུལ་བསམ་གཏན་ལ་བརྟེན་ནས་དབང་བོ་རྣོན་
པོར་འཕོས་པ་ན་བྲལ་ཐོབ་ཟག་མེད་བཏང་ལ། སྲིད་ཉོན་དེ་དག་དང་
བྲལ་བའི་ཐོབ་པ་ཟག་བཅས་ཡེ་ནས་མེད་པས་བྲལ་ཐོབ་གཉིས་གང་
ཡང་མེད་ཀྱང་སྲིད་ཉོན་དེ་དག་མི་ལྡན་པ་དང་།སོ་སྐྱེ་བསམ་གཏན་
དང་བོ་ནས་བསམ་གཏན་གཉིས་པ་སོགས་ས་གོང་དུ་སྐྱེས་པ་
ན་ས་འོག་མའི་ཉོན་མོངས་དང་བྲལ་བའི་ཐོབ་པ་ཟག་བཅས་ཟག་
མེད་གཉིས་ཀའི་གང་ཡང་མེད་ཀྱང་ས་འོག་མའི་ཉོན་མོངས་དང་མི་
288

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལྡན་པ་བཞིན་ནོ། །འདི་ལ་ས་འོག་མའི་ཉོན་མོངས་དང་།ཉོན་
མོངས་དེ་དང་བྲལ་བའི་ཐོབ་པ་ཟག་བཅས་ཟག་མེད་གང་ཡང་མི་
ལྡན་ཏེ། ས་གོང་མ་བ་ལ་འོག་མའི་ཉོན་མོངས་ལྡན་པ་མི་སྲིད་པའི་
ཕྱིར་དང་། བསམ་གཏན་གཏོགས་པའི་དགེ་བ་ནི། ས་འཕོས་ཉམས་པ་
དག་གིས་གཏོང༌། །ཞེས་བཤད་ཟིན་པའི་ཕྱིར་དང༌། སོ་སྐྱེ་ཡིན་པའི་
ཕྱིར་རོ། །གསུམ་པ་ས་གང་གིས་གང་ལ་ཆགས་པ་དང་བྲལ་བ་ནི།ཟག་
མེད་ཀྱི་ཉེར་བསྡོགས་མི་ལྕོགས་མེད་པ་ཡིས་འདོད་པ་ནས་
སྲིད་རྩེའི་བར་གྱིས་ཐམས་ཅད་ལས་ནི་འདོད་ཆགས་དང་
བྲལ་བར་བྱེད་དོ། །བསམ་གཏན་དང་བོ་གཉིས་དང་འདོད་པ་སྟེ་
ས་གསུམ་གྱི་ཉོན་མོངས་པ་ལས་རང་རང་གི་གོང་སའི་ཉེར་
བསྡོགས་ཀྱིས་རྒྱལ་བ་ལ་བསམ་གཏན་ནམ་ཉེར་བསྡོགས་
ཅི་རིགས་སེམས་རྟེན་བྱས་པ་ལས་མཐའི་རྣམ་གྲོལ་ལམ་
དགུ་བ་སྐྱེའོ། །དེ་ཡང་རིམ་པ་ལྟར་དབང་བོ་རྣོ་རྟུལ་གྱི་དབང་དུ་བྱས་
པ་སྟེ།དེའི་ཚེ་ཉེར་བསྡོགས་ཀྱི་ཚོར་བ་བཏང་སྙོམས་དང་དངོས་གཞིའི་
ཚོར་བ་བདེ་བ་དག་སྤོ་བར་ནུས་པ་དང་མི་ནུས་པའི་ཕྱིར་རོ། །ས་
གསུམ་པོ་དེའི་གོང་མའི་རྣམ་གྲོལ་ལམ་དགུ་བ་དག་ནི་དངོས་
གཞི་ཁོ་ན་ཡིན་གྱི་ཉེར་བསྡོགས་ལས་མིན་ཏེ།བསམ་གཏན་བཞི་
བ་ཡན་ཆད་ཀྱི་ཉེར་བསྡོགས་དང་དངོས་གཞིའི་ཚོར་བ་བཏང་སྙོམས་
སུ་འདྲ་བས་དེ་དག་གི་ཚེ་དངོས་གཞི་ངང་གིས་འབྱུང་བས་སོ།།
འཕགས་པ་སྟེ་ཟག་མེད་ཀྱི་དངོས་གཞི་བརྒྱད་ཀྱིས་རང་
289

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
སའམ་གོང་ས་ལས་རྒྱལ་བར་འགྱུར་གྱི་འོག་ས་ལས་མིན་ཏེ། དེ་
ལས་ཉེར་བསྡོགས་ཀྱིས་རྒྱལ་ཟིན་པའི་ཕྱིར། བཞི་བ་འཇིག་རྟེན་པའི་
ལམ་གྱི་དམིགས་རྣམ་བཤད་པ་ལ། དེ་དངོས་དང་། འདས་ལམ་གྱི་
མཐར་གྲོལ་ལམ་སྐྱེ་ཚུལ་བཤད་པ་གཉིས།དང་བོ་ནི།འཇིག་རྟེན་པ་ཡི་
རྣམ་གྲོལ་ལམ་དང་།བར་ཆད་མེད་ལམ་ནི་གོ་རིམ་བཞིན་
དུ་ཞི་བ་དང་གྱ་ནོམ་པ་དང་ངེས་པར་འབྱུང་བ་ལ་
སོགས་པའི་རྣམ་པ་ཅན་དང་། རགས་པ་དང་ཐ་བ་ངན་པ་དང་
རྩིག་པ་སྟུག་པོ་ལ་སོགས་པའི་རྣམ་པ་ཅན་དང་།དམིགས་
པ་ནི་ས་གོང་མ་དང་འོག་མའི་སྤྱོད་ཡུལ་ཅན་ནོ། །
གཉིས་པ་ནི།གལ་ཏེ་དགྲ་བཅོམ་པ་མི་གཡོ་བའི་ཆོས་ཅན་
ཀ
ཞིག་ཡིན་ན་ཟད་པ་ཤེས་པ་ལས། མི་སྐྱེའི་བློ་གྲོས་
སམ་མི་སྐྱེ་བ་ཤེས་པ་སྐྱེའོ། །གལ་ཏེ་མི་གཡོ་བའི་ཆོས་ཅན་ཞིག་
མིན་ན་ནི་ཟད་པ་ཤེས་པའི་མཇུག་ཐོགས་སུ་ཟད་པ་ཤེས་
པའི་ཡེ་ཤེས་སམ་མི་སློབ་པའི་ལྟ་བ་གང་རུང་ཞིག་་
སྐྱེའོ། །མི་སློབ་པའི་ལྟ་བ་དེ་ནི་དགྲ་བཅོམ་པ་ཉམས་པའི་ཆོས་
ཅན་ཡིན་མིན་ཐམས་ཅད་ལ་ཟད་པ་ཤེས་པའི་མཇུག་ཐོགས་སུ་
སྐྱེ་བ་སྲིད་དོ། །གཉིས་པ་དགེ་སྦྱོང་ཚུལ་གྱི་འབྲས་བུའི་རྣམ་བཞག་ལ།
ངོ་བོ་དབྱེ་བ་དང་བཅས་པ། མདོ་དང་འགལ་བའི་རྩོད་པ་སྤོང་བ། མ་
ཁྱབ་སྙམ་པའི་དོགས་པ་གཅོད་པ། འཐོབ་ཚུལ་དང་བཞི། དང་བོ་ནི།
དགེ་སྦྱོང་ཚུལ་ནི་དྲི་མེད་བར་ཆད་མེད་ལམ་ཡིན་ཞིང་དེའི་
290

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འབྲས་བུ་ལ་འདུས་བྱས་རྣམ་གྲོལ་ལམ་དང༌། འདུས་མ་
བྱས་འགོག་བདེན་གཉིས་ཡོད་དོ། །དེ་དག་རེ་རེ་ལའང་དབྱེ་
བ་ནི་བརྒྱད་ཅུ་རྩ་དགུ་རྒྱད་ཅུ་རྩ་དགུའོ། དེ་ཡང་འདུས་བྱས་
རྣམ་གྲོལ་ལམ། འདུས་མ་བྱས་ཟད་པ་འགོག་བདེན་
རྣམས་དང་བཅས་པའོ། །གཉིས་པ་ནི། འབྲས་བུ་བཞིར་རྣམ་
པར་བཞག་པ་ལ་ནི་རྒྱུ་མཚན་རྣམ་པ་ལྔ་དག་ནི་སྲིད་
པའི་ཕྱིར་རོ། །རྒྱུ་མཚན་ལྔ་བོ་གང་ཞེ་ན།འབྲས་བུ་དེ་དང་ཐོབ་
པ་ལ་རང་རང་གི་སྔོན་གྱི་ཞུགས་པའི་ལམ་བཏང་བ་
དང་།དེ་ལས་གཞན་འབྲས་གནས་ཀྱི་ལམ་ཐོབ་པ་དང་།ཟད་
པ་རྣམས་བསྡོམས་པའི་ཐོབ་པ་གཅིག་རྙེད་པ་དང་།
བདེན་པ་བཞི་ལ་དམིགས་པའི་ཆོས་ཤེས་བཞི་དང་རྗེས་ཤེས་བཞི་སྟེ་
ཤེས་པ་བརྒྱད་ཚན་ཐོབ་པ་དང་། མི་རྟག་པ་ལ་སོགས་པའི་ཡེ་ཤེས་ཀྱི་
རྣམ་པ་བཅུ་དྲུག་ཚང་བར་ཐོབ་པའོ། །གསུམ་པ་མ་ཁྱབ་
སྙམ་པའི་དོགས་པ་གཅོད་པ་ནི། དེ་ལྟར་ན་ཡང་ཟག་བཅས་འཇིག་
རྟེན་པ་ཡིས་ཐོབ་པའི་འབྲས་བུ་བར་བ་གཉིས་ནི་
དགེ་སྦྱོང་ཚུལ་གྱི་འབྲས་བུ་མ་ཡིན་པའི་སྐྱོན་མེད་དེ། མཐོང་སྤང་
སྤངས་པའི་འགོག་བདེན་རྣམས་ཀྱང་འབྲས་བུ་དེ་དག་ཏུ་བསྲེས་
ནས་ཐོབ་པའི་ཕྱིར་དང་།འབྲས་བུ་དེ་དང་དེར་གྱུར་པའི་
ཟག་པ་མེད་པའི་བྲལ་ཐོབ་ཀྱིས་འཇིག་རྟེན་པའི་ལམ་
291

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
གྱིས་སྤངས་པའང་ཡོངས་སུ་འཛིན་པའི་ཕྱིར་རོ། །དགེ་
སྦྱོང་ཚུལ་དེ་ཉིད་ཚངས་པའི་ཚུལ་དང་། ཚངས་པ་ཡི་
A
འཁོར་ལོ་འང་ཡིན་ཏེ། ཚངས་པ་སངས་རྒྱས་འཕགས་པས་
བསྐོར་བའི་ཕྱིར་རོ། །ཆོས་ཀྱི་འཁོར་ལོ་ནི་མཐོང་བའི་
ལམ་ཡིན་ཏེ། དེ་ལ་མྱུར་བར་འགྲོ་བ་ལ་སོགས་པའི་
ཁྱད་པར་དྲུག་ཚང་བའི་ཕྱིར། བཙུན་པ་དབྱངས་སྒྲོགས་ན་རེ། མཐོང་
ལམ་འཕགས་པའི་ལམ་ཡན་ལག་བརྒྱད་ནི་འཁོར་ལོའི་རྩིབས་
དང་སོགས་ཀྱིས་བཟུང་བ་ལྟེ་བ་མུ་ཁྱུད་དག་དང་ཆོས་མཚུངས་
པས་ན་ཆོས་ཀྱི་འཁོར་ལོའོ་ཞེས་ཟེར་རོ། །བཞི་བ་ཐོབ་ཚུལ་ནི།འདོད་
པར་འབྲས་བུ་དང་བོ་གསུམ་ཐོབ་ལ་ཐ་མ་དགྲ་་
བཅོམ་པའི་འབྲས་བུ་ནི་ཁམས་གསུམ་དུའོ། །ཁམས་
གོང་ན་མཐོང་ལམ་ཐོབ་པ་མེད་དེ། དེར་སྡུག་བསྔལ་སོགས་
མེད་པས་འཁོར་བ་ལ་མི་སྐྱོ་བས་སོ། །དེ་ཡང་ཡིན་ཏེ།ལུང་ལས་
བར་འདའ་བ་ནས་གོང་འཕོའི་བར་ལྔ་ནི་འདོད་ཁམས་འདིར་
མྱང་འདས་ཀྱི་ཐབས་ལ་རྩོམ་ཞིང་ཁམས་གོང་མ་དེར་
མཐར་ཕྱིན་པར་བྱེད་ཅེས་འབྱུང་བའི་ཕྱིར་རོ།།གསུམ་
པ་དགྲ་བཅོམ་འབྲས་གནས་ཀྱི་དབྱེ་བ་ལ། དྲུག་ཏུ་དབྱེ་བ། གཉིས་སུ་
བསྡུ་བ།རིགས་དང་འབྲས་བུ་གང་ལས་ཉམས་པ།རིགས་ཀྱི་དབྱེ་བ་དེ་
གཞན་ལ་སྦྱར་བ།ཉམས་པའི་དབྱེ་བ།དབང་བོ་འཕོ་ཚུལ།དགྲ་བཅོམ་
292 --

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དགུར་དབྱེ་བ་དང་བདུན། དང་བོ་ནི། དགྲ་བཅོམ་ལ་ཡོངས་སུ་
ཉམས་པའི་ཆོས་ཅན།འཆི་བར་སེམས་པའི་ཆོས་ཅན། རྗེས་སུ་བསྲུང་
མི་
བའི་ཆོས་ཅན། གནས་པ་ལས་མི་སྐྱོད་པ། རྟོགས་པའི་སྐལ་བ་ཅན།
གཡོ་བའི་ཆོས་ཅན་དང་དྲུག་འདོད་དོ། །གཉིས་པ་ནི། དེ་དག་
ལས་དང་བོ་ལྔ་ནི་དབང་རྟུལ་དད་པས་མོས་པ་
ལས་སྐྱེས་སོ།།ལྔ་བོ་དེ་དག་གི་རྣམ་པར་གྲོལ་
བ་ནི་དུས་དང་སྦྱོར་བ་ཡིན་ཏེ། དེ་ཐོབ་པ་ཟས་གོས་གནས་མལ་
སོགས་ཀྱི་མཐུན་རྐྱེན་ཚང་བ་དང་ནད་དང་དགྲ་སོགས་ཀྱི་འགལ་རྐྱེན་
མེད་པ་ལ་ལྟོས་པའི་ཕྱིར། དགྲ་བཅོམ་མི་གཡོ་བའི་ཆོས་ཅན་
ནི་སྤངས་རྟོགས་ལས་མི་གཡོ་བ་དེ་ཕྱིར་དེ་ནི་དུས་དང་།
མི་སྦྱོར་བར་རྣམ་པར་གྲོལ་ལོ། །དེ་ནི་དབང་རྣོན་
མཐོང་ཐོབ་པའི་རྒྱུ་ལས་བྱུང་བའོ། །དྲུག་པོ་དེ་དག་
ཁ་ཅིག་ནི་དང་བོ་ནས་དེའི་རིགས་སུ་ངེས་ལ། ཁ་ཅིག་
ནི་ཕྱིས་དབང་བོ་ཡོངས་སུ་སྦྱང་བ་ལས་ཕྱི་མ་ལྔ་བོ་ཅི་རིགས་
པར་གྱུར་ཏོ། །གསུམ་པ་རིགས་དང་འབྲས་བུ་གང་ལས་ཉམས་པ་
ནི། དྲུག་པོ་དེ་ལས་བར་བ་བཞི་ནི་རིགས་ལས་ཉམས་པ་ཡོད་
ཀྱང་ཐོག་མཐའ་གཉིས་ལ་མེད་དེ། དང་བོ་ནི་རང་ལས་དམན་པའི་
རིགས་མེད་ལ། ཐ་མ་ནི་མི་གཡོ་བ་ཡིན་པའི་ཕྱིར་རོ། །དང་བོ་ལྔ་
ག་འབྲས་བུ་ལས་ཉམས་པར་འགྱུར་བ་སྲིད་
293

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
དོ། །འོན་ཀྱང་· དང་བོ་ནས་རང་གི་རིགས་གང་ཡིན་པ་དེ་ཉིད་
གཞན་དུ་མ་གྱུར་པར་དགྲ་བཅོམ་ཐོབ་པ་ཞིག་ཡིན་ན་ནི་རིགས་དེ་
ལས་ཉམས་པ་མ་ཡིན་ཏེ། སློབ་མི་སློབ་གཉིས་ཀྱིས་བརྟན་
པར་བྱས་པའི་ཕྱིར།མཐོང་སྤང་ཆགས་བྲལ་བརྟན་པའི་ཕྱིར་འབྲས་བུ་
དང་བོ་ལས་ཀྱང་ཉམས་པ་མི་སྲིད་དོ། བཞི་བ་རིགས་ཀྱི་དབྱེ་བ་དེ་
གཞན་ལའང་སྦྱར་བ་ལ།དེ་དངོས་དང་།ལམ་གང་ལ་དབང་བོ་འཕོ་བ་
གཉིས། དང་བོ་ནི། སློབ་པ་དང་འཕགས་མིན་སོ་སོའི་སྐྱེ་བོ་
ལའང་ཉམས་པའི་ཆོས་ཅན་ལ་སོགས་པའི་རིགས་དྲུག་ལྡན་
ནོ། །གཉིས་པ་ནི། མཐོང་བའི་ལམ་ལ་གནས་པའི་འཕགས་
པ་ལ་ནི་དབང་བོ་འཕོ་བ་མེད་དེ། མཉམ་བཞག་གི་ངང་
ནས་སྦྱོར་བ་མི་རྩོམ་པས་སོ། །ལྔ་བ་ཉམས་པའི་དབྱེ་བ་ནི། ཡོན་ཏན་
གང་ཞིག་ཐོབ་པ་ལས་ཉམས་པ་དང་། མ་ཐོབ་·པ་ལས་
ཉམས་པ་དང་།ཉེར་སྤྱད་ལས་ཡོངས་སུ་ཉམས་པ་སྟེ།ཉམས་
པ་ལ་རྣམ་པ་གསུམ་དུ་ཤེས་པར་བྱ་འོ། །སྟོན་
པ་ལ་ཐ་མ་ཉེར་སྤྱོད་ལས་ཉམས་པ་ཡོད་དེ། འགོག་སྙོམས་
སོགས་ཐོབ་ཀྱང་མངོན་དུ་མི་བྱེད་པའི་ཕྱིར།དགྲ་བཅོམ་མི་གཡོ་
བ་ལ་ཉམས་པ་ཐ་མ་དང་བར་མའང་ཡོད་དེ། རིམ་པ་
བཞིན་མཐོང་ཆོས་བདེར་གནས་དང་སྟོབས་བཅུ་ལ་སོགས་པའོ། །
དགྲ་བཅོམ་གཞན་ལྔ་ལ་ཉམས་པ་རྣམ་པ་
― 294

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་མོ།།འོན་ཀྱང་འབྲས་བུ་ལས་ཉམས་པ་སོར་མ་
ཆུད་པར་འཆི་བ་ནི་མེད་དེ།འབྲས་བུ་དེ་ཐོབ་པའི་ཐབས་
ལ་ཤིན་ཏུ་རྩོམ་པའི་ཕྱིར་དང་། སྲོག་གཅོད་ལ་སོགས་པའི་བྱ་བ་མ་
 ིན་པ་དེ་དག་གང་ཡང་མི་བྱེད་པའི་ཕྱིར་རོ། །དྲུག་
པ་དབང་བོ་འཕོ་ཚུལ་ནི། རྟོགས་པའི་སྐལ་བ་ཅན་ཞིག་མི་གཡོ་
བར་འཕོ་ན་རྣམ་གྲོལ་ལམ་དགུ་དང་བར་ཆད་མེད་ལམ་་་་
དགུའོ། །རིགས་དེ་ནི་སློབ་པ་དང་མི་སློབ་པའི་ལམ་གཉིས་ཀྱིས་
ཤིན་ཏུ་བསྟན་ཅིང་གོམས་པར་བྱས་པའི་ཕྱིར་རོ། །སློབ་པ་
དང་མོས་པ་ཞིག་མཐོང་བས་ཐོབ་པར་དབང་བོ་འཕོ་བ་ལ་
བར་ཆད་མེད་ལམ་དང་རྣམ་གྲོལ་ལམ་རེ་རེའོ། །འཕགས་པ་
དབང་བོ་འཕོ་བྱེད་ཀྱི་ལམ་དེ་དག་ནི་གཅིག་ཏུ་ཟག་མེད་ཡིན་
ལ།རྟེན་ནི་མི་ཡི་ནང་དུ་འཕེལ་ལོ། །སོ་སྐྱེའི་དབང་བོ་འཕོ་བྱེད་
ནི་ཟག་བཅས་ཡིན་ཏེ། ཟག་མེད་ཀྱི་ལམ་མ་ཐོབ་པའི་ཕྱིར། མི་སློབ་
པ་དབང་བོ་སྦྱོང་བ་ནི་ཟག་མེད་ས་དགུ་ལ་བརྟེན་ཏེ་སྦྱོང་ངོ་།
སློབ་པ་ནི་བསམ་གཏན་ས་དྲུག་ལ་བརྟེན་ནས་དབང་བོ་
སྦྱོང་བ་ཡིན་ཏེ།རྒྱུ་མཚན་གང་གི་ཕྱིར་ན།དད་མོས་པ་དབང་བོ་
རྣོན་པོར་འཕེལ་བ་ན་སྔར་གྱི་འབྲས་བུ་ཙམ་པོ་བ་དང་
ཁྱད་པར་ཅན་དག་བཏང་སྟེ་དབང་རྣོན་གྱི་འབྲས་བུས་
བསྡུས་པའི་ཕྱིར་མི་འོང་སོགས་ཀྱི་འབྲས་བུ་ཙམ་འཐོབ་པར་
295 ་་

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
འགྱུར་ལ་དེ་དག་གི་འབྲས་བུ་ཙམ་ལ་གཟུགས་མེད་ཀྱིས་བསྡུས་པ་
མེད་པའི་ཕྱིར་རོ། །བདུན་པ་དགྲ་བཅོམ་དགུར་དབྱེ་བ་ནི།སངས་
རྒྱས་དང་རང་སངས་རྒྱས་ཏེ་གཉིས་དང༌། ཉན་ཐོས་དགྲ་
བཅོམ་དང་བོ་ལྔ་དང་མི་གཡོ་བའི་ཆོས་ཅན་ལ་དང་བོ་ནས་དེའི་་
རིགས་ཅན་གཅིག་དང་ཕྱིས་སུ་དབང་བོ་སྦྱངས་ནས་དེར་གྱུར་པ་
གཅིག་སྟེ་བདུན་ནོ། །དེ་དགུ་ནི་དབང་བོ་རྣོན་པོའི་རྣོན་པོ་
ནས་རྟུལ་བོའི་རྟུལ་བོ་བར་དབང་བོ་རྣམ་པ་དགུ་ཅན་དུ་
བཤད་དོ། །གཉིས་པ་ནང་ཚན་གྱི་སྒོ་ནས་བདུན་དུ་དབྱེ་བ་ནི། རྗེས་
འབྲང་གཉིས།དད་མོས་པ་མཐོང་ཐོབ་པ།ལུས་མངོན་བྱེད།ཤེས་རབ་
ཀྱིས་རྣམ་གྲོལ།གཉིས་ཀའི་ཆ་ལས་རྣམ་གྲོལ་ཏེ་གང་ཟག་བདུན་པོ་
དེ་དག་ལས་རིམ་པ་ལྟར་དང་བོ་གཉིས་ནི་སྦྱོར་བ་དང་། གསུམ་
པ་བཞི་བ་གཉིས་དབང་བོ་དང་། ལྔ་བ་སྙོམས་འཇུག་
དང་།དྲུག་པ་རྣམ་གྲོལ་དང་།བདུན་པ་སྙོགས་འཇུག་རྣམ་གྲོལ་
གཉིས་ཀས་བྱས་པའོ། །དེ་ཡང་ཡིན་ཏེ། དང་བོ་གཉིས་ནི་སྦྱོར་ལམ་
སོགས་ཀྱི་དུས་ནས་གཞན་གྱི་དྲིང་ལ་འཇོག་པ་དང་མི་འཇོག་པར་
དོན་ལ་སྦྱོར་བས་ན་མཐོང་ལམ་གྱི་ཚེ་དེ་དག་ལ་རིམ་པ་ལྟར་དད་པའི་
རྗེས་འབྲང་དང་ཆོས་ཀྱི་རྗེས་འབྲངས་ཞེས་སྦྱོར་བའི་སྒོ་ནས་མིང་
ཆགས་པ་ཡིན་པའི་ཕྱིར་རོ། །གསུམ་པ་གང་ཟག་གི་རིགས་བསྡུ་བ་ལ།
དྲུག་ཏུ་བསྡུ་བ་དང་།རྣམ་གྲོལ་གྱི་ཁྱད་པར་གཉིས།དང་བོ་ནི།བདུན་
པོ་དེ་དག་ཀྱང་རྫས་སུ་བསྡུས་ན་གང་ཟག་དྲུག་གོ། དེ་
ཡང་འདི་ལྟར་མཐོང་སྒོམ་མི་སློབ་ལམ་གསུམ་ལ་གགཉིས་
296

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཉིས་རིམ་པ་ལྟར་རྗེས་འབྲང་གཉིས་དང༌། དད་མོས་མཐོང་ཐོབ་
པ་གཉིས་དང་།དུས་དང་སྦྱོར་བ་དང་མི་སྦྱོར་བ་གཉིས་སོ། །གཉིས་པ་
ལ། དངོས་དང་།ཞར་ལ་ཡན་ལག་གི་རྫོགས་ཚུལ་གཉིས། དང་བོ་ནི།
འགོག་སྙོམས་ཐོབ་པའི་དགྲ་བཅོམ་པ་ནི་གཉིས་ཀའི་
ཆ་ལས་རྣམ་པར་གྲོལ་བ་ཡིན་ལ། ཤེས་རབ་ཀྱིས་རྣམ་
པར་གྲོལ་བ་ནི་དེ་ལས་གཅིག་ཤོས་སོ། །གཉིས་པ་ནི།སྙོམས་
འཇུག་དང་། དབང་བོ་དང་། འབྲས་བུ་རྣམས་ཀྱིས་སློབ་
པ་ཡོངས་སུ་རྫོགས་པ་ཡིན་ནོ་ཞེས་ཤེས་པར་བྱའོ། །
ཇི་ལྟར་ཞེ་ན། ལུས་མངོན་བྱེད་དང་བོ་དང་། མཐོང་ཐོབ་པ་གཉིས་པ་
དང་། ཕྱིར་མི་འོང་གསུམ་པས་རྫོགས་པའོ། །དབང་བོ་སྙོམས་འཇུག་
གང་རུང་ངམ་རེ་གཉིས་ཀྱིས་མི་སློབ་པ་ཡོངས་སུ་རྫོགས་
པའོ། །འབྲས་བུས་མ་རྫོགས་པའི་མི་སློབ་པ་མེད་པས་འདིར་མ་བ་
ཤད་དོ། །གསུམ་པ་ལམ་གྱི་ཁྱད་ཆོས་གཞན་བཤད་པ་ལ།ལམ་གྱི་དབྱེ་
བ་སྤྱིར་བསྟན་པ། བྱང་ཆུབ་ཀྱི་ཕྱོགས་བྱེ་བྲག་ཏུ་བཤད་པ། ལམ་གྱིས་
ཐོབ་པའི་རྣམ་གྲོལ་ངོས་བཟུང་བ་དང་གསུམ།དང་བོ་ལ།རགས་བསྡུས་
བཞིར་བཤད་པ་དང་། དཀའ་སླ་སོགས་བཞིར་བཤད་པ་གཉིས། དང་
བོ་ནི།མདོར་ན་ལམ་ནི་རྣམ་པ་བཞི་སྟེ།ཁྱད་པར་ཅན་དང་།རྣམ་
པར་གྲོལ་བའི་ལམ་དང་། བར་ཆད་མེད་པའི་ལམ་
དང་། སྦྱོར་བའི་ལམ་ཞེས་བྱ་བ་རྣམས་སོ། །སྐབས་འདིའི་
སྦྱོར་ལམ་ལ་སྤེལ་མར་སྒོམ་པ་དང་མི་གཡོ་བ་རྟོགས་པར་བྱེད་པའི་
སྦྱོར་བའི་ལམ་སོགས་ཀྱང་ཡོད་པས་ངེས་འབྱེད་ཆ་མཐུན་ཁོ་ན་མི་
297

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
དགོས་སོ། །གཉིས་པ་ནི། བསམ་གཏན་གྱི་དངོས་གཞིའི་དག་
གི་ལམ་རྣམས་ནི་གོམས་པར་སླ་བ་ཡིན་ཏེ།ཞི་ལྷག་ཆ་མཉམ་
དུ་འཇུག་པའི་ཕྱིར། ས་གཞན་མི་ལྕོགས་མེད་དང་བསམ་གཏན་
ཁྱད་པར་ཅན་དང་། གཟུགས་མེད་དངོས་གཞི་དག་གི་ལམ་ནི་
དཀའ་བ་ཡིན་ཏེ།དང་བོ་གཉིས་ལྷག་མཐོང་ཤས་ཆེ་ལ་གཟུགས་
བོའི་མེད་ཞི་གནས་ཤས་ཆེ་བས་སོ། །བློ་གྲོས་རྟུལ་
མངོན་ཤེས་ནི་ལམ་དཀའ་སླ་གང་ལ་བརྟེན་ཡང་བུལ་བ་སྟེ།
ཅིག་ཤོས་དབང་བོ་རྣོན་པོ་རྣམས་ཀྱི་ནི་ལམ་གང་ལ་བརྟེན་
ཡང་མངོན་པར་ཤེས་པ་མྱུར་བ་ཡིན་ནོ། །གཉིས་
པ་བྱང་ཆུབ་ཀྱི་ཕྱོགས་བྱེ་བྲག་ཏུ་བཤད་པ་ལ། མིང་གི་སྒོ་ནས་དབྱེ་བ།
རྫས་ཀྱི་སྒོ་ནས་བསྡུ་བ། སྡེ་ཚན་གྱི་གོ་རིམ། ངོ་བོའི་ཁྱད་པར། ས་གང་
གིས་བསྡུས་པ། ཞར་བྱུང་ཤེས་ནས་དད་པ་ཐོབ་ཚུལ་དང་དྲུག
དང་བོ་ནི། ཟད་པ་དང་མི་སྐྱེ་བ་ཤེས་པ་ནི་བྱང་ཆུབ་
ཡིན་ལ། དེ་དང་དངོས་བརྒྱད་ཅི་རིགས་ཀྱིས་མཐུན་པ་
ཉིད་ཡིན་པའི་ཕྱིར་ན། དྲན་པ་ཉེར་བཞག་བཞི་ལ་སོགས་
པའི་ཆོས་སུམ་ཅུ་རྩ་བདུན་ནི་བྱང་ཆུབ་དེའི་ཕྱོགས་དང་
མཐུན་པའོ་ཞེས་བཤད་དོ། །དེ་ལྟར་སུམ་ཅུ་རྩ་བདུན་དུ་དབྱེ་
བ་དེ་ཡང་མིང་གི་སྒོ་ནས་སོ། །གཉིས་པ་ནི། རྫས་སུ་བསྡུས་
ན་བཅུ་ཡིན་ཏེ།དད་པ་དང་།བརྩོན་འགྲུས་དང་།དྲན་
298

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་དང་།ཤེས་རབ་དང་།ཏིང་འཛིན་དང་།བཏང་སྙོམས་དང་།
དགའ་བ་དང་། རྟོག་པ་དང་། ཚུལ་ཁྲིམས་དང་། ཤིན་ཏུ་
སྦྱངས་པ་སྟེ་བཅུ་བོ་གང་རུང་དུ་འདུས་པའི་ཕྱིར་རོ། །དེ་ཡང་ཇི་
ལྟར་ན་དྲན་པ་ཉེར་བཞག་བཞི་ནི་ཤེས་རབ་སྟེ། དེ་ལས་རྫས་
ལོགས་སུ་མེད་དོ། །ཡང་དག་སྤོང་བ་བཞི་བརྩོན་འགྲུས་ཡིན
ཞིང་དེ་ལ་ཡང་དག་འཇོག་པ་ཉིད་ཅེས་ཀྱང་བྱ་
འོ། །རྫུ་འཕྲུལ་གྱི་རྐང་བ་བཞི་ནི་ཏིང་ངེ་འཛིན་
ཏོ།།དེ་ལྟར་བཤད་པའང་ངོ་བོ་ཉིད་ཀྱི་དེ་དག་གམ་གཙོ་བོ་སྨོས་
 ི ང
པ་ཡིན་གྱི་དེ་དག་འཁོར་དང་བཅས་ན་ནི་སྦྱོར་བ་
ཀ
ལས་བྱུང་བའི་མངོན་པར་རྟོགས་པའི་ཡོན་ཏན་ཀུན་ཀྱང་
ཡིན་ནོ། །དེའི་ཕྱིར་བརྡར་བཏགས་པའི་ཆོས་མངོན་པར་གྱུར་
པའི་འདོད་པའི་སྐྱེས་ཐོབ་ཀྱི་ཤེས་རབ་སོགས་བཤད་པ་དེ་ཡང་ལམ་
མིན་ནོ། །གསུམ་པ་སྡེ་ཚན་གྱི་གོ་རིམ་ནི། བྱང་ཕྱོགས་སྡེ་ཚན་
བདུན་ནི་གོ་རིམ་བཞིན་དུ་ལས་ནི་དང་བོ་བ་ཚོགས་ལམ་
པ་དག་དང་། ངེས་འབྱེད་ཆ་མཐུན་བཞི་བོ་རྣམས་དང་ནི
སྒོམ་ལམ་དང་མཐོང་ལམ་ལ་རབ་ཏུ་ཕྱེ་སྟེ་བཞག་
པའོ། །དེ་ཡང་མཐོང་ལམ་ལ་འཕགས་ལམ་ཡན་ལག་དང་སྒོམ་ལམ་
ལ་བྱང་ཆུབ་ཀྱི་ཡན་ལག་བཞག་པ་ཡིན་མོད་ཀྱི་མདོ་རྣམས་ལས་བྱང་
ཆུབ་ཡན་ལག་བདུན་སྔོན་དུ་བསྟན་ནས་འཕགས་ལམ་ཡན་ལག་་་
299

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
བརྒྱད་རྗེས་སུ་བསྟན་པ་ནི་བདུན་དང་བརྒྱད་ཀྱི་གྲངས་ཀྱི་གོ་རིམ་
དང་མཐུན་པར་བསྟན་པའོ་ཞེས་ཟེར་རོ། །བཞི་བ་ངོ་བོའི་ཁྱད་པར་
ནི།བྱང་ཆུབ་ཀྱི་ཡན་ལག་བདུན་དང་འཕགས་པའི་ལམ་
ཡན་ལག་བརྒྱད་དེ་བཅོ་ལྔ་ནི་གཅིག་ཏུ་ཟག་པ་མེད་པ་ཡིན་
ལ། དེ་དག་ལས་གཞན་ཉི་ཤུ་རྩ་གཉིས་ལ་ཟག་བཅས་ཟག་མེད་
རྣམ་པ་གཉིས་སོ། །ལྔ་བ་ས་གང་གིས་བསྡུས་པ་ནི། བསམ་
གཏན་དང་བོ་ན་སོ་བདུན་པོ་ཐམས་ཅད་ཡོད་དོ། །ཉེར་
བསྡོགས་མི་ལྕོགས་མེད་ན་དགའ་བ་ཡང་དག་བྱང་ཆུབ་ཀྱི་ཡན་
ལག་མ་གཏོགས་པའི་སོ་དྲུག་གོ། བསམ་གཏན་གཉིས་པ་ན་
ནི་ཡང་དག་པའི་རྟོག་པ་་མ་གཏོགས་པའི་སོ་དྲུག་
ཡོད་དོ། །བསམ་གཏན་གསུམ་པ་བཞི་བ་གཉིས་ན་དགའ་བ་
དང་རྟོག་པ་དེ་གཉིས་མ་གཏོགས་པ་སོ་ལྔའོ། །བསམ་གཏན་
བར་རམ་ཁྱད་པར་ཅན་ནའང་དགའ་བ་དང་རྟོག་པ་དེ་
གཉིས་མ་གཏོགས་པ་སོ་ལྔ་ཡོད་དོ། །གཟུགས་མེད་པ་དང་བོ་
གསུམ་ནའང་དེ་གཉིས་དང་།ཚུལ་ཁྲིམས་ཀྱི་ཡན་ལག་
གསུམ་སྟེ་ལྔ་མ་གཏོགས་པ་སོ་གཉིས་ཡོད་དོ། །བྱང་ཆུབ་ཀྱི་ཡན་
ལག་དང་ནི་འཕགས་པའི་ལམ་ཡན་ལག་རྣམས་མ་
གཏོགས་པ་ལྷག་མ་ཉེར་གཉིས་ནི་འདོད་ཁམས་དང་
སྲིད་རྩེ་ནའང་ཡོད་དོ། །དྲུག་པ་ཞར་བྱུང་ཤེས་ནས་དད་པ་ཐོབ་
300

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཚུལ་ནི། བདེན་པ་དང་བོ་གསུམ་པོ་ཅི་རིགས་མངོན་སུམ་དུ་
མཐོང་ན་འཕགས་པ་དགྱེས་པའི་ཚུལ་ཁྲིམས་ཟག་མེད་
ཀྱི་སྤོང་བདུན་དང་།ཆོས་ལ་ཤེས་ནས་དད་པ་འཐོབ་བོ། །ལམ་
བདེན་མངོན་སུམ་དུ་རྟོགས་ན་སངས་རྒྱས་དང་དེ་ཡི་
ཉན་ཐོས་ཀྱི་དགེ་འདུན་དག་ལ་ཡང་ཤེས་ནས་དད་པ་འཐོབ་
སྟེ། སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་
དང་། །ཞེས་བཤད་ཟིན་པའི་ཕྱིར་རོ། །ཆོས་ལ་ཤེས་ནས་དད་པ་
འཐོབ། །ཅེས་པའི་ཆོས་ལ་བདེན་པ་དང་བོ་གསུམ་
དང་རང་སངས་རྒྱས་དང་བྱང་ཆུབ་སེམས་དཔའི་ལམ་
བདེན་ཡང་འཇོག་པ་ཡིན་ནོ། །དེ་ལྟར་དད་ཡུལ་གྱི་བྱེ་བྲག་གིས་
བཞི་ལྟ་བུར་གསུངས་པ་དེ་ཡང་མིང་གི་སྒོ་ནས་ཡིན་གྱི་རྫས་སུ་
བསྡུས་ན་གཉིས་ཡིན་ཏེ།དད་པ་དང་ཚུལ་ཁྲིམས་ཀྱི་རང་
བཞིན་ཡིན་པའི་ཕྱིར་རོ། །དེ་གཉིས་ཀྱང་དྲི་མ་མེད་པ་སྟེ་ཟག་
པ་མེད་པ་ཡིན་ནོ། །གསུམ་པ་ལམ་གྱིས་ཐོབ་པའི་རྣམ་གྲོལ་
ངོས་བཟུང་བ་ལ། རྣམ་གྲོལ་གྱི་དབྱེ་བ། རྣམ་གྲོལ་ཐོབ་ཚུལ། འདུས་མ་
བྱས་རྣམ་གྲོལ་བྱེ་བྲག་ཏུ་བཤད་པ། ཡིད་འབྱུང་དང་ཆགས་བྲལ་གྱི་
ཁྱད་པར་དང་བཞི།དང་བོ་ནི།སློབ་པ་རྣམས་ནི་ཀུན་ནས་ཉོན་མོངས་
པས་བཅིངས་པའི་ཕྱིར་ན་སློབ་པའི་ཡན་ལག་ཏུ
ཡང་དག་པའི་རྣམ་གྲོལ་མ་བཤད་དོ། །རྣམ་གྲོལ་དེ་ལ་
301

ཆོས་མངོན་པ་མཛོད་ཀྱི་གནས་དྲུག་པའི་ཟུར་མཆན།
ཡང་འདུས་བྱས་དང་འདུས་མ་བྱས་ཀྱི་རྣམ་གྲོལ་གཉིས་
ཡོད་པ་ལས། ཉོན་མོངས་བཅོམ་པའི་འགོག་པ་ནི་འདུས་
མ་བྱས་རྣམ་གྲོལ་དང་། མི་སློབ་པའི་མོས་པ་ནི་འདུས་
བྱས་རྣམ་གྲོལ་ཡིན་ནོ། །མི་སློབ་པའི་ཡན་ལག་བཅུའི་ནང་ཚན་གྱི་
རྣམ་པར་གྲོལ་བའི་ཡན་ལག་ནི་འདུས་བྱས་རྣམ་གྲོལ་དེ་
ཉིད་ཡིན་ནོ་ཞེས་འདོད་དོ། །དེ་ཉིད་མདོ་ལས། སེམས་
འདོད་ཆགས་ལས་རྣམ་པར་གྲོལ་བ་དང་ཤེས་རབ་མ་རིག་པ་ལས་
རྣམ་པར་གྲོལ་བ གཉིས་སུའང་གསུངས་སོ། །དེ་
ཡང་སློབ་པའི་ཡང་དག་པའི་ལྟ་བ་ནས་ཡང་དག་པའི་ཏིང་ངེ་འཛིན་
གྱི་བར་བརྒྱད་ནི་སློབ་པའི་ཡན་ལག་དང་། མི་སློབ་པའི་ཡང་དག་པའི་
ལྟ་བ་ནས་ཡང་དག་པའི་ཏིང་ངེ་འཛིན་གྱི་བར་བརྒྱད་དང་མི་སློབ་
པའི་ཡང་དག་པའི་རྣམ་པར་གྲོལ་བ་དང་། མི་སློབ་པའི་ཡང་དག་པའི་
ཤེས་པ་སྟེ་བཅུ་ནི་མི་སློབ་པའི་ཡན་ལག་ཏུ་བཤད་དོ། །གཉིས་པ་རྣམ་
གྲོལ་ཐོབ་ཚུལ་ལ། སེམས་གང་རྣམ་པར་གྲོལ་བ་དང་། ལམ་གང་གིས་
རྣམ་པར་གྲོལ་བ་གཉིས། དང་བོ་ནི། ཟད་དང་མི་སྐྱེ་ཤེས་པ་ནི་བྱང་
ཆུབ་ཅེས་སྔར་ཇི་སྐད་བཤད་པ་དེ་དག་ནི་ཡང་དག་པའི་
ཤེས་པ་དང་རྣམ་པར་གྲོལ་བའི་ཡེ་ཤེས་གཟིགས་པའི་ཕུང་བོའང་
ཡིན་ནོ། །མི་སློབ་པའི་སེམས་ནི་སྐྱེ་བར་འགྱུར་བ་མ་
འོངས་པའི་སྒྲིབ་པ་ལས་ནི་རྣམ་པར་གྲོལ་བར་འགྱུར་
རོ། །གཉིས་པ་ལམ་གང་གིས་རྣམ་པར་གྲོལ་བ་ནི། འགག་པར་
302

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འགྱུར་བ་ད་ལྟར་བའི་ལམ་གྱིས་ནི། ད་ལྟར་བ་དེ་ཡི་སྒྲིབ་པ་
རབ་ཏུ་སྤོང་ངོ་༌། །གསུམ་པ་འདུས་མ་བྱས་རྣམ་གྲོལ་བྱེ་བྲག་ཏུ་
བཤད་པ་ནི།རྣམ་གྲོལ་འདུས་མ་བྱས་སུ་བཤད་པ་གང་ཡིན་པ་
དེ་ཉིད་འདོད་ཆགས་དང་བྲལ་བ་ལ་སོགས་པའི་ཁམས་
གསུམ་དུ་ཤེས་པར་བྱ་འོ། །དེ་ཡང་འདོད་ཆགས་
ཀུན་ཟད་པ་ནི་འདོད་ཆགས་དང་བྲལ་བའི་ཁམས་
སོ། །སྤངས་པའི་ཁམས་ཞེས་བྱ་བ་ནི་འདོད་ཆགས་ལས་
གཞན་པའི་ཉོན་མོངས་པ་སྤངས་པའི་འགོག་པ་དག་གོ།འགོག་
པའི་ཁམས་ཞེས་བྱ་བ་ནི་ཉོན་མོངས་པ་སྐྱེ་བའི་གཞི་ཉོན་
མོངས་ལས་གཞན་པའི་ཟག་བཅས་རྣམས་ཡང་དག་པར་སྤངས་་་་
པའོ། །བཞི་བ་ཡིད་འབྱུང་དང་ཆགས་བྲལ་གྱི་ཁྱད་པར་ནི། སྡུག་
བསྔལ་དང་དེའི་རྒྱུ་ཀུན་འབྱུང་བཟོད་ཤེས་རྣམས་ཀྱིས་
ཟག་བཅས་ལ་དམིགས་པས།ཡིད་འབྱུང་བར་འགྱུར་ལ།མཐོང་
སྒོམ་གྱི་བར་ཆད་མེད་ལམ་གང་གིས་ཉོན་མོངས་པ་སྤོང
བར་འགྱུར་བ་དེ་དག་ཀུན་གྱིས་འདོད་ཆགས་དང་
འབྲལ་བར་འགྱུར་རོ། །དེ་ལྟར་ན་ནི་ཡིད་འགྱུར་བ་དང་འདོད་
ཆགས་དང་བྲལ་བར་འགྱུར་བ་གཉིས་ལ་མུ་བཞི་འང་སྲིད་
དོ། དེ་ཡང་ཡིད་འབྱུང་བར་འགྱུར་ལ་འདོད་ཆགས་དང་བྲལ་བར་
མི་འགྱུར་བ་ནི། བདེན་པ་དང་བོ་གཉིས་ལ་དམིགས་པའི་ཆགས་བྲལ་
303 ————--

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བའི་མཐོང་ལམ་ཆོས་བཟོད་ཆོས་ཤེས་སོགས་སོ། །འདོད་ཆགས་དང་
བྲལ་བར་འགྱུར་ལ་ཡིད་འབྱུང་བར་མི་འགྱུར་བ་ནི་འགོག་ལམ་ལ་
དམིགས་པའི་ཆགས་བཅས་པའི་མཐོང་ལམ་ཆོས་བཟོད་ཆོས་ཤེས་
སོགས་སོ། །གཉིས་ཀ་ཡིན་པ་ནི་བདེན་པ་དང་བོ་གཉིས་ལ་དམིགས་
པའི་ཆགས་བཅས་པའི་མཐོང་ལམ་བཟོད་ཤེས་སོགས་སོ། །གཉིས་ཀ་
མིན་པ་ནི་ཆགས་བྲལ་བའི་འགོག་ལམ་ཆོས་བཟོད་ལྟ་བུ་ཡིན་པས་གོ་
སླའོ། །
སྨྲས་པ། ལམ་ལ་འཇུག་ཚུལ་ཞུགས་ནས་སྒོམ་པའི་ཚུལ། །
བསྒོམས་པས་འབྲས་བུ་སྣ་ཚོགས་འཐོབ་པའི་ཚུལ། །བྱང་ཆུབ་ཕྱོགས་
རྣམས་ཇི་བཞིན་ཤེས་འདོད་པས། །གནས་འདི་ཉིད་དུ་ཡང་དག་
འཇུག་པར་རིགས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས།ལམ་དང་གང་ཟག་བསྟན་པ་ཞེས་
བྱ་བ་སྟེ་གནས་དྲུག་པའོ། །
304

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས་
ཡེ་ཤེས་བསྟན་པ་བཞུགས་སོ། །
དོན་དམ་སྤྲོས་བྲལ་དབྱིངས་དང་རོ་གཅིག་པའི། །ཇི་ལྟ་ཇི་
སྙེད་མཁྱེན་པའི་ཡེ་ཤེས་གར། །མཚན་དཔེའི་གཟུགས་སུ་ཟློས་པའི་
འཇམ་དཔལ་ཀྱེ། །ཟབ་གསལ་མྱུར་བའི་བློ་གྲོས་དེང་འདིར་སྩོལ། །
གཉིས་པ་དེ་ལྟར་མཁས་པར་བྱས་པའི་ཡོན་ཏན་ལ། ཤེས་པའི་
ཡོན་ཏན་དང་། སྙོམས་འཇུག་གི་ཡོན་ཏན་གཉིས། དང་བོ་ལ། ཡེ་ཤེས་
ཀྱི་རང་བཞིན།ལྡན་ཚུལ།ཐོབ་ཚུལ།ཁྱད་པར་གྱི་ཆོས་དང་བཞི། དང་
བོ་ཡེ་ཤེས་ཀྱི་རང་བཞིན་ལ།བཟོད་ཤེས་ལྟ་བའི་ཁྱད་པར།ཤེས་བཅུའི་
རྣམ་གཞག དེ་དག་གི་ཁྱད་ཆོས་དང་གསུམ།དང་བོ་ནི།དྲི་མེད
དམ་ཟག་པ་མེད་པའི་མཐོང་ལམ་བཟོད་པ་བརྒྱད་པོ་
རྣམས་ནི་སྐབས་འདིའི་ཤེས་པ་མིན་ཏེ། སྐབས་འདིའི་ཤེས་
པ་ནི་ངེས་པའི་བདག་ཉིད་ཅན་ཡིན་ན་འདི་དག་རང་གི་སྤང་བྱའི་ཐེ་
ཚོམ་གྱི་ཕྲ་རྒྱས་དང་བཅས་པའི་ཕྱིར་རོ། །ཟད་པ་ཤེས་པ་དང་
མི་སྐྱེ་བ་ཤེས་པའི་ངོ་བོར་གྱུར་པའི་བློ་གྲོས་ནི་ལྟ་བ་
མིན་ཏེ།ཡང་དག་པར་རྟོགས་པའི་བདག་ཉིད་ཅན་མ་ཡིན་པའི་
305

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཕྱིར།དེ་དག་ལས་གཞན་པའི་འཕགས་པ་སྟེ་ཟག་མེད་
ཀྱི་བློ་གྲོས་ནི་ཤེས་པ་དང་ལྟ་བ་གཉིས་ཀ་ཡིན་ནོ། །ཟག་
མེད་ལས་གཞན་ཀུན་རྫོབ་ཤེས་པའི་ངོ་བོར་གྱུར་པའི་
འཇིག་ལྟ་སོགས་ལྔ་དང་འཇིག་རྟེན་ཡང་དག་པའི་ལྟ་བ་སྟེ་དྲུག་ནི་
ཤེས་པར་མ་ཟད་ལྟ་བའང་ཡིན་ནོ། །གཉིས་པ་ཤེས་པ་
བཅུའི་རྣམ་བཞག་ལ།མདོར་བསྟན་དང་།རྒྱས་བཤད་གཉིས།དང་བོ་
ནི། ཤེས་པ་ལ་དབྱེ་ན་ཟག་བཅས་དང་ཟག་པ་མེད་
པའི་ཤེས་པ་གཉིས་སོ། །གཉིས་པ་རྒྱས་བཤད་ལ།སྤྱིར་བཤད་པ་དང་།
བྱེ་བྲག་ཏུ་བཤད་པ་གཉིས། དང་བོ་ནི། དང་བོ་ཟག་བཅས་ཀྱི་ཤེས་
པ་དེ་ལ་ཀུན་རྫོབ་ཅེས་བྱའོ། །ཟག་མེད་ཀྱི་ཤེས་པ་དེ་ཡང་
oརྣམ་པ་གཉིས་སུ་འདུ་སྟེ། ཆོས་ཤེས་དང་ནི་རྗེས་སུ་
ཤེས་པ་གཉིས་་ཁོ་ན་ཡིན་པའི་ཕྱིར་རོ། །ཀུན་རྫོབ་ཤེས་
པའི་ཡུལ་ནི་ཆོས་ཐམས་ཅད་དོ། །ཆོས་ཤེས་ཞེས་བྱ་
བའི་སྤྱོད་ཡུལ་ནི་འདོད་པའི་སྡུག་བསྔལ་ལ་སོགས་
པའི་བདེན་པ་བཞིའོ། །རྗེས་སུ་ཤེས་པའི་སྤྱོད་ཡུལ་ནི་
ཁམས་གོང་མའི་སྡུག་བསྔལ་ལ་སོགས་པ་བཞིའོ། །
གཉིས་པ་བྱེ་བྲག་ཏུ་བཤད་པ་ལ།ཆོས་ཤེས་རྗེས་ཤེས་ཀྱི་དབྱེ་བ་དང་།ཕ་
རོལ་སེམས་ཤེས་དངོས་བཤད་པ་དང་། ཟད་མི་སྐྱེ་བའི་ཡེ་ཤེས་བཤད་
པ་གསུམ།དང་བོ་ལ།གཉིས་ལས་བརྒྱད་དུ་དབྱེ་བ་དང་།བཞི་ལས་བཅུ་
306

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
གཉིས་སུ་དབྱེ་བ་གཉིས།དང་བོ་ནི།ཆོས་ཤེས་རྗེས་ཤེས་དེ་དག་ཉིད་
ལ་ནི་བདེན་པ་བཞི་ལ་དམིགས་པའི་བྱེ་བྲག་གིས་
ཤེས་པ་བཞི་སྟེ། སྡུག་བསྔལ་ཤེས་པ། ཀུན་འབྱུང་ཤེས་པ།འགོག་པ་
ཤེས་པ། ལམ་ཤེས་པ་བཞི་བཞག་པའི་ཕྱིར། གཉིས་པ་ནི། སྡུག་བསྔལ་
ཤེས་པ་ལ་སོགས་པ་རྣམ་པ་བཞི་བོ་དེ་དག་ལ་
ནི་མི་སྐྱེ་བ་ཤེས་པ་དང་ཟད་ཤེས་པའང་ཡོད་དོ། །ཟད་མི་
སྐྱེ་བའི་ཡེ་ཤེས་དེ་གཉིས་དང་བོ་སྐྱེས་པ་ནི། སྡུག་བསྔལ་དང་
དེའི་རྒྱུ་ཀུན་འབྱུང་ལ་རྗེས་སུ་ཤེས་པ་ཅི་རིགས་
ཡིན་ཏེ། སྲིད་རྩེའི་སྡུག་ཀུན་ཁོ་ན་ལ་དམིགས་དགོས་པའི་ཕྱིར།
དེ་ཡང་དཔེར་ན་དུག་མདས་ཕོག་སྟེ་འཆི་བའི་ཚེ་སྔར་ལུས་ལ་ཁྱབ་
པའི་དུག་ཐམས་ཅད་རྨའི་སྒོར་འདུ་བ་བཞིན་ནོ། །གཉིས་པ་ཕ་རོལ་
སེམས་ཤེས་དངོས་ནི།ཆོས་ཤེས་རྗེས་ཤེས་ལམ་ཤེས་ཀུན་རྫོབ་ཤེས་པ་
བཞི་ལས་ཕ་རོལ་གྱི་སེམས་རིག་པ་བཞག་སྟེ། ཕ་རོལ་
སེམས་ཤེས་ལ་དེ་བཞིན་གང་རུང་གིས་ཁྱབ་པའི་ཕྱིར། ཕ་རོལ་སེམས་
ཤེས་དེས་ནི་ས་འདས་པ་དང་།དབང་བོ་འདས་པ་དང་།གང་
ཟག་འདས་པ་དང་། ཞིག་ཟིན་པའི་འདས་པ་དང་། མ་སྐྱེས་
པའི་མ་འོངས་པ་སོགས་མི་རིག་གོ། དེ་ཡང་ས་འདས་པ་མི་
ཤེས་པ་ནི་བསམ་གཏན་དང་བོ་ལ་བརྟེན་པའི་སེམས་ཤེས་ཀྱི་གཉིས་
པའི་སེམས་མི་ཤེས་པ་ལྟ་བུའོ། །གཉིས་པ་ནི་དབང་རྟུལ་གྱི་སེམས་
ཤེས་ཀྱིས་དབང་རྣོན་གྱི་ལམ་མི་ཤེས་པ་དང་།གསུམ་པ་ནི་ཕྱིར་མི་འོང་
307

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གི་སེམས་ཤེས་ཀྱིས་དགྲ་བཅོམ་པའི་སེམས་མི་ཤེས་པ་ལྟ་བུའོ། །ཆོས་
ཤེས་དང་རྗེས་ཤེས་ཀྱི་ངོ་བོར་གྱུར་པའི་སེམས་ཤེས་བློ་
གྲོས་ཀྱིས་ཆོས་རྗེས་ཀྱི་ཕྱོགས་ཕན་ཚུན་རིག་པ་མིན་
ཏེ།གཞན་དུ་ན་ཁམས་གོང་འོག་གི་ལམ་བདེན་འཆོལ་བར་འགྱུར་བའི་
ཕྱིར། ཉན་ཐོས་. རྣམས་ཀྱི་ཕ་རོལ་སེམས་ཤེས་ཀྱིས་མཐོང་བའི་
ལམ་སྐད་ཅིག་མ་དང་བོ་གཉིས་ཙམ་རིག་སྟེ། རྗེས་
ཤེས་ཀྱི་ཕྱོགས་རིགས་པ་ལ་སྦྱོར་བ་གཞན་གྱིས་སྒྲུབ་དགོས་ཤིང་དེ་ནི་
སྐད་ཅིག་མ་བཅུ་གསུམ་གྱི་ཡུན་ལའང་མི་རྫོགས་པའི་ཕྱིར་རོ། །རང་
རྒྱལ་བསེ་རུ་ལྟ་བུས་སྐད་ཅིག་མ་དང་བོ་གཉིས་དང་བརྒྱད་པ་
ཀུན་འབྱུང་རྗེས་ཤེས་གསུམ་རིག་སྟེ། འདི་ནི་དབང་བོ་རྣོ་བས་
སྐད་ཅིག་ལྔའི་ཡུན་ལ་སེམས་ཤེས་གཞན་འགྲུབ་པས་སོ། །དེ་ལྟར་ན་
སྐད་ཅིག་མ་བཅུ་བཞི་དང་བཅོ་ལྔ་གཉིས་ཀྱང་རིག་པར་འགྱུར་རོ་ཞེ་
ན། མི་འགྱུར་ཏེ། དེ་ནས་སླར་ཡང་སྦྱོར་བ་བརྩམས་ན་སྐད་ཅིག་མ་
བདུན་གྱི་ཡུན་ལའང་མི་རྫོགས་ཏེ། སྔར་གྱི་སྦྱོར་བས་དུབ་པར་བྱས་
པའི་ཕྱིར། འོན་ཀྱང་འདི་དག་ནི་མཚོན་པ་ཙམ་སྟེ། གཞན་དང་གཞན་
གྱི་ཚེ་སྦྱོར་བ་བརྩམས་ན་གཉིས་ཀའི་སེམས་ཤེས་ཀྱིས་སྐད་ཅིག་མ་
བཅོ་ལྔ་བོ་ཅི་རིགས་པར་ཤེས་སོ། །སངས་རྒྱས་ཀྱིས་ནི་སྦྱོར་བ་
མེད་པར་སྐད་ཅིག་མ་དེ་དག་ཀུན་ཤེས་ཏེ། དགེ་མཐར་ཕྱིན་
པ་ཁྱོད་ལ་ནི། །སྦྱོར་བྱུང་དགེ་བ་འགའ་མ་མཆིས། །ཁྱོད་ནི་གང་
ཞིག་བཞེད་ན་ཡང་། །བཞེད་པ་ཙམ་ལ་རག་ལས་སོ། །ཞེས་གསུངས་
པས་སོ། །གསུམ་པ་ཟད་པ་དང་མི་སྐྱེ་བ་ཤེས་པ་ནི།ཟད་པ་ཤེས་པ་
308

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ནི་སྡུག་བསྔལ་ལ་སོགས་པའི་བདེན་པ་རྣམས་ལ་
དམིགས་ཏེ་སྡུག་བསྔལ་ཡོངས་སུ་ཤེས་སོ། །ཀུན་འབྱུང་
སྤངས་སོ་ཞེས་བྱ་བ་ལ་སོགས་པར་ངེས་པའོ། །སྡུག་བསྔལ་
ཤེས་པར་བྱས་ཏེ་སླར་ཡོངས་སུ་ཤེས་བྱར་མེད་ཅེས་བྱ་བ་
ལ་སོགས་པར་རྟོགས་པའི་ངེས་པ་འདྲེན་པའི་མི་སློབ་པའི་ལམ་
བདེན་ནི་མི་སྐྱེ་བ་ཡི་བློ་སྟེ་མི་སྐྱེ་བ་ཤེས་པ་ཡིན་པར་ཁ་ཆེ་བྱེ་
བྲག་སྨྲ་བ་རྣམས་འདོད་དོ། །ཉི་འོག་པ་ལྟར་ན་ཟད་མི་སྐྱེ་བའི་ཡེ་
ཤེས་རང་ཉིད་ཀྱིས་དེ་ལྟར་ངེས་ཀྱང་སྐྱོན་མེད་དེ། གཞན་ཡོད་ཅེས་པ་
བསྟན་བཅོས་ལས། །ཞེས་འཆད་པར་འགྱུར་བའི་ཕྱིར་རོ། །གསུམ་
པ་དེ་དག་གི་ཁྱད་ཆོས་ལ།ཤེས་པ་བཅུར་འཇོག་པའི་རྒྱུ་མཚན།གཉེན་
པོའི་ཁྱད་པར།རྣམ་པའི་ཁྱད་པར་དང་གསུམ།དང་བོ་ནི།རང་བཞིན་
དང་ནི་གཉེན་པོ་དང་། རྣམ་པ་དང་།རྣམ་པ་དང་སྤྱོད་ཡུལ་
གཉིས་ཀ་དང་སྦྱར་དང་།བྱ་བ་བྱས་པ་ཉིད་དང་།སྐལ་མཉམ་
གྱི་རྒྱུ་རྒྱས་པ་བདུན་ལས།རིམ་པ་ལྟར་ཀུན་རྫོབ་ཤེས་པ་དང་།
ཆོས་རྗེས་ཤེས་པ་གཉིས་དང་། སྡུག་ཀུན་ཤེས་པ་གཉིས་དང་། འགོག་
ལམ་ཤེས་པ་གཉིས་དང་།ཕ་རོལ་སེམས་ཤེས་དང་།ཟད་པ་ཤེས་པ་དང་།
མི་སྐྱེ་བ་ཤེས་པ་བཅུ་བཞག་པ་ཡིན་ནོ། །གཉིས་པ་ནི། སྒོམ་
པའི་ལམ་ལ་འགོག་པ་ལ་ཆོས་ཤེས་པ་འམ་ལམ་ལ་ཆོས་ཤེས་
གང་ཡིན་པ་དེ་དག་ལ་ནི་། ཁམས་གསུམ་ཆར་གྱི་
སྒོམ་སྤང་ཉོན་མོངས་པའི་ནི་གཉེན་པོ་ཡོད་པ་ཡིན་ཏེ།
309

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དམིགས་པ་མི་དམན་པས་སོ། །འདོད་པའི་ཁམས་ཀྱི་སྤང་བྱའི་
གཉེན་པོར་རྗེས་ཤེས་ཡོད་པ་མ་ཡིན་ཏེ། ཆོས་ཤེས་ཀྱིས་
སྤངས་ཟིན་པའི་ཕྱིར་དང༌། གོང་མའི་བདེན་པ་ཁོ་ན་ལ་དམིགས་ནས་
ཁམས་འོག་མའི་ཉོན་མོངས་སྤོང་བ་མི་སྲིད་པའི་ཕྱིར་རོ། །གསུམ་པ་
རྣམ་པའི་ཁྱད་པར་ལ།ཤེས་པ་སོ་སོ་ལ་རྣམ་པ་དུ་ཡོད།རྣམ་པའི་གྲངས་
ངེས། དེ་དག་གི་ཁྱད་པར། ཆོས་གཞན་བཤད་པ་དང་བཞི། དང་བོ་ནི།
ཆོས་ཤེས་པ་དང་རྗེས་སུ་ཤེས་་པ་དག་ནི་མི་རྟག་པ་ལ་སོགས་པའི་
རྣམ་པ་བཅུ་དྲུག་ཅན་ནོ། །ཀུན་རྫོབ་ཤེས་པ་ནི་དེ་
བཞིན་དུ་རྣམ་པ་བཅུ་དྲུག་ཅན་ཡང་ཡིན་ལ། དེ་དག་ལས་
གཞན་དུའང་ཡིན་ཏེ། ཀུན་རྫོབ་ཡུལ་ནི་ཐམས་ཅད་དོ་ཞེས་བཤད་
ཟིན་པའི་ཕྱིར།སྡུག་བསྔལ་ཤེས་པ་ལ་སོགས་པ་བཞི་ནི་རང་རང་གི་
བདེན་པའི་རྣམ་པ་ཅན་ཡིན་པས་རྣམ་པ་བཞི་བཞི་
བ་ཅན་ཁོ་ན་ཡིན་ནོ། །ཕ་རོལ་ཡིད་ཤེས་དྲི་མེད་ཀྱི་རྣམ་པ་བཞི་
བོ་རྣམས་ཀྱང་ལམ་ཤེས་པ་དེ་བཞིན་ནོ། །སེམས་ཤེས་
ཟག་བཅས་སམ་དྲི་མ་དང་བཅས་པ་. ནི། རང་གིས་ཤེས་
པར་བྱ་རྒྱུའི་སེམས་སེམས་བྱུང་དག་གི་རང་གི་མཚན་
ཉིད་ཀྱི་རྣམ་པ་ཅན་ཡིན་ལ། དེ་ཡང་སེམས་སེམས་བྱུང་ཅིག་
ཅར་མི་ཤེས་པས་སེམས་སེམས་བྱུང་གི་རྫས་རེ་རེ་བ་ནི་སེམས་
ཤེས་བྱེ་བྲག་པ་ཞིག་ཤེས་བྱེ་བྲག་པ་ཞིག་གི་སྤྱོད་ཡུལ་ལོ། །བཤད་མ་ཐག་པའི་
་་310

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ཤེས་པ་བརྒྱད་པོ་དེ་དག་གི་ལྷག་མ་ཟད་པ་ཤེས་པ་དང་མི་སྐྱེ་བ་
ཤེས་པ་གཉིས་ནི་རྣམ་པ་བཅུ་བཞི་ཅན་ཡིན་ནོ། །བཅུ་བཞི་བོ་
གང་ཞེ་ན། མི་རྟག་སོགས་བཅུ་དྲུག་ལས་སྟོང་བ་དང་བདག་
མེད་པའི་རྣམ་པ་གཉིས་མ་གཏོགས་སོ། །གཉིས་པ་རྣམ་པའི་
གྲངས་ངེས་ནི། ཟག་མེད་ཀྱི་རྣམ་པ་ལ་མི་རྟག་སོགས་ཀྱི་རྣམ་པ་ལལས་
གཞན་ཡོད་དམ་མེད་ཅེ་ན།ཁ་ཆེ་བ་རྣམས་ན་རེ།དྲི་མེད་ཀྱི་རྣམ་པ་
པའི་ལ་མི་རྟག་སོགས་བཅུ་དྲུག་ལས་གཞན་རྣམ་
པ་མེད་དོ་ཞེས་ཟེར་རོ། །བཅུ་དྲུག་ལས་གཞན་ཡང་
ཡོད་ཅེས་ཉི་འོག་པ་དག་གིས་འདོད་དེ།ཇི་ལྟར་ཞེ་ན།བསྟན་
བཅོས་རྣམ་ཤེས་ཀྱི་ཚོགས་ལས་འདི་ནི་གནས་ཡོད་དོ། །
འདི་ནི་གཞི་ཡོད་དོ་ཞེས་བྱ་བར་ཤེས་པར་འགྱུར་རོ་ཞེས་འབྱུང་བའི་
ཕྱིར་ཞེས་ཟེར་རོ། །དེ་ལྟར་རྣམ་པ་བཅུ་དྲུག་བཤད་པ་དེ་ཡང་མིང་གི་
སྒོ་ནས་རྫས་སུ་ན་བདེན་པ་ཕྱི་མ་གསུམ་གྱི་རྣམ་པ་རྫས་རེ་རེ་བ་ཡིན་
པས་རྫས་བདུན་ནོ་ཞེས་མདོ་སྡེ་བ་དག་འདོད་མོད་ཀྱང་། གྲུབ་མཐའ་
རང་གི་ལུགས་ནི་རྫས་སུ་འང་རྣམ་པ་བཅུ་དྲུག་གོ།གསུམ་པ་
དེ་དག་གི་ཁྱད་པར་ནི།རྣམ་པ་ནི་ཤེས་རབ་ཉིད་ཡིན་ལ།ཡུལ་
འཛིན་པའི་ཚེ་ཤེས་རབ་དང་བཅས་པའི་དམིགས་བཅས་ཀྱི་
སེམས་སེམས་བྱུང་མཚུངས་ལྡན་དང་བཅས་པས་འཛིན་པར་བྱེད་
དོ། །ཡོད་པ་ཐམས་ཅད་གཟུང་བྱ་ཡིན་ནོ །དེའི་ཕྱིར་ཤེས་
རབ་ཁོ་ན་རྣམ་པ་དང་འཛིན་པ་དང་གཟུང་བྱ་གསུམ་ག་ཡིན་ལ་་
311

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞན་དག་ནི་ཅི་རིགས་པའོ་ཞེས་ཤེས་པར་བྱའོ། ། བཞི་བ་ཆོས་་་
གཞན་བཤད་པ་ལ། ངོ་བོའི་ཁྱད་པར། རྟེན་གྱི་ཁྱད་པར། དྲན་པ་ཉེར་
བཞག་གི་ཁྱད་པར།དམིགས་པའི་ཁྱད་པར་དང་བཞི།དང་བོ་ནི།ཤེས་
པ་བཅུ་ལས་དང་བོ་ཀུན་རྫོབ་ཤེས་པ་ལ་དགེ་མི་དགེ་ལུང་མ་
བསྟན་རྣམ་པ་གསུམ་ཡོད་ལ། གཞན་དགུ་བོ་
རྣམས་ནི་དགེ་བ་ཁོ་ནའོ། །གཉིས་པ་རྟེན་གྱི་ཁྱད་པར་ལ།
སེམས་རྟེན་དང་།ལུས་རྟེན་གཉིས།དང་བོ་ནི།དང་བོ་ཀུན་རྫོབ་ཤེས་
པ་ནི་འདོད་པ་ནས་སྲིད་རྩེའི་བར་གྱི་ས་རྣམས་ཐམས་ཅད་ན་
ཡོད་དོ། །བསམ་གཏན་ས་དྲུག་ན་ཆོས་ཤེས་ཞེས་བྱ་བ་
ཡོད་དོ། །ཟག་མེད་ས་དགུ་ན་རྗེས་ཤེས་ཞེས་བྱ་བ་ཡོད་
དོ། །ཇི་ལྟར་རྗེས་ཤེས་ས་དགུ་ན་ཡོད་པ་དེ་བཞིན་དུ་བདེན་པ་
བཞི་ཤེས་དང་ཟད་མི་སྐྱེ་བའི་ཡེ་ཤེས་དྲུག་ཀྱང་ཡིན་ནོ། །
གཞན་གྱི་ཡིད་ཤེས་པ་ནི་བསམ་གཏན་བཞི་བོ་དག་
ན་ཡོད་དོ། །གཉིས་པ་ལུས་རྟེན་ནི། ཕ་རོལ་སེམས་ཤེས་དེ་ནི་
འདོད་པ་དང་གཟུགས་ཀྱི་རྟེན་ཅན་དག་གིས་མངོན་
དུ་བྱེད་དོ། །ཆོས་ཤེས་ཞེས་བྱ་བ་ནི་འདོད་པའི་
རྟེན་ཅན་ཁོ་ནས་མངོན་དུ་བྱེད་དོ། །ཁམས་གསུམ་པ་ཡི་རྟེན་ཅན་
དག་གིས་མངོན་དུ་བྱེད་པ་ནི་ཤེས་པ་གཞན་བརྒྱད་དོ།།
གསུམ་པ་དྲན་པ་ཉེར་བཞག་གི་ཁྱད་པར་ནི། འགོག་བློ་དྲན་པ་ཉེ་
312

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
བར་བཞག་པ་གཅིག་ཁོ་ན་སྟེ། ཆོས་དྲན་པ་ཉེ་བར་བཞག་པ་
ཉིད་ཡིན་པའི་ཕྱིར་རོ། །ཕ་རོལ་སེམས་བློ་ནི་ལུས་ལ་དམིགས་པ་
མི་སྲིད་པས་དྲན་ཉེ་ཕྱི་མ་གསུམ་མོ། །དེ་གཉིས་ཀྱི་ལྷག་མ་
ཤེས་པ་བརྒྱད་ལ་དྲན་ཉེ་བཞི་ག་ཡོད་པ་ཡིན་ནོ། །བཞི་བ་,
དམིགས་པའི་ཁྱད་པར་ལ། ཤེས་པ་ནང་ཕན་ཚུན་ཡུལ་དུ་འགྱུར་ཚུལ།
ཆོས་བཅུ་དང་ཤེས་པ་བཅུ་ཡུལ་ཡུལ་ཅན་དུ་སྦྱར་བ།ཆོས་གང་རིག་པ་
དང་གསུམ།དང་བོ་ནི།ཆོས་བློའི་ནི་སྤྱོད་ཡུལ་རྗེས་ཤེས་མ་གཏོགས་
དགུ་ཡིན་ནོ། །ལམ་ཤེས་པ་དང་རྗེས་སུ་ཤེས་པའི་བློ་
ཡི་སྤྱོད་ཡུལ་ནི་རིམ་པ་བཞིན་ཀུན་རྫོབ་ཤེས་པ་དང་ཆོས་ཤེས་མ་
གཏོགས་དགུ་ཡིན་ནོ། །སྡུག་བསྔལ་ཤེས་པ་དང་རྒྱུ་ཀུན་
འབྱུང་ཤེས་པའི་བློའི་སྤྱོད་ཡུལ་ཀུན་རྫོབ་ཤེས་པ་དང་སེམས་
ཤེས་ཟག་བཅས་ཀྱི་ཆ་གཉིས་ཡིན་ནོ། །ཀུན་རྫོབ་ཤེས་པ། ཕ་རོལ་
སེམས་ཤེས།ཟད་པ་ཤེས་པ།མི་སྐྱེ་བ་ཤེས་པ་བཞི་ཡི་སྤྱོད་ཡུལ་ནི་
ཤེས་པ་བཅུ་ཆར་ཡིན་ནོ། །གཅིག་གི་སྤྱོད་ཡུལ་ཤེས་
བཅུའི་གང་ཡང་མིན་ཏེ།འགོག་པ་ཤེས་པའི་སྤྱོད་ཡུལ་ལ་འགོག་
བདེན་གྱིས་ཁྱབ་པའི་ཕྱིར།ཤེས་བཅུའི་ཕན་ཚུན་གང་ཞིག་གིས་བསྡུས་
པ་ནི། ཀུན་རྫོབ་ཤེས་པ་རང་དང་ནི། །སེམས་ཤེས་ཆའོ་ཆོས་ཤེས་
ནི། །རང་དང་བདེན་པ་བཞི་ཤེས་དང་། །ཟད་དང་མི་སྐྱེ་སེམས་
ཤེས་བརྒྱད། །རྗེས་ཤེས་ཀྱང་ཡིན་བདེན་གསུམ་ཤེས། །རང་དང་
ཟད་དང་མི་སྐྱེ་ཤེས། །ཆོས་ཤེས་རྗེས་སུ་ཤེས་པ་དང༌། །ལྔ་ཡིན་ཟད་
wam.com 313

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་མི་སྐྱེ་ཤེས། །རང་དང་བདེན་པ་བཞི་ཤེས་དང་། །ཆོས་ཤེས་
རྗེས་སུ་ཤེས་དང་བདུན། །སེམས་ཤེས་ཆོས་ཤེས་རྗེས་ཤེས་དང་། །
ལམ་ཤེས་ཀུན་རྫོབ་ཤེས་པ་དང་། །རང་དང་ལྔ་ཡིན་ལམ་ཤེས་ནི། །
རང་དང་ཆོས་ཤེས་རྗེས་ཤེས་དང་། །སེམས་ཤེས་ཟད་དང་མི་སྐྱེ་་
ཤེས། །རྣམ་པ་དྲུག་ཏུ་ཡང་དག་བརྗོད། །ཅེས་མཆིམས་འཇམ་པའི་
དབྱངས་ཀྱིས་གསུངས་པ་ལྟར་གཟུང་ངོ་། །གཉིས་པ་ནི།ཆོས་བཅུ་
བོ་དག་ནི་ཤེས་པ་དུ་ཞིག་གི་ཡུལ་དུ་འགྱུར་ཚུལ་ཡང་སྦྱར་
ཏེ་ཤེས་པར་བྱ་འོ། །ཆོས་བཅུ་བོ་གང་ཞེ་ན། ཁམས་གསུམ་
པ་དང་དྲི་མེད་ཀྱི་ཆོས་དང་།འདུས་མ་བྱས་ཀྱི་ཆོས་ཏེ་ལྔ་
བོ་ལ་གཉིས་གཉིས་ཕྱེ་བས་སོ། །དེ་ཡང་་
རྣམས་
འདོད་པའི་སས་བསྡུས་ཀྱི་མཚུངས་ལྡན་དང་མཚུངས་ལྡན་མ་ཡིན་
པའི་ཆོས་གཉིས།གཟུགས་ཀྱི་དེ་གཉིས།གཟུགས་མེད་ཀྱི་དེ་གཉིས།ཟག་
མེད་མཚུངས་ལྡན་དང་མཚུངས་ལྡན་མ་ཡིན་པ།འདུས་མ་བྱས་དགེ་བ།
འདུས་མ་བྱས་ལུང་མ་བསྟན་དང་བཅུའོ། །འདུས་མ་བྱས་དགེ་བ་ནི་
དོན་དམ་པའི་དགེ་བ་སྟེ། ཐར་བ། དམ་པའི་དོན་དུ་དགེ་ཞེས་གནས་
བཞི་བར་བཤད་ཟིན་པའི་ཕྱིར། གསུམ་པ་ཆོས་གང་རིག་པ་ནི།ཀུན་
རྫོབ་ཤེས་པ་གཅིག་པུས་རང་གི་ཚོགས་པ་ལས་
གཞན་པའི་ཆོས་ཐམས་ཅད་ནི་བདག་མེད་པ་ཉིད་དུ་
རིག་པར་འགྱུར་རོ། །འདི་ནི་བྱེ་བྲག་པའི་དབང་དུ་
བྱས་པ་སྟེ། གཞན་དུ་ན་ཀུན་རྫོབ་ཡུལ་ནི་ཐམས་ཅད་དོ་ཞེས་པ་དང་
འགལ་བས་སོ། །གཉིས་པ་ལྡན་ཚུལ་ནི།ཟག་མེད་སྐད་ཅིག་དང་བོ་ལ་
314

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
གནས་པའི་འདོད་པ་ལ་ཆགས་ཅན་གྱི་འཕགས་པ་ནི་སོ་སྐྱེ་
ལྟར་ཀུན་རྫོབ་ཤེས་པ་གཅིག་པུ་དང་ལྡན་ནོ། །སྐད་
ཅིག་གཉིས་པ་སྡུག་བསྔལ་ཆོས་ཤེས་པ་ལ་ཀུན་རྫོབ་ཤེས་
པ་སྡུག་བསྔལ་ཤེས་པ་ཆོས་ཤེས་ཏེ་གསུམ་ལྡན་ནོ། །དེའི་
ཡན་ཆད་སྡུག་བསྔལ་རྗེས་ཤེས་པ་དང་ནི་ཀུན་འབྱུང་ཆོས་
ཤེས་པ་དང་།འགོག་པ་ཆོས་ཤེས་པ་དང་།ལམ་ཆོས་ཤེས་པ་སྟེ་བཞི་
ལ་སྔར་ཤེས་པ་ཅི་སྙེད་ཅིག་ལྡན་པ་དེའི་སྟེང་དུ་ཤེས་པ་རེ་རེ་
འཕེལ་བས་རིམ་པ་ལྟར་བཞི་དང་ལྔ་དང་དྲུག་དང་བདུན་
ལྡན་ནོ། །གསུམ་པ་འཐོབ་ཚུལ་ལ། ལམ་གྱི་གནས་སྐབས་གང་
དུ་ཤེས་པ་དུ་འཐོབ། ས་གང་དུ་ཤེས་པ་དུ་འཐོབ། །ཐོབ་པའི་དབྱེ་བ་
དང་གསུམ། དང་བོ་ལ། མཐོང་ལམ་དུ་ཤེས་པ་དུ་འཐོབ། སྒོམ་ལམ་དུ་
ཤེས་པ་དུ་འཐོབ། བཤད་པའི་ལྷག་མ་རྣམས་སུ་ཤེས་པ་དུ་འཐོབ་དང་
གསུམ།དང་བོ་ནི།མཐོང་བའི་ལམ་ལ་བཟོད་པ་བརྒྱད་དང་
བདེན་བཞི་ཤེས་པ་སོགས་ཇི་ལྟར་སྐྱེས་པ་རྣམས་ཀྱི་
རིགས་འདྲ་མ་འོངས་པ་འང་འཐོབ་བོ། །མཐོང་བའི་ལམ་
དེ་ཉིད་ལ་སྡུག་བསྔལ་ཀུན་འབྱུང་འགོག་པ་རྗེས་ཤེས་
གསུམ་ལ་ནི་ཤེས་པ་རིགས་མི་འདྲ་བའང་འཐོབ་སྟེ། ཀུན་རྫོབ་
ཤེས་པ་དག་ཀྱང་འཐོབ་པས་སོ། །རྗེས་ཤེས་གསུམ་གྱི་མཐར་
ཐོབ་པ་དེ་ཕྱིར་ཀུན་རྫོབ་ཤེས་པ་དེ་དག་ལ་མངོན་པར་
315

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྟོགས་པའི་མཐའ་ལས་བྱུང་བ་ཞེས་བྱ་འོ། །འོན་
ཀྱང་ཀུན་རྫོབ་ཤེས་པ་དེ་དག་ནི་མི་སྐྱེ་བའི་ཆོས་ཅན་
ཁོ་ན་ཡིན་ཏེ། གཞན་དུ་ན་མཐོང་བའི་ལམ་སྐད་ཅིག་མ་བཅོ་ལྔ་
བར་ཆད་པར་འགྱུར་བས་སོ། །ཀུན་རྫོབ་ཤེས་པ་འདི་དག་གིས་ནི་
མཐོང་ལམ་ས་གང་ལ་བརྟེན་པ་དེའི་རང་ས་དང་འོག་ས་
ལ་བརྟེན་པའོ། །དམིགས་པ་ནི་རང་ཉིད་གང་གི་མཐར་ཐོབ་པའི་
རྗེས་ཤེས་དང་མཚུངས་པས་འགོག་པའི་མཐའ་ལས་བྱུང་བའི་
ཀུན་རྫོབ་ཤེས་པ་ནི་ཆོས་དྲན་པ་ཉེར་བཞག་ཁོ་ན་ཡིན་ཞིང་གཞན་
གཉིས་ལ་དྲན་ཉེ་བཞི་ག་ཡོད་དོ། །དེ་ཡང་རང་_ རང་གི་
བདེན་པའི་རྣམ་པ་ཅན་དང་འབད་རྩོལ་གྱི་སྦྱོར་
བ་ལས་བྱུང་བའོ།།གཉིས་པ་སྒོམ་ལམ་ལ་ཤེས་པ་དུ་འཐོབ་ནི།
ཆགས་བཅས་པའི་བཅུ་དྲུག་པ་ལ་ཆོས་ཤེས་རྗེས་ཤེས་དང་
བདེན་པ་བཞི་ཤེས་ཏེ་དྲུག་འཐོབ་ལ། འདོད་པ་ལས་
འདོད་ཆགས་དང་བྲལ་བའི་བཅུ་དྲུག་པ་ལ་ཕ་རོལ་སེམས་ཤེས་
བསྣན་ཏེ་བདུན་འཐོབ་བོ། །དེ་ཡི་གོང་མ་ཆགས་བཅས་ཀྱི་
སྒོམ་པའི་ལམ་ལ་ཀུན་རྫོབ་ཤེས་པ་དང་བདུན་འཐོབ་བོ། །
བསམ་གཏན་བཞི་དང་གཟུགས་མེད་དང་བོ་གསུམ་སྟེ ས་བདུན་
གྱི་ཉོན་མོངས་དགུ་བ་ལས་རྒྱལ་བར་བྱེད་པ་དང་།མངོན་
པར་ཤེས་པ་དང་། མི་གཡོ་བ་འཐོབ་པར་བྱེད་པ་
316

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
དང་།བསམ་གཏན་སྤེལ་མ་སྒོམ་པའི་བར་ཆད་མེད་པའི་
ལམ་དག་དང་། དེ་དག་གི་གོང་མའི་སྲིད་རྩེའི་ཉོན་མོངས་དང་
བོ་བརྒྱད་སྤངས་པའི་རྣམ་པར་གྲོལ་བའི་ལམ་བརྒྱད་ལའང་
ཤེས་པ་བདུན་བདུན་འཐོབ་བོ། །འདི་དག་ཐམས་ཅད་ལ་ཆོས་ཤེས་
རྗེས་ཤེས་དང་བདེན་པ་བཞི་ཤེས་འཐོབ་པ་ནི་གཞིར་བཞག་ལ། དེའི་
སྟེང་དུ་ས་བདུན་ལས་རྒྱལ་བར་བྱེད་པ་དང་མངོན་ཤེས་དང་བོ་ལྔ་
འཐོབ་བྱེད་ཀྱི་བར་ཆད་མེད་ལམ་དག་ལ་ཀུན་རྫོབ་ཤེས་པ་དང་་་་
བདུན་ནོ། །རྟོགས་པའི་སྐལ་བ་ཅན་ཞིག་མི་གཡོ་བར་དབང་བོ་འཕོ་
བྱེད་ཀྱི་བར་ཆད་མེད་ལམ་ལ་ཟད་པ་ཤེས་པ་དང་བདུན་ནོ། །འདི་ལ་
ཆོས་རྗེས་གང་རུང་དང་བདེན་བཞི་ཤེས་པ་གང་རུང་དང་ཟད་པ་
ཤེས་པ་གསུམ་ད་ལྟ་བ་དང་བཞི་མ་འོངས་པ་འཐོབ་བོ། །སྤེལ་སྒོམ་གྱི་
བར་ཆད་མེད་ལམ་ལ་ཀུན་རྫོབ་ཤེས་པ་དང་བདུན་ནོ། །སྲིད་རྩེའི་
རྣམ་གྲོལ་ལམ་དང་བོ་བརྒྱད་ལ་སེམས་ཤེས་ཟག་མེད་དང་བདུན་
འཐོབ་བོ། །དེ་ཡང་ཀུན་རྫོབ་ཤེས་པར་ལྟ་བ་ཐོབ་ན་ཟག་མེད་ཐམས་
ཅད་མ་འོངས་པ་འཐོབ་ལ། ཆོས་ཤེས་རྗེས་ཤེས་གང་རུང་ཞིག་དང་
བདེན་པ་བཞི་ཤེས་གང་རུང་ཞིག་སྟེ་གཉིས་ད་ལྟ་བ་ཐོབ་ན་ཟག་་
བཅས་ཟག་མེད་ཀྱི་ཤེས་པ་གཞན་དག་ཅི་རིགས་པར་མ་འོངས་པ་
འཐོབ་བོ། །སློབ་པ་དབང་བོ་སྦྱོང་བའི་རྣམ་པར་གྲོལ་
བའི་ལམ་ལ། ཆགས་བཅས་པ་ལ་ཆོས་རྗེས་ཤེས་པ་དང་བདེན་
པ་བཞི་ཤེས་ཏེ་ཤེས་པ་དྲུག་དང་ཆགས་བྲལ་བ་ལ་ཕ་རོལ་་
སེམས་ཤེས་དང་བདུན་འཐོབ་བོ། །འམ་ཞེས་པ་ནི་འདི་ལ་
317

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཀུན་རྫོབ་ཤེས་པ་འཐོབ་པར་འདོད་པའི་བཙུན་པ་དབྱངས་སྒྲོགས་ཀྱི་
ལུགས་བརྗོད་པ་ཡིན་ལ།དེ་ལྟར་ན་སློབ་པ་སྦྱོང་བའི་གྲོལ་བ་ལ། །ཤེས་
པ་བདུན་དང་བརྒྱད་འཐོབ་བོ་ཞེས་ཤེས་པར་བྱའོ། །སློབ་པ་དབང་
བོ་སྦྱོང་བའི་བར་ཆད་མེད་པའི་ལམ་ལ་བདེན་པ་བཞི་ཤེས་
དང་ཆོས་ཤེས་རྗེས་ཤེས་ཏེ་དྲུག་ཁོ་ན་འཐོབ་ལ།དེ་བཞིན་དུ་
སྲིད་རྩེ་ཉོན་མོངས་ལས་རྣམ་པར་རྒྱལ་བར་བྱེད་
ཀ
པའི་བར་ཆད་མེད་ལམ་དགུ་ལའང་དྲུག་པོ་དེ་དག་འཐོབ་
བོ། །ཟད་པ་ཤེས་པ་ཐོབ་མ་ཐག་པའི་དགྲ་བཅོམ་དང་བོ་ལྔ་ལ་
མི་སྐྱེ་བ་ཤེས་པ་མ་གཏོགས་དགུའོ། །མི་གཡོ་བས་ནི་སྲིད་
རྩེའི་རྣམ་གྲོལ་ལམ་དགུ་བ་ལ་ཤེས་པ་བཅུ་འཐོབ་བོ། མི་གཡོ་བ་
དེར་དབང་བོ་འཕོ་བའི་རྣམ་པར་གྲོལ་བའི་ལམ་
ཐ་མ་ལའང་ཤེས་པ་བཅུ་འཐོབ་བོ། །གསུམ་པ་སྔར་བཤད་པའི་
ལྷག་མ་རྣམས་སུ་ཤེས་པ་དུ་འཐོབ་ནི། སྔར་བཤད་པའི་ལྷག་མ་
ལ་ཅི་རིགས་པར་ཤེས་པ་བརྒྱད་བརྒྱད་འཐོབ་
ཐམས་ཅད་
བོ། །དེ་ཡང་འདོད་པ་ལས་འདོད་ཆགས་དང་བྲལ་བའི་རྣམ་གྲོལ་
ལམ་དགུ་བ་དང་། ས་བདུན་ལས་འདོད་ཆགས་དང་བྲལ་བའི་རྣམ་
གྲོལ་ལམ་ཐམས་ཅད་དང་། སློབ་པའི་མངོན་ཤེས་དང་སྤེལ་སྒོམ་གྱི་
རྣམ་པར་གྲོལ་བའི་ལམ་སོགས་ལ་ཟད་པ་ཤེས་པ་དང་མི་སྐྱེ་བ་ཤེས་པ་
གཉིས་མ་གཏོགས་བརྒྱད་བརྒྱད་འཐོབ་ལ།མི་གཡོ་བ་རྟོགས་པར་བྱེད་
པའི་རྣམ་གྲོལ་ལམ་དང་བོ་བརྒྱད་ལ་ཀུན་རྫོབ་ཤེས་པ་དང་མི་སྐྱེ་བ་
318

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ཤེས་པ་མ་གཏོགས་བརྒྱད་འཐོབ་བོ། །འདི་རྣམས་ནི་བཤད་པའི་
ལྷག་མ་ཡིན་ཏེ། དེ་ཡི་གོང་མ་ཆགས་བཅས་ཀྱི། །སྒོམ་པའི་ལམ་ལ་
བདུན་འཐོབ་བོ། །ས་བདུན་ལས་རྒྱལ་མངོན་ཤེས་དང་། །མི་གཡོ་
འཐོབ་དང་སྤེལ་སྒོམ་པའི། །བར་ཆད་མེད་པའི་ལམ་དག་དང་། །
ཞེས་དང་། དེར་འཕོ་གྲོལ་བའི་ཐ་མ་ལའང་། །ཞེས་བཤད་ཟིན་པའི་
ཕྱིར་རོ། །གཉིས་པ་ས་གང་དུ་ཤེས་པ་དུ་འཐོབ་ནི།ས་གང་ལས་
འདོད་ཆགས་དང་བྲལ་བར་བྱ་བའི་ཕྱིར་
བསམ་གཏན་བཞི་བ་ལྟ་བུའི་དངོས་གཞི་ཟག་མེད་གང་ཞིག་ད་
ལྟར་བ་ཐོབ་པ་དེར་ཡང་ས་འོག་མ་ཟག་མེད་ཀྱི་དངོས་
གཞི་ཉེར་བསྡོགས་དང་བཅས་པ་འང་མ་འོངས་པ་འཐོབ་
བོ། །གང་གིས་ཟད་པ་ཤེས་པ་ཐོབ་པ་དེ་ལ་ཟག་བཅས་
ཀྱི་ཡོན་ཏན་རྣམས་ཀྱང་ས་ཀུན་གྱིས་བསྡུས་པ་མཐའ་ཡས་
པ་ཞིག་འཐོབ་སྟེ། དཔེར་ན་རྒྱལ་སྲིད་ཆེན་པོ་ཐོབ་པ་ན་ཡུལ་མི་ཀུན་
གྱིས་བསུ་བ་བཞིན་ནོ། །དེ་དག་ཀྱང་གསར་དུ་ཐོབ་པ་ཡིན་གྱི་
སྔོན་རྙེད་ཟིན་པ་སླར་མི་འཐོབ་བོ། །གསུམ་པ་ཐོབ་པའི་དབྱེ་
བ་ནི། གསར་དུ་རྙེད་པའི་ཐོབ་པ་དང་། ཡང་ཡང་མངོན་དུ་བྱས་པའི་
བསྟེན་པའི་ཐོབ་པ་དང་།གཉེན་པོའི་ཐོབ་པ་དང་།ཐག་སྲིང་བའི་ཐོབ་
པ་བཞི་ལས། རྙེད་དང་བསྟེན་ཅེས་བྱ་བ་ནི་དགེ་བ་འདུས་བྱས་ཀྱི་
ཐོབ་པའོ། །གཉེན་པོ་ཐོབ་པ་དང་ནི་ཐག་སྲིང་བའི་ཐོབ་པ་
ནི་ཟག་པ་དང་བཅས་པའི་ཡིན་ནོ། །དེ་ཡང་ཕྱི་མ་
319

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཉིས་ནི་ཟག་བཅས་དག་གི་གཉེན་པོ་དང་རྣམ་གྲོལ་ལམ་ཐོབ་པ་ལ་
དེ་དག་གི་ཐོབ་པའི་མིང་གི་བཏགས་པའོ། །བཞི་བ་ཁྱད་པར་གྱི་ཆོས་
ལ།ཐུན་མོང་མ་ཡིན་པའི་ཡོན་ཏན་དང་།ཐུན་མོང་གི་ཡོན་ཏན་གཉིས།
དང་བོ་ལ། མདོར་བསྟན།རྒྱས་བཤད།དོན་བསྡུ་བ་དང་གསུམ།དང་
བོ་ནི། སངས་རྒྱས་ཆོས་ནི་མ་འདྲེས་པ། །སྟོབས་ལ་སོགས་པ་བཅོ་
བརྒྱད་དོ། །སོགས་སྒྲས་གཟུང་བ་མི་འཇིགས་པ་བཞི། དྲན་ཉེ་གསུམ།
ཐུགས་རྗེ་ཆེན་པོའོ། །གཉིས་པ་རྒྱས་བཤད་ལ། སྟོབས་བཤད་པ། མི་
འཇིགས་པ་བཤད་པ།དྲན་པ་ཉེར་བཞག་བཤད་པ།ཐུགས་རྗེ་ཆེན་པོ་
བཤད་པ་དང་བཞི། དང་བོ་ལ། ཐུགས་ཀྱི་སྟོབས་དང་། སྐུའི་སྟོབས་
གཉིས། དང་བོ་ལ།སོ་སོའི་ངོ་བོ། ས་གང་ན་དུ་ཡོད།སྒྲ་བཤད་པ་དང་
གསུམ།དང་བོ་ནི།གནས་དང་གནས་མིན་མཁྱེན་པའི་སྟོབས་ལ་
ཤེས་པ་བཅུ་འོ། །ལས་འབྲས་མཁྱེན་པ་ལ་འགོག་ལམ་
ཤེས་པ་མ་གཏོགས་བརྒྱད་དོ། །བསམ་གཏན་སོགས་
པ་
མཁྱེན་པ་དང་།དབང་བོ་མཆོག་དམན་མཁྱེན་པ་དང་།མོས་
སྣ་ཚོགས་པ་མཁྱེན་པ་དང་། ཁམས་སྣ་ཚོགས་པ་མཁྱེན་པའི་
སྟོབས་བཞི་ལ་ནི་འགོག་པ་ཤེས་པ་མ་གཏོགས་དགུ་
དགུའོ། །ཐམས་ཅད་དུ་འགྲོ་བའི་ལམ་དག་མཁྱེན་པ་ལ་
ཤེས་པ་བཅུའམ་ཡང་ན་ལམ་འབའ་ཞིག་མཁྱེན་པའི་དབང་དུ་
བྱས་ན་འགོག་པ་ཤེས་པ་མ་གཏོགས་དགུའོ། །སྔོན་གྱི་གནས་དང་
འཆི་འཕོ་སྐྱེ་བ་མཁྱེན་པའི་སྟོབས་གཉིས་ནི་ཀུན་རྫོབ་ཤེས་པ་
ཁོ་ན་ཡིན་ནོ། །ཟག་པ་ཟད་པ་མཁྱེན་པའི་སྟོབས་ནི་
—- 320

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ཟག་ཟད་འབའ་ཞིག་མཁྱེན་པའི་དབང་དུ་བྱས་ན་འགོག་བདེན་ལ་
དམིགས་པའི་ཤེས་པ་དྲུག་གམ་ཡང་ན་ཟག་པ་ཟད་པའི་རྒྱུད་
ལ་ཡོད་པའི་དབང་དུ་བྱས་ན་ནི་ཤེས་པ་བཅུ་ཡིན་ནོ། །གཉིས་པ་
ས་གང་ན་དུ་ཡོད་ནི། སྔོན་གྱི་གནས་དང་འཆི་འཕོ་སྐྱེ་
བ་མཁྱེན་པའི་སྟོབས་གཉིས་ནི་བསམ་གཏན་གྱི་དངོས་
གཞི་བཞི་བོ་དག་ན་ཡོད་དོ། །ལྷག་མ་བརྒྱད་ནི་ས་
རྣམས་ཀུན་ན་འོ། །གསུམ་པ་སྒྲ་བཤད་པ་ནི།ཉན་རང་དགྲ་བཅོམ་
པ་དག་ལའང་ཤེས་བཅུ་འདི་དག་ཡོད་པ་མ་ཡིན་ནམ་ཅི་ཡི་ཕྱིར་
སངས་རྒྱས་ཁོ་ན་ལ་སྟོབས་འདི་དག་ཡོད་པར་བཤད་ཅེ་ན། ཉན་
རང་གི་མཁྱེན་པ་ལའང་ཤེས་པ་བཅུ་ཡོད་མོད་ཀྱང་སངས་རྒྱས་
འདིའི་མཁྱེན་པ་ཁོ་ན་ལ་སྟོབས་སུ་བཤད་དེ། རྒྱུ་མཚན་
གང་གི་ཕྱིར་ན་ཤེས་བྱ་ཀུན་ལ་ཐོགས་པ་མི་མངའ་
བར་འཇུག་པས་སོ། །གཉིས་པ་སྐུའི་སྟོབས་ནི། སངས་རྒྱས་ཀྱི་
སྐུ་ལ་སྲེད་མེད་བུ་ཡི་སྟོབས་མངའོ། །གཞན་དག་ན་རེ། སངས་
རྒྱས་ཀྱི་ཚིགས་རེ་རེ་ན་འང་སྲེད་མེད་ཀྱི་བུའི་སྟོབས་
མངའོ་ཞེས་ཟེར་རོ། །དེ་ཡང་སྲེད་མེད་བུ་ཡི་སྟོབས་ནི་__ གླང་ཆེན་
ཕལ་བ་སོགས་བདུན་ཅུས་གླགས་པའི་སྟོབས་ཀྱི་ཚད་དང་་་
མཉམ་པ་ཡིན་ནོ། །སྐུའི་སྟོབས་དེ་ཡི་ངོ་བོ་ནི་རེག་བྱའི་
སྐྱེ་མཆེད་དོ། །དེ་ཡང་གླང་ཆེན་ཕལ་བ། སྤོས་ཀྱི་གླང་བོ། ཚན་པོ་ཆེ་
321

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆེན་པོ། རབ་གནོན། ཡན་ལག་མཆོག སྟོབས་མཆོག སྲེད་མེད་
ཀྱི་བུའི་སྟོབས་བདུན་ནི་ཕྱི་མ་ཕྱི་མ་སྔ་མ་སྔ་མ་ལས་བཅུ་འགྱུར་བཅུ་
འགྱུར་གྱིས་ཆེའོ། །གཉིས་པ་མི་འཇིགས་པ་བཤད་པ་ནི། རྟོགས་པ་
དང་།སྤངས་པ་ཕུན་ཚོགས་ཐོབ་པ་དང་།ཆགས་སོགས་བར་དུ་གཅོད་
པའི་ཆོས་དང་། ལམ་སོགས་ངེས་པར་འབྱིན་པར་བྱེད་པ་བཞི་ལ་དེ་
དང་དེར་དམ་བཅས་པ་ལ་མི་འཇིགས་པའི་ཡེ་ཤེས་ནི་རྣམ་
པ་བཞི་འོ། །ས་དང་ཤེས་པ་དུ་ཡོད་སོགས་ནི་རིམ་པ་བཞིན་ཇི་
ལྟར་སྟོབས་ནི་དང་བོ་གནས་དང་གནས་མིན་མཁྱེན་པ་དང་།
བཅུ་བ་ཟག་ཟད་མཁྱེན་པ་དང་། གཉིས་པ་ལས་འབྲས་མཁྱེན་
ཐམས་ཅད་དུ་འགྲོ་བའི་ལམ་མཁྱེན་པ་
པ་དང་།བདུན་པ་
བཞིན་ནོ།།གསུམ་པ་དྲན་པ་ཉེར་བཞག་ནི། དྲན་—པ་དང་
ཤེས་བཞིན་གྱི་བདག་ཉིད་འཁོར་རྣམས་ཀྱིས་ཆོས་ཇི་ལྟར་
མཉན་ཀྱང་དེ་ལ་ཁྲོ་ཆགས་མི་མངའ་བའི་དྲན་པ་ཉེ་བར་བཞག་པ་
གསུམ་མོ། །བཞི་བ་ནི། ཐུགས་རྗེ་ཆེན་པོ་ནི་ཉིན་མཚན་དུས་
དྲུག་ཏུ་སེམས་ཅན་རྣམས་ཀྱི་དར་རྒུད་དང་འདུལ་བའི་དུས་ལ་བབ་
མིན་སོགས་སུ་གཟིགས་པའི་ཀུན་རྫོབ་པའི་བློ་འོ། །ཅིའི་
ཕྱིར་འདི་ལ་ཐུགས་རྗེ་ཆེན་པོ་ཞེས་བརྗོད་ཅེ་ན། དེ་ཡང་ཚོགས་
གཉིས་ལས་བྱུང་བ་དང་། སྡུག་བསྔལ་གསུམ་གྱི་རྣམ་པ་ཅན་
དང་། སྤྱོད་ཡུལ་ཁམས་གསུམ་གྱི་སེམས་ཅན་ལ་དམིགས་པ་
དང་། ཁམས་གསུམ་གྱི་སེམས་ཅན་ཐམས་ཅད་ལ་འདུ་བྱེད་ཀྱི་སྡུག་
322

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
བསྔལ་ཅན་དུ་དྲན་པ་མཉམ་པ་ཉིད་དུ་འཇུག་པའི་ཕྱིར་
དང་།ཡོན་ཏན་གཞན་ལས་ཀྱང་ཤིན་ཏུ་ཆེས་ཆེ་བ་ཡིན་པ འི་
ཕྱིར་ནའོ། །འོ་ན་སྙིང་རྗེ་དང་འདི་གཉིས་ལ་ཁྱད་པར་ཅི་ཡོད་ཅེ་
ན། དེ་གཉིས་ལ་_ ཐ་དད་བྱ་བ་རྣམ་པ་བརྒྱད་ཡོད་དེ། ངོ་བོ་
དམིགས་རྣམས་དང་རྒྱུད། །ཐོབ་དང་སྐྱོབ་པ་འདྲ་མི་འདྲ། །ཞེས་
མཆིམས་འཇམ་པའི་དབྱངས་ཀྱིས་སྡོམ་དུ་མཛད་པ་ལྟར་ཐུགས་རྗེ་
ཆེན་པོའི་ངོ་བོ་གཏི་མུག་མེད་པ་དང་། སྡུག་བསྔལ་གསུམ་གྱི་རྣམ་པ་
ཅན་དང་།ཁམས་གསུམ་གྱི་སེམས་ཅན་ལ་དམིགས་པ་དང་།ས་བསམ་
གཏན་བཞི་བ་ཁོ་ན་དང་།།སངས་རྒྱས་ཀྱི་རྒྱུད་ཁོ་ན་ལ་ཡོད་པ་དང་།
སྲིད་ཉོན་སྤངས་པས་ཐོབ་པ་དང་། སྡུག་བསྔལ་ཐམས་ཅད་ལས་སྐྱོབ་
པ་དང་། སྡུག་བསྔལ་ཅན་ཡིན་མིན་ཐམས་ཅད་ལ་འདྲ་བར་ཐུགས་
བརྩེ་ལ།སྙིང་རྗེ་ནི་ཞེ་སྡང་མེད་པ་དང་།སྡུག་བསྔལ་གྱི་སྡུག་བསྔལ་ཉིད་
ཀྱི་རྣམ་པ་དང་། འདོད་པའི་སེམས་ཅན་ཁོ་ན་ལ་དམིགས་པ་དང་།
བསམ་གཏན་ས་དྲུག་ན་ཡོད་པ་དང་།སོ་སྐྱེའི་རྒྱུད་ནའང་ཡོད་པ་དང་།
འདོད་ཉོན་སྤངས་པས་ཀྱང་ཐོབ་པ་དང་།འཁོར་བའི་སྡུག་བསྔལ་དག་
ལས་མི་སྐྱོབ་པ་དང་། སྡུག་བསྔལ་གྱི་སྡུག་བསྔལ་ཅན་ཁོ་ན་ལ་སྙིང་རྗེ་
བའི་ཕྱིར་རོ། །གསུམ་པ་དོན་བསྡུ་བ་ནི།སངས་རྒྱས་ཐམས་ཅད་ཀྱི་
རྒྱུ་ཚོགས་གཉིས་རྫོགས་པ་དང་ནི་འབྲས་བུ་ཆོས་སྐུ་
ཐོབ་པ་དང་འཕྲིན་ལས་སྣ་ཚོགས་ཀྱིས་འགྲོ་བའི་དོན་སྤྱོད་པས་
མཉམ་པ་ཉིད་དེ།འོན་ཀྱང་སྐུ་ཚེ་རིང་ཐུང་དང་།རིགས་དང་།
སྐུ་བོངས་ཚོད་ཆེ་ཆུང་སོགས་ཀྱིས་མཉམ་པ་མིན་ཏེ།
323

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མདོ་སྡེ་བསྐལ་བཟང་ལས་སྣ་ཚོགས་ཤིག་འབྱུང་བ་བཞིན་ཡིན་པའི་
ཕྱིར། གཉིས་པ་ཐུན་མོང་གི་ཡོན་ཏན་ལ། མདོར་བསྟན་དང་། རྒྱས་
བཤད་གཉིས། དང་བོ་ནི། མ་འདྲེས་པ་དེ་དག་མ་གཏོགས་པ་སངས་
རྒྱས་ཀྱི་ཡོན་ཏན་གྱི་ཆོས་གཞན་ཁ་ཅིག་ནི་སློབ་མ་ཉན་
རང་དང་ཐུན་མོང་བ་ཡིན་ལ།ཁ་ཅིག་ནི་སོ་སོའི་སྐྱེ་
བོ་དང་ཡང་ཐུན་མོང་བ་ཡིན་ནོ། །ཐུན་མོང་གི་ཡོན་ཏན་རྣམས་
གང་ཞེ་ན། ཉོན་མོངས་མེད་པའི་ཏིང་ངེ་འཛིན་དང་།སྨོན་ནས་
ཤེས་པ་དང་།སོ་སོ་ཡང་དག་པར་རིག་པ་དང་།མངོན་
ཤེས།སྙོམས་འཇུག་ཚད་མེད།རྣམ་ཐར།ཟད་པར།ཟིལ་གནོན།ཏིང་
ངེ་འཛིན་གསུམ་ལ་སོགས་པའོ། །གཉིས་པ་རྒྱས་བཤད་ལ།
སློབ་པ་དང་ཐུན་མོང་གི་ཡོན་ཏན་དང་། སོ་སྐྱེ་དང་ཐུན་མོང་གི་ཡོན་
ཏན་གཉིས།དང་བོ་ལ།ཉོན་མོངས་མེད་པའི་ཏིང་ངེ་འཛིན།སྨོན་ནས་
ཤེས་པ། སོ་སོར་ཡང་དག་པར་རིག་པ། དེ་འཐོབ་ཚུལ། ཞར་བྱུང་རབ་
མཐའི་བསམ་གཏན་ངོས་བཟུང་བ་དང་ལྔ།དང་བོ་ནི།ཉོན་མོངས་མེད་
པའི་ཏིང་ངེ་འཛིན་ནི་ཀུན་རྫོབ་ཤེས་པ་ཡིན་ལ།ས་བསམ་
གཏན་གྱི་ཡ་མཐའ་བཞི་བ་ན་འོ། །གང་ཟག་དགྲ་
བཅོམ་མི་གཡོ་བའི་ཆོས་ཅན་གྱིས་སོ། །རྟེན་གླིང་གསུམ་གྱི་
མིས་སྐྱེད་དོ།།དམིགས་པ་ཉོན་མོངས་འདོད་པར་
གཏོགས་པ་མ་སྐྱེས་པ་སྟེ་མ་འོངས་པ་སྒོམ་སྤང་གཞིར་བཅས་
ཀྱི་སྤྱོད་ཡུལ་ཅན་ནོ། །གཉིས་པ་ནི། སྨོན་ནས་ཤེས་པའང་
324

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ས་དང་ངོ་བོ་རྟེན་སོགས་ཉོན་མོངས་མེད་པ་དེ་བཞིན་ནོ། །
འོན་ཀྱང་ཁྱད་པར་འདི་ཡོད་དེ།སྨོན་ནས་ཤེས་པ་དེ་ཡི་དམིགས་པ་
ནི་ཆོས་_ ཐམས་ཅད་དོ། །གསུམ་པ་སོ་རིག་ནི། ཇི་ལྟར་ཉོན་
མོངས་མེད་པའི་ཏིང་ངེ་འཛིན་གླིང་གསུམ་གྱི་མི་གཡོ་བའི་ཆོས་ཅན་
་ལ་ཡོད་པ་དེ་བཞིན་དུ་ཆོས་དང་དོན་དང་
ན
ངེས་ཚིག་དང་སྤོབས་པ་སོ་སོ་ཡང་དག་པར་རིག་པ་བཞི་
ཡང་དེ་དང་འདྲའོ། །དེ་དག་ལས་དང་བོ་གསུམ་ནི་གོ་རིམ་བཞིན་
དུ་མིང་དང་།དོན་དང་།ངག་ལ་ཐོགས་པ་མེད་པར་
ཤེས་སོ། །བཞི་བ་སྤོབས་པ་སོ་རིག་ནི་དོན་དང་འབྲེལ་བའི་
རིགས་པ་ཐག་ཐོགས་མེད་པར་མངོན་པར་བརྗོད་པ་
དང་། ལམ་ལ་དབང་པ་ཉིད་ལ་ཐོགས་པ་མེད་པར་ཤེས་
སོ། །དེ་ཡང་ཡིན་ཏེ། འབེལ་གཏམ་དང་རང་ཉིད་ཡིད་ལ་བྱེད་པ་ལ་
མཁས་པར་འགྱུར་བས་སོ། །སྤོབས་པ་སོ་རིག་དེ་ཡི་དམིགས་པ་
དག་དང་ལམ་མོ །འགོག་ཤེས་མ་གཏོགས་པའི་ཤེསཔ་་་་
དགུའོ།།།འདོད་པ་ནས་སྲིད་རྩེའི་བར་གྱི་ས་ཐམས་ཅད་
ནའོ།།ཡང་དག་དོན་རིག་ནི་ཤེས་པ་བཅུའམ་ཡང་ན་
དྲུག་སྟེ། ཕྱི་མ་ནི་མྱང་འདས་ཁོ་ན་རིག་པའི་དབང་དུ་བྱས་སོ།།
དོན་སོ་རིག་དེ་ནི་ས་ཀུན་ན་ཡོད་དོ། །དེ་དག་ལས་
གཞན་ཆོས་སོ་རིག་དང་ངེས་ཚིག་སོ་རིག་གཉིས་ནི་ཀུན་རྫོབ་
325

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཤེས་པ་ཁོ་ནའོ། །ཆོས་སོ་རིག་ནི་འདོད་པ་
དང་བསམ་གཏན་བཞི་བོ་དག་ན་འོ། །ངག་གམ་ངེས་
ཚིག་སོ་རིག་ནི་འདོད་པ་དང་བསམ་གཏན་དང་བོ་
ན་འོ། །བཞི་བ་དེ་འཐོབ་ཚུལ་ནི། འདི་བཞི་ལས་གང་ཡང་རུང་བ་
ཞིག་མ་ཚང་བར་ནི་དེ་དག་ལས་གཅིག་ཙམ་ཐོབ་པ་
སོགས་མེད་དོ། །ཐུན་མོང་གི་ཆོས་དྲུག་པོ་དེ་དག་ཀྱང་
རབ་མཐའ་བསམ་གཏན་བཞི་བས་འཐོབ་བོ། །ལྔ་བ་ཞར་
བྱུང་རབ་མཐའི་བསམ་གཏན་ནི།རབ་མཐའི་བསམ་གཏན་བཞི་བ་
དེ་ལ་་ནི་ནི་ཐུན་མོང་ཆོས་དྲུག་ལས་ངེས་ཚིག་སོ་རིག་མ་མ་་་་་
གཏོགས་ལྔ་དང་རབ་མཐའ་ཙམ་སྟེ་རྣམ་པ་དྲུག་ཡོད་
དོ། ། རབ་མཐའི་བསམ་གཏན་ནི་བསམ་གཏན་གྱི་ཡ་
མཐའ་བཞི་བ་ཡིན་ནོ། །འོ་ན་བསམ་གཏན་བཞི་བའི་དངོས་གཞི་
ཐམས་ཅད་རབ་མཐའི་བསམ་གཏན་ཡིན་ནམ་ཞེ་ན། མ་ཡིན་ཏེ། རབ་
མཐའི་བསམ་གཏན་དེ་ནི་འདོད་པ་ནས་སྲིད་རྩེའི་བར་གྱི་
ས་ཀུན་གྱིས་མཐུན་པར་བྱས་པའི་ཕྱིར་དང་། འཕེལ་བ་
གསུམ་གྱི་མཐར་ཐོབ་པས་འཕེལ་བའི་རབ་ཏུ་ཕྱིན་པ་ཡིན་པའི་
ཕྱིར་རོ། །དེ་ཡང་འདོད་པ་ནས་སྲིད་རྩེའི་བར་སོང་འོང་གཉིས་ཀྱིས་
མཐུན་པར་བྱས་ནས་བསམ་གཏན་དང་བོ་ལ་ཞུགས་པ་འཕེལ་བ་ཆུང་
ངུ་། དེ་ལྟར་གཉིས་པ་ལ་ཞུགས་པ་འབྲིང་། གསུམ་པ་ལ་ཞུགས་པ་རབ་
-326

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
བམ་ཆེན་པོ།དེའི་མཐར་བཞི་བ་ལ་ཞུགས་པ་དེ་ནི་རབ་མཐའོ། །ཡོན་
ཏན་དྲུག་པོ་དེ་དག་ཀྱང་སངས་རྒྱས་ལས་གཞན་ཉན་རང་དགྲ་
བཅོམ་པའི་རྒྱུད་ལ་ཡོད་པ་རྣམས་ནི་སྦྱོར་བ་ལས་སྐྱེས་
སོ། །གཉིས་པ་སོ་སྐྱེ་དང་ཐུན་མོང་གི་ཡོན་ཏན་ལ།མངོན་ཤེས་ཀྱི་དབྱེ་
བ། ངོ་བོ། ཁྱད་ཆོས་དང་གསུམ། དང་བོ་ནི། རྫུ་འཕྲུལ་རྣ་བ་ཡིད་དང་
ནི། །སྔོན་ཚེ་འཆི་འཕོ་སྐྱེ་བ་དང་། །ཟད་ཤེས་མངོན་དུ་བྱ་བ་ཡི །
མངོན་ཤེས་རྣམ་དྲུག་གཉིས་པ་ངོ་བོ་ནི། དྲུག་པོ་འདི་དག་ནི་རྣམ་
པར་གྲོལ་བའི་བློ་སྟེ། བར་ཆད་མེད་ལམ་མེད་པས་
སོ། །རྫུ་འཕྲུལ་གྱི་མངོན་ཤེས་དང༌། སྔོན་གནས་རྗེས་དྲན། མིག་རྣའི་
མངོན་ཤེས་བཞི་ནི་ཀུན་རྫོབ་ཤེས་པ་སྟེ། ཤེས་པ་གང་ཞིག་ཟག་
བཅས་ཁོ་ན་ཡིན་པས་སོ། །ཕ་རོལ་གྱི་སེམས་འདོད་ཆགས་
དང་བཅས་བྲལ་ལ་སོགས་པ་ཤེས་པ་ལ་ཆོས་ཤེས་རྗེས་
ཤེས་ལམ་ཤེས་ཀུན་རྫོབ་ཤེས་པ་སེམས་ཤེས་རང་དང་ལྔ་ཡོད་
པ་ཡིན་ནོ། །ཟག་པ་ཟད་པའི་མངོན་ཤེས་ནི་ཟག་ཟད་
མཁྱེན་པའི་སྟོབས་བཞིན་དུ་ཤེས་པ་དྲུག་གམ་བཅུ་ཡིན་
ནོ། །གསུམ་པ་ཁྱད་ཆོས་ལ། ཁྱད་པར་གྱི་ཆོས་སྤྱིར་བསྟན་པ་དང་།
མངོན་ཤེས་སོ་སོར་བཤད་པ་གཉིས། དང་བོ་ལ། སའི་ཁྱད་པར། དྲན་
པ་ཉེར་བཞག་གི་ཁྱད་པར། ངོ་བོའི་ཁྱད་པར། རིག་པའི་ཁྱད་པར། ཆོ་
འཕྲུལ་གྱི་ཁྱད་པར་དང་ལྔ། དང་བོ་ནི། མངོན་ཤེས་དང་བོ་ལྔ་ནི་
བསམ་གཏན་བཞི་བོ་དག་ན་ཡོད་དོ། །འོན་ཀྱང་མིག་རྣའི་
327 ---

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མངོན་ཤེས་དབང་ཤེས་ཡིན་པས་བསམ་གཏན་ཕྱི་མ་གསུམ་གྱི་སའི་
བསྡུས་མེད་ཀྱང་རྟེན་དབང་བོ་དང་འཐོབ་བྱེད་ཀྱི་བར་ཆད་མེད་ལམ་
བསམ་གཏན་བཞི་ན་ཡོད་པས་དེ་ལྟར་བཤད་དོ། །དེ་དག་ནི་རང་
ས་དང་འོག་སའི་ཡུལ་ཅན་ཡིན་པས་གོང་ས་མཐོང་བ་མིན་
ནོ། །དེ་ཡང་སྔར་མ་འདྲིས་པ་རྣམས་ཀྱིས་སྦྱོར་བས་ཐོབ་པར་
བྱ་ལ། འདྲིས་པ་རྣམས་ཀྱིས་འདོད་ཆགས་དང་བྲལ་
བས་ཀྱང་འཐོབ་བོ། །གཉིས་པ་ནི། མངོན་ཤེས་གསུམ་པ་
སེམས་ཤེས་ལ་གཟུགས་ཡུལ་དུ་བྱེད་པ་མི་སྲིད་པས་དྲན་པ་ཉེར་
བཞག་གསུམ་ཡོད་དོ། །དྲན་ཉེ་དང་བོ་ལུས་དྲན་པ་ཉེར་
བཞག་ཁོ་ན་ཡིན་པ་ནི་རྫུ་འཕྲུལ་དང་རྣ་བ་དང་མིག་
གི་མངོན་ཤེས་གསུམ་མོ།།གསུམ་པ་ངོ་བོའི་ཁྱད་པར་ནི།མིག་དང་
རྣ་བའི་མངོན་ཤེས་གཉིས་ནི་ལུང་དུ་མ་བསྟན་པ་ཡིན་ལ། ལྷག་
མ་བཞི་བོ་རྣམས་ནི་དགེ་བ་འབའ་ཞིག་གོ། བཞི་བ་
རིག་པའི་ཁྱད་པར་ནི། མི་སློབ་པའི་སྔོན་གནས་རྗེས་དྲན་དང་འཆི་
འཕོ་སྐྱེ་ཤེས་དང་ཟག་ཟད་མངོན་ཤེས་གསུམ་ལ་ནི་རིག་པ་
གསུམ་ཞེས་ཀྱང་བྱའོ། །ཇི་ལྟར་ན།འདི་གསུམ་གྱིས་རིམ་པ་བཞིན་
སྔོན་མཐའ་དང་སོགས་སྒྲས་གཟུང་བ་ཕྱི་མཐའ་དང་
བར་གསུམ་ལ་རྨོངས་པའི་མ་རིག་པ་ནི་བཟློག་པའི་ཕྱིར་
རོ། །མི་སློབ་པ་དང་རིག་པ་གཉིས་ཀ་ཡིན་པ་ནི་མངོན་ཤེས་ཐ་
328

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
མ་ཟག་མེད་དུ་གྱུར་པའི་ཟག་ཟད་མངོན་ཤེས་ཁོ་ན་ཡིན་ལ།དང་བོ་
གཉིས་ནི་མི་སློབ་པ་དེའི་རྒྱུད་ལ་སྐྱེས་པའི་ཕྱིར་ན་
དེ་ཡི་རིག་པ་ཞེས་བྱ་ཡི་དངོས་སུ་ན་སློབ་མི་སློབ་གང་
ཡང་མ་ཡིན་ཏེ། བཞི་ནི་ཀུན་རྫོབ་ཤེས་པ་སྟེ་ཞེས་བཤད་ཟིན་པའི་ཕྱིར་
རོ། །མངོན་ཤེས་འདི་དག་སློབ་པ་ལའང་ཡོད་པ་མ་ཡིན་ནམ། ཅིའི་
ཕྱིར་མི་སློབ་པ་ཁོ་ན་ལ་རིག་པར་བཤད་ཅེ་ན།མངོན་ཤེས་འདི་དག་
སློབ་པ་ལ་འང་ཡོད་པར་འདོད་མོད་ཀྱང་དེ་
དག་གི་ཤེས་རྒྱུད་མ་རིག་པ་དང་བཅས་པའི་
རྒྱུད་
ཡིན་པའི་ཕྱིར་ན་དེ་དག་རིག་པར་མ་བཤད་དོ། །
ལྔ་བ་ཆོ་འཕྲུལ་གྱི་ཁྱད་པར་ནི།། མངོན་ཤེས་དྲུག་གི་དང་བོ་རྫུ་
འཕྲུལ་གྱི་མངོན་ཤེས་དང་། གསུམ་པ་སེམས་ཤེས་དང་།དྲུག་པ་
ཟག་ཟད་མངོན་ཤེས་གསུམ་ནི་རིམ་པ་བཞིན་རྫུ་འཕྲུལ་གྱི་ཆོ་
འཕྲུལ་དང་། ཀུན་བརྗོད་པའི་ཆོ་འཕྲུལ་དང༌། རྗེས་བསྟན་གྱི་ཆོ་
འཕྲུལ་རྣམས་ཡིན་ནོ། །དེ་དག་ལས་རྗེས་སུ་བསྟན་པའི་ཆོ་
འཕྲུལ་ནི་མཆོག་སྟེ།ཡང་དག་པ་ཇི་ལྟ་བ་བཞིན་སྟོན་པས་ན་
མི་འཁྲུལ་བའི་ཕྱིར་དང་། གཅིག་ཏུ་ཕན་པ་འི་ཕྱིར་
དང་། ཡིད་དུ་འོང་བའི་འབྲས་བུ་ལ་སྦྱོར་བར་
བྱེད་པའི་ཕྱིར་རོ། །གཉིས་པ་མངོན་ཤེས་སོ་སོར་བཤད་
པ་ལ།རྫུ་འཕྲུལ་གྱི་མངོན་ཤེས་བཤད་པ།ལྷའི་མིག་དང་རྣ་བ་བཤད་པ།
329

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྐྱེས་ཐོབ་སོགས་ཀྱི་ཁྱད་པར་བཤད་པ་དང་གསུམ། དང་བོ་ལ། རྫུ་
འཕྲུལ་གྱི་ངོ་བོ་འབྲས་བུ་དང་བཅས་པ། སེམས་ཡུལ་དང་བཅས་པ།
སྤྲུལ་བ་བྱེད་ཚུལ་ཞར་བྱུང་དང་བཅས་པ། རྫུ་འཕྲུལ་གྱི་དབྱེ་བ་དང་
བཞི། དང་བོ་ནི། རྫུ་འཕྲུལ་གྱི་ངོ་བོ་ནི་ཏིང་ངེ་འཛིན་
ཡིན་ལ་དེ་ལས་ནི་སྤྲུལ་བ་སྣ་ཚོགས་པ་དང་། རྫུ་འཕྲུལ་གྱིས་
འགྲོ་བ་དང་འོངས་པ་སོགས་ལ་དབང་འབྱོར་བ་གྲུབ་བོ། །
སྟོན་པ་ལ་ཡིད་མགྱོགས་ཀྱིས་འགྲོ་བ་མངའ་སྟེ། གང་དུ་བྱོན་
འདོད་པའི་ཡུལ་དེར་སྐད་ཅིག་ཙམ་གྱིས་འབྱོན་ནུས་པའི་ཕྱིར་རོ། །
དེ་ཡང་ནུབ་ཕྱོགས་འོད་ཟེར་ཅན་གྱི་ཞིང་ནས་ཚུར་བྱོན་པའི་ཚེ་མོ་
འགལ་གྱི་བུ་ལ་རྒྱལ་བྱེད་ཚལ་ཡིད་ལ་གྱིས་ཤིག་ཅེས་གསུངས་ནས་དེ་
ཐུགས་ལ་བསམ་པ་དེ་ཁོ་ནས་རྒྱལ་བྱེད་ཚལ་དུ་བྱོན་ཏེ་སྟོན་པས་འདི་
ནི་རྫུ་འཕྲུལ་ཡིད་མགྱོགས་ཞེས་བྱའོ་ཞེས་འཕགས་པ་མོ་འགལ་གྱི་བུ་
ལ་གསུངས་པ་ལྟ་བུའོ། །གཞན་ཉན་རང་དག་ལ་བྱ་ལྟར་
མྱུར་བར་ཕྱིན་བྱེད་ཀྱི་འགྲོ་བའང་ཡོད་ལ། ལམ་ཐག་རིང་བོ་
ཐུང་ངུར་མོས་པ་བྱས་པས་མྱུར་དུ་སླེབས་པའི་མོས་པ་ལས་བྱུང་
བ་ཡང་ཡོད་དོ། །གཉིས་པ་སེམས་ཡུལ་དང་བཅས་པ་ནི།
འདོད་པར་གཏོགས་པའི་སྤྲུལ་བ་ནི་ཕྱི་ཡི་སྐྱེ་མཆེད་གཟུགས་དྲི་རོ་
རེག་བྱ་བཞི་ཙམ་སྟེ། སེམས་དང་དབང་བོ་སོགས་སྤྲུལ་ན་སྔར་
མེད་པའི་སེམས་ཅན་གསར་དུ་འབྱུང་བར་ཐལ་བའི་ཕྱིར་དང་། སྒྲ་ལ་
རྒྱུན་རིང་བོ་མེད་པའི་ཕྱིར་རོ། །སྤྲུལ་བ་དེ་ཡང་རང་དང་ཕྱི་རོལ་གྱི་
330

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ལུས་དང་འབྲེལ་བ་རྣམ་པ་གཉིས་སོ། །གཟུགས་སུ་
གཏོགས་པའི་གཟུགས་དང་རེག་བྱ་གཉིས་ཙམ་སྤྲུལ་
ཏེ། ཁམས་དེར་དྲི་རོ་མེད་པས་སོ། །དེ་ཡང་སྤྲུལ་སེམས་དག་
གིས་ཀྱང་སྤྲུལ་བར་བྱེད་ཀྱི་རྫུ་འཕྲུལ་ཁོ་ནས་མ་ཡིན་ནོ། །སྤྲུལ་
སེམས་་དེ་དག་ཀྱང་རྒྱས་པར་དབྱེ་ན་ནི་བཅུ་བཞིའོ། །ཇི་
ལྟར་ཞེ་ན། བསམ་གཏན་དང་བོའི་འབྲས་བུ་རང་ས་དང་
འདོད་པའི་སྤྲུལ་སེམས་གཉིས་ཡིན་པ་ནས་བཞི་བའི་
འབྲས་བུ་འདོད་པ་ནས་རང་སའི་བར་གྱི་སྤྲུལ་སེམས་ལྔའི་བར་
རིམ་པ་བཞིན་ནོ། །བསམ་གཏན་འོག་མའི་འབྲས་བུ་ལ་ས་
གོང་མ་ལས་སྐྱེས་པའི་སྤྲུལ་སེམས་ཡོད་པ་མིན་ཏེ། བསམ་
གཏན་བཞི་ལ་རིམ་པ་བཞིན་འབྲས་བུ་སྤྲུལ་སེམས་གཉིས་དང་གསུམ་
དང་བཞི་དང་ལྔ་བཤད་པས་ཀྱང་ཤེས་པའི་ཕྱིར། སྤྲུལ་སེམས་
རྙེད་ཚུལ་ནི་བསམ་གཏན་གྱི་དངོས་གཞི་བཞིན་
ནོ། །སྤྲུལ་སེམས་དེ་ནི་བསམ་གཏན་དག་པ་བ་དང་
སྤྲུལ་སེམས་རང་གིས་དེ་མ་ཐག་རྐྱེན་བྱས་པ་ལས་སྐྱེ་
ལ། སྤྲུལ་སེམས་དེ་ལས་ཀྱང་དེ་གཉིས་སྐྱེའོ། །གསུམ་པ་
སྤྲུལ་བ་བྱེད་ཚུལ་ཞར་བྱུང་དང་བཅས་པ་ནི།དེ་ཡང་རང་གི་ས་པས་
སྤྲུལ་བར་བྱེད་ཀྱི་ས་གཞན་གྱིས་སྤྲུལ་སེམས་ཀྱིས་ས་གཞན་མི་སྤྲུལ་
ལོ། །འོན་ཀྱང་གཉིས་པ་ཡན་ཆད་ཀྱི་སྤྲུལ་བ་ལ་ངག་སྨྲ་རུ་
331

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཇུག་པ་ནི་འོག་མས་ཀྱང་བྱེད་དེ། སྨྲ་སེམས་ནི་གཅིག་ཏུ་རྟོག་
དཔྱོད་དང་མཚུངས་པར་ལྡན་པས་སོ། །སྟོན་པ་སངས་རྒྱས་
མིན་པ་གཞན་དག་གི་སྤྲུལ་བས་ངག་སྨྲ་བའི་ཚེ་སྤྲུལ་བ་བོ་
རང་ཉིད་དང་བཅས་པས་སྨྲ་དགོས་ཏེ།ལུང་རིང་བོ་ལས།གཅིག་
གིས་སྨྲ་བར་བྱེད་པ་ན། །སྤྲུལ་བ་ཐམས་ཅད་སྨྲ་བར་བྱེད། །གཅིག་
མི་སྨྲ་བར་གྱུར་པ་དང་། །དེ་དག་ཐམས་ཅད་སྨྲ་མི་འགྱུར། །ཞེས་
གསུངས་པའི་ཕྱིར་རོ། །སྤྲུལ་སེམས་དང་སྨྲ་སེམས་གཉིས་རྒྱུད་གཅིག་
ལ་ལྷན་དུ་མི་འཇུག་པས་སྤྲུལ་བས་ངག་སྨྲ་ཚུལ་ཇི་ལྟར་ཡིན་ཞེ་ན།ཐོག་
མར་སྤྲུལ་སེམས་ཀྱིས་སྤྲུལ་བ་ཡུན་རིང་དུ་གནས་པར་བྱིན་གྱིས་
བརླབས་ནས་དེའི་འོག་ཏུ་སྨྲ་སེམས་གཞན་གྱིས་སྤྲུལ་བ་དེ་
ལ་ངག་སྨྲ་རུ་འཇུག་པའི་ཕྱིར་ན་སྐྱོན་མེད་དོ། །སྤྲུལ་བ་
བོ་ཤི་བ་ལ་ཡང་སྔར་བྱིན་གྱིས་བརླབས་པའི་
སྟོབས་ཀྱིས་ཡུན་རིང་དུ་གནས་པ་ཡོད་དེ།དཔེར་ན་འོད་སྲུངས་
ཆེན་པོས་རང་གི་སྐུ་གདུང་བྱིན་གྱིས་བརླབས་ཏེ་རི་བོ་བྱ་རྐང་ཅན་དུ་
རི་གསུམ་གྱི་དབུས་སུ་བཞུགས་པར་བྱས་པ་དེ་ཉིད་སངས་རྒྱས་བྱམས་
པ་འཇིག་རྟེན་དུ་བྱོན་པའི་བར་དུ་གནས་པར་ལུང་ཕྲན་ཚེགས་ལས་
གསུངས་པ་ལྟ་བུའོ། །དེ་ལ་ཁ་ཆེ་བ་རྣམས་ན་རེ།བརྟན་པ་ཤི་བའི་
རུས་པ་དག་ལ་བྱིན་རླབས་ཡོད་ཀྱི་མི་བརྟན་པ་དེའི་ཤ་པགས་
སོགས་ལ་བྱིན་རླབས་མེད་དོ་ཞེས་ཟེར་རོ། །གཞན་དག་
ན་རེ། ཤི་བའི་ཤ་རུས་གང་ལའང་བྱིན་རླབས་ཡོད་པ་མིན་
332

ཆོས་མངོན་པ་མཛོད་ཀྱི་གནས་བདུན་པའི་ཟུར་མཆན།
ཀྱང་འོད་སྲུངས་ཆེན་པོའི་སྐུ་རུས་ཡུན་དེ་སྲིད་དུ་གནས་པ་ནི་
གནས་གཙང་གི་ལྷ་རྣམས་ཀྱི་མཐུའོ། །ཞེས་ཟེར་རོ། །དང་བོ་
སྤྲུལ་སེམས་དུ་མས་སྤྲུལ་བ་གཅིག་སྤྲུལ་བར་བྱེད་པ་
ཡིན་ཏེ། མ་བྱང་བས་སོ། །ཕྱིས་སུ་བྱང་བར་གྱུར་ནས་སྤྲུལ་
སེམས་གཅིག་གིས་སྤྲུལ་བ་དུ་མའང་སྤྲུལ་ནུས་པས་དེ་ལས་བཟློག་
པའོ། །ཇི་སྐད་བཤད་པའི་བསྒོམས་པ་ལས་སྐྱེས་པ་འི་
སྤྲུལ་སེམས་བཅུ་བཞི་བོ་རྣམས་ནི་གཅིག་ཏུ་ལུང་མ་བསྟན་ཡིན་
ལ། ལྷ་ཀླུ་སོགས་སུ་སྐྱེ་བ་ལས་སྐྱེས་ཤིང་ཐོབ་པའི་སྤྲུལ་སེམས་
དག་ལ་དགེ་སོགས་རྣམ་པ་གསུམ་མོ། །བཞི་བ་རྫུ་འཕྲུལ་གྱི་
དབྱེ་བ་ནི། རྫུ་འཕྲུལ་ལ་ཇི་སྐྲད་བཤད་པའི་བསྒོམས་བྱུང་སྐྱེས་ཐོབ་
གཉིས་དང་གསང་སྔགས་དང་སྨན་དག་དང་ལས་ལས་སྐྱེས་
པ་དང་རྣམ་པ་ལྔ་འོ། །གཉིས་པ་ལྷའི་མིག་དང་རྣ་བ་
བཤད་པ་ནི།མིག་རྣའི་མངོན་ཤེས་ཀྱི་བདག་རྐྱེན་ལྷ་ཡི་མིག་དང་རྣ་
བ་ནི་དེ་དག་དངོས་ཡིན་ཏེ། ཤ་རུས་སོགས་དང་མ་འབྲེལ་
བའི་བསམ་གཏན་ཀྱི་ས་པའི་གཟུགས་ཤིན་ཏུ་དྭངས་
པ།རྟག་ཏུ་རྟེན་པ་དང་བཅས་ལ།ཞར་བ་དང་འོན་པ་ལྟ་བུའི་
མ་ཚང་པའང་མེད་པའི་ཕྱིར་རོ། །དེ་དག་ནི་ཡུལ་
ཐག་རིང་བ་དང་། ཕྲ་བ་དང་། རི་བོ་སོགས་ཀྱིས་བར་དུ་
ཆོད་པའི་གཟུགས་དང་སྒྲའི་སྤྱོད་ཡུལ་ཅན་ནོ། །དེ་ཡང་ཉན་
333

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཐོས་དགྲ་བཅོམ་དང་།བསེ་རུ་ལྟ་བུའི་རངརྒྱལ་དང་།སྟོན་
པ་སངས་རྒྱས་རྣམས་ཀྱིས་རིམ་པ་བཞིན་སྟོང་གཉིས་དང་།
སྟོང་གསུམ་དང་། འཇིག་རྟེན་གྱི་ཁམས་གྲངས་མེད་པ་
མཐོང་ངོ༌། །གསུམ་པ་སྐྱེས་ཐོབ་སོགས་ཀྱི་ཁྱད་པར་བཤད་པ་ནི།
རྫུ་འཕྲུལ་ལས་གཞན་ཡང་ལྷའི་མིག་སོགས་བཞི་ལ་སྐྱེས་ཐོབ་
ཡོད་མོད་ཀྱང་དེ་དག་མངོན་ཤེས་མིན་ནོ། །སྐྱེ་བས་ཐོ པའི་ལྷའི་
དེས་ནི་སྲིད་པ་བར་མ་མི་མཐོང་ངོ༌། །སྐྱེས་ཐོབ་ཀྱི་ཕ་རོལ་
སེམས་ཤེས་དེ་ལ་ནི་དགེ་མི་དགེ་ལུང་མ་བསྟན་རྣམ་
ཡང་རྟོག་གེ་བ་དག་གིས་་་
པ་གསུམ་ཡོད་དོ། །གང་
རྟགས་དང་མཚན་མ་ལས་ཕ་རོལ་གྱི་སེམས་ཤེས་པ་དང་། རིག་
སྔགས་ཀྱིས་བྱས་པ འི་སེམས་ཤེས་དག་ལ་འང་དགེ་སོགས་
གསུམ་མོ། །དམྱལ་བ་བས་ནི་དང་བོ་དམྱལ་བར་སྐྱེས་ནས་སྡུག་
བསྔལ་གྱིས་མ་མནན་པའི་བར་ལ་ཕ་རོལ་སེམས་ཤེས་དང་སྔོན་གནས་
རྗེས་དྲན་སྐྱེས་ཐོབ་ཡོད་པས་གཞན་གྱི་སེམས་དང་སྔོན་གྱི་གནས་
སོགས་ཤེས་ལ་ཕྱིས་སུ་མིན་ནོ། །མི་རྣམས་ལ་བསྒོམས་
པ་ལས་བྱུང་བ་ལ་སོགས་པའི་ལྔ་བོ་དེ་དག་ཡོད་ཀྱི་སྐྱེ་བས་ཐོབ་པ་
མེད་དོ། །
སྨྲས་པ། ཤེས་བཅུའི་ངོ་བོ་དམིགས་རྣམ་ཐོབ་ཚུལ་དང་། །ཐུན་
མོང་ཐུན་མོང་མིན་པའི་ཡོན་ཏན་རྣམས། །ཇི་ལྟར་འཐོབ་ཚུལ་དེ་ཡི་
ཁྱད་ཆོས་སོགས།།ཤེས་པར་འདོད་པས་གནས་འདི་མཉན་པར་་
334

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གྱིས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན་འགྲེལ་
ཉི་མའི་འོད་ཟེར་ལས། ཡེ་ཤེས་བསྟན་པ་ཞེས་བྱ་བ་སྟེ་གནས་བདུན་
པའོ། །
-335

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
༄༅། །ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན
འགེལ་ཉི་མའི་འོད་ཟེར་ལས་སྙོམས་འཇུག་
བསྟན་པ་བཞུགས་སོ། །
གང་ཞིག་བསྟེན་ན་བརྒྱད་ཁྲི་བཞི་སྟོང་ཀུན། །སྙན་འགྱུར་་
སྟོང་གི་དབྱངས་ཀྱིས་འདོམས་མཛད་མ། །མི་ཟད་ངག་གི་འདོད་
འཇོ་དབྱངས་ཅན་ལྷ །བདག་གི་སྙིང་ལ་ཡང་དག་སིམ་པར་་་་་་་་
མཛོད། །
གཉིས་པ་སྙོམས་འཇུག་གི་ཡོན་ཏན་གཏན་ལ་དབབ་པ་ལ།
སྙོམས་འཇུག་གི་རང་བཞིན།དེའི་ཁྱད་ཆོས།ཏིང་འཛིན་གསུམ་གྱི་དབྱེ་
བ། དེ་ལ་བརྟེན་པའི་ཡོན་ཏན་བཤད་པ་དང་བཞི། དང་བོ་སྙོམས་
འཇུག་གི་རང་བཞིན་ལ། སྙོམས་འཇུག་གཉིས་སོ་སོར་བཤད་པ། ཐུན་
མོང་དུ་བཤད་པ། བསམ་གཏན་གྱི་ཡན་ལག་བྱེ་བྲག་ཏུ་བཤད་པ་དང་
གསུམ།དང་བོ་ལ།བསམ་གཏན་གྱི་སྙོམས་འཇུག་དང་།གཟུགས་མེད་
ཀྱི་སྙོམས་འཇུག་བཤད་པ་གཉིས། དང་བོ་བསམ་གཏན་གྱི་སྙོམས་
འཇུག་ལ།དབྱེ་བ་སྤྱིར་བསྟན་པ་དང་།སྙོམས་འཇུག་བྱེ་བྲག་ཏུ་བཤད་
པ་གཉིས།དང་བོ་ནི།བསམ་གཏན་དག་ནི་རྣམ་པ་གཉིས་ཏེ
རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་གཏན་
གཉིས་ཡོད་པའི་ཕྱིར། གཉིས་པོ་རེ་རེ་ལ་ཡང་རྒྱུ་སྙོམས་འཇུག་གི་དང་
336

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འབྲས་བུ་སྐྱེ་བའི་བསམ་གཏན་དང་བོ་ལ་སོགས་པ་བཞི་བཞི་
ཡོད་དོ། །གཟུགས་ཀྱི་ཁམས་དེར་སྐྱེ་བ འི་བསམ་གཏན་
དག་ནི་འཇིག་རྟེན་བསྟན་པའི་མཛོད་དུ་རྒྱ་ཆེར་རབ་ཏུ་བཤད་
ཟིན་པས་འདིར་མི་འཆད་དོ། །གཉིས་པ་ནི། རྒྱུ་སྙོམས་འཇུག་
གི་གཙོ་བོ་ནི་བསམ་གཏན་གཟུགས་མེད་ཀྱི་དངོས་གཞི་སྦྱོར་བྱུང་
དགེ་བའི་ངོ་བོར་གྱུར་པའི་སེམས་རྩེ་གཅིག་པ་འོ། །དེ་
ཡང་རྗེས་འབྲང་དང་བཅས་ན་ཕུང་བོ་ལྔ་འོ། །བསམ་
གཏན་དང་བོའི་སྙོམས་འཇུག་ནི་རྟོག་དཔྱོད་དང་དགའ་བ་
དང་བདེ་བ་དང་ལྡན་པའི་དགེ་བ་རྩེ་གཅིག་པ་ཡིན་ལ།
བསམ་གཏན་ཕྱི་མ་གསུམ་ནི་རིམ་པ་བཞིན་རྟོག་དཔྱོད་གཉིས་དང་།
རྟོག་དཔྱོད་དགའ་བ་གསུམ་དང༌། རྟོག་དཔྱོད་དགའ་བདེ་བཞི་སྟེ་
ཡན་ལག་སྔ་མ་སྔ་མ་སྤངས་པ་ཡི་དགེ་བ་རྩེ་གཅིག་
པའོ། །གཉིས་པ་གཟུགས་མེད་ཀྱི་སྙོམས་འཇུག་བཤད་པ་ལ། དབྱེ་བ།
ཐོབ་ཚུལ། དམིགས་པའི་ཁྱད་པར། སོ་སོའི་ངོ་བོ་དང་བཞི། དང་བོ་ནི།
དེ་བཞིན་དུ་གཟུགས་མེད་ཀྱང་རྒྱུ་དང་འབྲས་བུ་སྐྱེ་བའི་
གཟུགས་མེད་གཉིས་དང་།གཉིས་པོ་རེ་རེ་ལ་ཡང་བཞི་བཞི་ཡོད་དོ། །
རྗེས་འབྲང་དང་བཅས་ན་ཕུང་བོ་བཞི་འོ། །གཉིས་པ་ནི།
སྙོམས་འཇུག་དེ་དག་ནི་བསམ་གཏན་བཞི་བ་ལ་སོགས་པ་འོག་
མའི་ས་ལས་འདོད་ཆགས་ཀྱིས་དབེན་པ་ལས་སྐྱེས་
337

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
སོ། །གསུམ་པ་ནི། གཟུགས་མེད་ཀྱི་ཉེར་བསྡོགས་ཕྱི་མ་
གསུམ་དངོས་གཞི་བཞི་དང་བཅས་པར་ནི་གཟུགས་ཀྱི་འདུ་
ཤེས་གཅིག་ཅེས་བྱ་སྟེ། རང་ས་ན་གཟུགས་མེད་ཀྱང་འོག་མའི་
ཐོགས་བཅས་ཀྱི་གཟུགས་ལ་མི་དམིགས་པའི་ཕྱིར་རོ། །ནམ་མཁའ་
མཐའ་ཡས་ཉེར་བསྡོགས་བར་ཆད་མེད་ལམ་གྱིས་བསམ་གཏན་བཞི་
བའི་གཟུགས་ལ་དམིགས་ཏེ།གཟུགས་མེད་ཉེ་བར་བསྡོགས་ན་བཞི།
གཟུགས་འགྲོ ཞེས་བཤད་ཟིན་པའི་ཕྱིར། གཟུགས་མེད་པ་ན་་
གཟུགས་མེད་དོ། །འོ་ན་གཟུགས་མེད་ནས་ཤི་འཕོས་ཏེ་འདོད་་་་་
གཟུགས་སུ་སྐྱེས་ན་ཡང་གཟུགས་མེད་པར་ཐལ་ཏེ།དེའི་ཉེར་ལེན་མེད་
པའི་ཕྱིར་རོ་ཞེ་ན། སྐྱོན་མེད་དེ། དེའི་ཚེ་གཟུགས་ནི་སེམས་ཀྱི་ལྷན་
ཅིག་བྱེད་རྐྱེན་དང་གཟུགས་འདས་པའི་སྐལ་མཉམ་གྱི་རྒྱུ་ལས་སྐྱེ་བར་
འགྱུར་བའི་ཕྱིར་རོ། །བཞི་བ་སོ་སོའི་ངོ་བོ་ནི།དང་བོ་སྦྱོར་བའི་ཚེ་
ན་རྣམ་ཤེས་མཐའ་ཡས་སོ་སྙམ་པ་དང་། ནམ་མཁའ་མཐའ་
ཡས་སོ་སྙམ་པ་དང་།ཅི་ཡང་མེད་ཅེས་བྱ་བ་ལ་སོགས་པ་དེ་
ལྟར་སྦྱོར་བའི་ཕྱིར་ན་ནམ་མཁའ་མཐའ་ཡས་ལ་སོགས་པའི་
མིང་དེ་སྐད་ཆགས་པ་ཡིན་གྱི་དངོས་གཞི་འདི་དག་གིས་དངོས་སུ་
ནམ་མཁའ་རྣམ་ཤེས་སོགས་ལ་དམིགས་དགོས་པ་མིན་ནོ། །སྲིད་རྩེ་
ན༵་འདུ་ཤེས་དམན་པའམ་ཕྲ་བ་ཙམ་ལས་རགས་པ་མེད་པའི་
ཕྱིར་ན་སྨད་པའི་སྒྲས་འདུ་ཤེས་མེད་ཅེས་ཀྱང་བྱ་ལ་འདུ་
ཤེས་ཕྲ་བ་ཡོད་པས་འདུ་ཤེས་མེད་པའང་མ་ཡིན་ནོ། །དེའི་ཕྱིར་
——་338

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མདོ་དག་ལས འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཅེས་
ལན་དུ་མར་གསུངས་སོ། །གཉིས་པ་ཐུན་མོང་དུ་བཤད་པ་ནི།དེ་ལྟར་
ན་བསམ་གཏན་བཞི་དང་གཟུགས་མེད་བཞི་སྟེ་སྙོམས་འཇུག་
དངོས་གཞིའི་རྫས་ནི་རྣམ་པ་བརྒྱད་ཡིན་ལ། དེ་དག་ལས་
དང་བོ་བདུན་ལ་རྣམ་པ་གསུམ་མོ། །གསུམ་པོ་གང་ཞེ་
ན། རོ་མྱང་ལྡན་ཏེ་སྙོམས་འཇུག་ཉོན་མོངས་ཅན་དང་། དག་པ་
བ་དང་། ཟག་མེད་དོ། །བརྒྱད་པ་སྲིད་རྩེའི་སྙོམས་
འཇུག་ལ་ཟག་མེད་མེད་པས་རོ་མྱང་ལྡན་དང་དག་པ་བ་རྣམ་པ་
གཉིས་སོ། །རོ་མྱང་ལྡན་ནི་མཚུངས་ལྡན་གྱི་གྲོགས་
སྲེད་པ་དང་བཅས་པའི་དེ་རྣམས་སོ། །འཇིག་རྟེན་པ་
ཡི་སྙོམས་འཇུག་དགེ་བ་ནི་སྙོམས་འཇུག་དག་པ་བ་
ཡིན་ལ། དག་པ་བ་དེ་ནི་རོ་མྱང་ལྡན་དེས་མྱང་བྱ་ཡིན་ཏེ།
དེ་ལ་སྲེད་ཅིང་ཞེན་པས་ཉོན་མོངས་ཅན་དུ་གྱུར་པས་སོ། །ཟག་མེད་
ཀྱི་སྙོམས་འཇུག་ནི་འཇིག་རྟེན་ལས་འདས་པའི་་
སྙོམས་འཇུག་གང་ཡིན་པའོ། །གསུམ་པ་བསམ་གཏན་གྱི་ཡན་
ལག་བྱེ་བྲག་ཏུ་བཤད་པ་ལ།དབྱེ་བ།བསྡུ་བ།ཉོན་མོངས་ཅན་ཡན་ལག་
དང་མི་ལྡན་པའི་ཚུལ། ཞར་བྱུང་དང་བཞི། དང་བོ་ནི། བསམ་གཏན་
དང་བོ་ལ་ཡན་ལག་ལྔ་སྟེ།རྟོག་དཔྱོད་དང་།དགའ་བ་
ང
དང་། བདེ་བ་དང་། ཏིང་ངེ་འཛིན་རྣམས་སོ། །
339

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
བསམ་གཏན་གཉིས་པ་ལ་ནི་ཡན་ལག་བཞི་སྟེ།ནད་རབ་
ཏུ་དང་བ་དང་ནི་དགའ་བདེ་ཏིང་ངེ་འཛིན་ལ་
སོགས་པའོ། །བསམ་གཏན་གསུམ་པ་ལ་ཡན་ལག་ལྔ་
འདུ་བྱེད་བཏང་སྙོམས་དང་།དྲན་པ་དང་། ཤེས་བཞིན་
དང་།ཚོར་བ་བདེ་དབང་དང་།སེམས་གནས་པ་ཏིང་
ངེ་འཛིན་རྣམས་སོ། །བསམ་གཏན་གྱི་ཡ་མཐའ་བཞི་བ་ན་
ནི་ཡན་ལག་བཞི་སྟེ། དྲན་པ་དང་། འདུ་བྱེད་བཏང་
སྙོམས་དང་།བདེ་མིན་སྡུག་མིན་གྱི་ཚོར་བ་བཏང་སྙོམས་དང་།ཏིང་
ངེ་འཛིན་རྣམས་སོ། །གཉིས་པ་ནི།དེ་ལྟར་བསམ་གཏན་གྱི་
ཡན་ལག་བཅོ་བརྒྱད་དུ་བཤད་པ་དེ་ཡང་མིང་གི་སྒོ་ནས་ཡིན་གྱི་
རྫས་སུ་བསྡུས་ན་བཅུ་གཅིག་ཏུ་འདུ་སྟེ།རྟོག་པ་དང་།དཔྱོད་
པ་དང་།ཚོར་བ་ཡིད་བདེ་དང་།ཤིན་སྦྱངས་དང་།ཏིང་ངེ་འཛིན་དང་།
དད་པ་དང་། འདུ་བྱེད་དང་། དྲན་པ་དང་། ཤེས་རབ་དང་། ཚོར་བ་
བདེ་དབང་དང་། ཚོར་བ་བཏང་སྙོམས་ཅི་རིགས་སུ་འདུས་པའི་ཕྱིར་
རོ། །དེ་ཡང་ཡིན་ཏེ། བསམ་གཏན་དང་བོ་གཉིས་ཀྱི་ཡན་ལག་
གི་བདེ་བ་ནི་དེ་གཉིས་ཀྱི་འཁོར་ན་ཡོད་པའི་ཤིན་ཏུ་སྦྱངས་
པ་ལ་བདེ་བ་ཞེས་བཏགས་པ་ཡིན་པས་གཉིས་ཀ་ཤིན་་
སྦྱངས་ཡིན་ལ། གཉིས་པའི་ཡན་ལག་གི་ནད་རབ་ཏུ་དང་བ་
ནི་དད་པ་ཡིན་པའི་ཕྱིར་རོ། །རྣམ་པར་བསྒྱུར་བ་དང་
340

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསམ་གཏན་གྱི་ཡན་ལག་སྟོན་པའི་ལུང་རྣམ་པ་གཉིས་
ལས་རིམ་པ་བཞིན་བསམ་གཏན་གསུམ་པ་བཀའ་སྩལ་ནས། འདིར་
འདིའི་ཡིད་བདེ་བའི་དབང་བོ་སྐྱེས་པ་མ་ལུས་པར་འགག་པར་འགྱུར་
རོ་ཞེས་དང་། དགའ་བ་ལས་འདོད་ཆགས་དང་བྲལ་བས་དྲན་པ་དང་
ལྡན་ཞིང་ནས་དགའ་བ་མེད་པའི་བསམ་གཏན་གསུམ་པ་ཉེ་བར་
བསྒྲུབས་ཏེ་གནས་སོ་ཞེས་གསུངས་པའི་ཕྱིར་ན། བསམ་གཏན་
དང་བོ་གཉིས་ཀྱི་ཡན་ལག་གི་དགའ་བ་ནི་ཚོར་བ་ཡིད་བདེ་
ཡིན་ནོ། །གསུམ་པ་ཉོན་མོངས་ཅན་ལ་ཡན་ལག་མི་ལྡན་པའི་ཚུལ་
ནི། བསམ་གཏན་བཞིའི་སྙོམས་འཇུག་ཉོན་མོངས་ཅན་ལ་ཇི་
སྐད་བཤད་པའི་ཡན་ལག་འགའ་ཞིག་ཡོད་ཀྱང་འགའ་ཞིག་མེད་དེ།
དང་བོ་ལ་དགའ་བདེ་དང་། གཉིས་པ་ལ་རབ་དང་དང་།
གསུམ་པ་ལ་ཤེས་བཞིན་དྲན་པ་གཉིས་དང་། བཞི་བ་ལ་
བཏང་སྙོམས་དང་དྲན་པ་ཡོངས་སུ་དག་པ་རྣམས་
མེད་པའི་ཕྱིར། སློབ་དཔོན་ཁ་ཅིག དེར་མ་ཟད་བསམ་
གཏན་དང་བོ་གཉིས་ཀྱི་ཡན་ལག་གི་ཤིན་ཏུ་སྦྱངས་པ་དང་། ཕྱི་
མ་གཉིས་ཀྱི་ཡན་ལག་གི་འདུ་བྱེད་བཏང་སྙོམས་དག་ཀྱང་མེད་
དེ། འདི་དག་ནི་དགེ་བའི་ས་མང་ཡིན་པས་ཉོན་མོངས་ཅན་དང་
མཚུངས་པར་མི་ལྡན་པས་སོ་ཞེས་ཟེར་ཞིང་དོན་ལའང་གནས་སོ། །
བཞི་བ་ཞར་བྱུང་ལ བསམ་གཏན་བཞི་བ་མི་གཡོ་བའི་རྒྱུ་མཚན།
འབྲས་བུ་སྐྱེ་བའི་བསམ་གཏན་ལ་ཚོར་བ་ཇི་ལྟར་ལྡན་ཚུལ། བསམ་
341 -

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
གཏན་གཉིས་པ་སོགས་སུ་འོག་མའི་རྣམ་ཤེས་མངོན་དུ་བྱེད་ཚུལ་དང་
གསུམ། དང་བོ་ནི། སྐྱོན་བརྒྱད་ལས་ནི་གྲོལ་བའི་ཕྱིར་ན། བསམ་
གཏན་བཞི་བ་ནི་གཡོ་བ་མེད་པ་ཡིན་ནོ། །དེ་ལ་སྐྱོན་་
བརྒྱད་ནི།རྟོག་—པ་དང་དཔྱོད་པ་དང་།དབུགས་_རྔུབ་
པ་དང་འབྱུང་བ་དག་དང་།བཏང་སྙོམས་མ་གཏོགས་པའི་བདེ་
བ་ལ་སོགས་པའི་ཚོར་བ་བཞི་སྟེ་བརྒྱད་ཡིན་ནོ། །
གཉིས་པ་ནི།སྐྱེ་བའི་བསམ་གཏན་བཞི་བོ་དག་ན་ནི་རིམ་པ་
བཞིན་ཡིད་བདེ་དང་བདེ་དབང་དང་བཏང་སྙོམས་
ཏེ་གསུམ་དང་།བཏང་སྙོམས་ཡིད་བདེ་གཉིས་དང་།བདེ་བ་
དང་བཏང་སྙོམས་གཉིས་དང་། བཏང་སྙོམས་ཀྱི་ཚོར་བ་
ར
གཅིག་པུ་ཡོད་དོ། །སྐབས་འདིར་བཤད་པའི་བཏང་སྙོམས་
དང་བདེ་བ་ནི་ཚོར་བ་ཁོ་ནའོ། །གསུམ་པ་ནི།བསམ་གཏན་གཉིས་
པ་ལ་སོགས་པ་ཕྱི་མ་གསུམ་ན་ལུས་དང་མིག་དང་
ན
རྣ་བའི་རྣམ་པར་ཤེས་པ་དག་དང་།ལུས་ངག་གི་རྣམ་
པར་རིག་བྱེད་ཀྱི་ཀུན་སློང་གི་རྟོག་དཔྱོད་དང་བཅས་པ་
གང་ཡིན་པ་དེ་དག་ནི་མངོན་དུ་བྱེད་པ་ཡོད་ཀྱང་
རང་ས་ན་མེད་པས་མངོན་དུ་བྱས་པའི་དེ་དག་བསམ་གཏན་དང་
བོར་གཏོགས་སོ། །བསམ་གཏན་ཕྱི་མ་གསུམ་གྱི་རྟེན་ལ་མངོན་དུ་
བྱས་པའི་དབང་ཤེས་ལ་སོགས་པ་དེ་དག་ནི་ལུང་མ་བསྟན་
342

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཙམ་ལས་རྣམ་སྨིན་ཡང་མིན་ལ། ཉོན་མོངས་ཅན་ཡང་མིན་
ནོ། །གཉིས་པ་དེ་དག་གི་ཁྱད་པར་གྱི་ཆོས་ལ། འཐོབ་ཚུལ། ཐོབ་
ཟིན་མངོན་དུ་བྱེད་ཚུལ།དམིགས་པའི་ཁྱད་པར།སྤང་བྱ་སྤོང་ཚུལ་ཉེར་
བསྡོགས་དང་བཅས་པ་བཞི།དང་བོ་འཐོབ་ཚུལ་ལ།དངོས་དང་།སྙོམས་
འཇུག་གང་གི་མཇུག་ཐོགས་སུ་སྙོམས་འཇུག་གང་འབྱུང་དཔྱད་པ།
དག་པ་བའི་དབྱེ་བ།ཞར་བྱུང་ཐོད་རྒལ་གྱི་རྣམ་གཞག་དང་བཞི།དང་
བོ་ནི། སྔར་སྙོམས་འཇུག་་དང་མི་ལྡན་པ་ཞིག་ཡིན་ན་
འདོད་ཆགས་དང་བྲལ་བས་འཐོབ་ལ།སྐྱེ་བ་བླངས་པ་
ལས་ཀྱང་སྙོམས་འཇུག་དང་བོ་བདུན་ནི་དག་པ་བ་གསར་
དུ་འཐོབ་པ་ཡོད་དེ། ས་གོང་མ་ནས་འོག་སའི་བསམ་གཏན་
གཟུགས་མེད་དུ་སྐྱེ་བའི་ཚེ་སྐྱེས་ཐོབ་ཀྱི་སྙོམས་འཇུག་དེ་དང་དེ་་་་
གསར་དུ་འཐོབ་པའི་ཕྱིར།ཟག་མེད་ཀྱི་སྙོམས་འཇུག་ནི་འདོད་
ང་བོ་
ཆགས་དང་བྲལ་བ་ཡིས་འཐོབ་བོ། །འོན་ཀྱང་དབང་
སྦྱངས་པ་དང་འབྲས་བུ་ལས་ཉམས་པའི་སྟོབས་ཀྱིས་གསར་དུ་ཐོབ་པ་
ཞིག་ཀྱང་ཡོད་མོད་ཀྱང་རྒྱུན་གསར་དུ་ཐོབ་པ་མིན་ནོ། །སྙོམས་་་་
འཇུག་ཉོན་མོངས་ཅན་ནི་རང་སར་འདོད་ཆགས་དང་བྲལ་བ་
ལས་ཉམས་པ་དང་ས་དེར་སྐྱེ་བ་ཡིས་ཀྱང་འཐོབ་བོ། །
གཉིས་པ་ནི། ཟག་པ་མེད་པའི་བསམ་གཏན་གཟུགས་མེད་དག་གི
མཇུག་ཐོགས་སུ་རང་ས་ནས་བགྲང་བའི་ལྟག་དང༌
འོག་གི་ས་གསུམ་པའི་བར་གྱི་དགེ་བ་ཟག་བཅས་ཟག
343

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན
མེད་རྣམས་སྐྱེའོ། །སྙོམས་འཇུག་དག་པ་བ་ལས་
འབྱུང་ཚུལ་ཡང་དེ་བཞིན་ཡིན་ཏེ། དག་པ་བ་ཡི་མཇུག་ཐོགས་
སུ། །ལྟག་འོག་གསུམ་པའི་བར་དགེ་བ། །སྐྱེའོ་ཞེས་སྦྱར་རོ།།འོན་
ཀྱང་ཁྱད་པར་ཅུང་ཟད་ཡོད་དེ།དག་པ་བའི་མཇུག་ཐོགས་སུ་རང་
གི་ས་པའི་ཉོན་མོངས་ཅན་གྱི་སྙོམས་འཇུག་ཀྱང་འབྱུང་
སའི་
བས་སོ། །སྙོམས་འཇུག་ཉོན་མོངས་ཅན་ལས་རང་
དག་པ་བ་དང་ཉོན་མོངས་ཅན་རང་ཉིད་འབྱུང་ལ། ཉོན་
མོངས་ཅན་གྱིས་གཟིར་པའི་ཚེ་འོག་མའི་དག་པ་བ་གཅིག་
ཀྱང་འབྱུང་ངོ་། །འོན་ཀྱང་དེ་ལྟར་བཤད་པ་ནི་སྦྱོར་བྱུང་གི་་
དབང་དུ་བྱས་ལ། འཆི་འཕོ་བའི་ཚེ་སྐྱེས་ཐོབ་ཀྱི་དངོས་གཞི་
པ་བ་ལས་ས་དགུའི་ཉོན་མོངས་ཀུན་འབྱུང་བ་
དག་
སྲིད་དེ། གཟུགས་ན་དགེ་ལས་བཅུ་གཅིག་གོ། ཞེས་དང་དགེ་བ་ལས།
སེམས་དགུ་དག་གོ། ཞེས་གཉིས་པར་བཤད་ཟིན་པའི་ཕྱིར།འཆི་འཕོ་
བའི་ཚེ་ཡང་སྙོམས་འཇུག་ཉོན་མོངས་ཅན་ལས་ནི་རང་ས་དང་
འོག་སའི་ཉོན་མོངས་ཅན་དག་འབྱུང་གི་ས་གོང་མ་དག་གི་
ཉོན་མོངས་ཅན་འབྱུང་བ་མིན་ཏེ། འོག་མའི་ཉོན་མོངས་ཅན་
གྱིས་འཆི་སེམས་བྱས་ཏེ་གོང་མར་སྐྱེ་བ་མི་སྲིད་པའི་ཕྱིར། གསུམ་པ་
དག་པ་བའི་དབྱེ་བ་ནི། སྙོམས་འཇུག་དག་པ་བ་ལ།ཉམས་པའི་
ཆ་དང་མཐུན་པ་དང་།སོགས་སྒྲས་གཟུང་བ་གནས་པ་ཆ་
344

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཐུན།ཁྱད་པར་ཆ་མཐུན།ངེས་འབྱེད་ཆ་མཐུན་ཏེ་རྣམ་པ་
བཞི་འོ། །དེ་ཡང་དང་བོ་བདུན་གྱི་དབང་དུ་བྱས་པ་ལས་སྲིད་རྩེ་
ལ་ཁྱད་པར་ཆ་མཐུན་མེད་དེ།རང་གི་གོང་ན་ས་གཞན་མེད་པའི་ཕྱིར་
རོ། །བཞི་བོ་དེ་དག་ནི་གོ་རིམ་བཞིན་དུ་རང་གི་
མཇུག་ཐོགས་སུ་ཉོན་མོངས་སྐྱེ་བ་དང་རྗེས་སུ་མཐུན་པ་
དང་། རང་གི་ས་པའི་དག་པ་བ་སྐྱེ་བ་དང་རྗེས་སུ་
མཐུན་པ་དང་།གོང་སའི་དག་པ་བ་སྐྱེ་བ་དང་རྗེས་སུ་མཐུན་
པ་དང་། ཟག་མེད་སྐྱེ་བ་དང་རྗེས་སུ་མཐུན་པ་འོ། །
ཉམས་པ་ཆ་མཐུན་སོགས་ཀྱི་མཇུག་ཐོགས་སུ་རིམ་པ་
བཞིན་ཉམས་པ་ཆ་མཐུན་དང་གནས་པ་ཆ་མཐུན་གཉིས་དང་།
གནས་པ་ཆ་མཐུན་རང་ཉིད་དང་ཉམས་པ་དང་ཁྱད་པར་ཆ་མཐུན་
ཏེ་གསུམ་དང་། ཁྱད་པར་ཆ་མཐུན་རང་ཉིད་དང་གནས་པ་དང་
ངེས་འབྱེད་ཆ་མཐུན་ཏེ་གསུམ་དང་། ངེས་འབྱེད་ཆ་མཐུན་རང་
ཉིད་གཅིག་པུ་འབྱུང་ངོ་། །དེའི་ཕྱིར་ཉམས་པ་ཆ་མཐུན་ལ་
རང་གི་མཇུག་ཐོགས་སུ་ཉོན་མོངས་ཅན་སྐྱེ་བ་དང་རྗེས་སུ་མཐུན་པ་
ཡིན་པས་ཁྱབ་ཀྱང་། ཉོན་མོངས་སྐྱེ་བས་མ་ཁྱབ་ལ། གཞན་གསུམ་
ལའང་དེས་མཚོན་ནོ། །བཞི་བ་ཞར་བྱུང་ཐོད་རྒལ་ནི། གང་ལ་སྙོམས་
པར་འཇུག་པའི་གཞི་ནི་ཟག་བཅས་ཀྱི་ས་བརྒྱད་དང་ཟག་མེད་
ཀྱི་ས་བདུན་ཏེ་རྣམ་པ་གཉིས་སོ། །ཇི་ལྟར་སྙོམས་པར་
345 ==--

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
འཇུག་པའི་ཚུལ་ནི་ཟག་བཅས་ཟག་མེད་རང་རང་གི་རིས་དང་
འབྲེལ་བ་མཐར་ཆགས་སུ་ཡར་སོང་མར་འོང་གཉིས་དང་།དེའི་
འོག་ཏུ་རིས་མཐུན་པ་གཅིག་གཅིག་རྒལ་ཏེ་སོང་ཞིང་འོངས་
ནས་ནི།སླར་ཡང་རེ་རེ་བརྒལ་ནས་རིགས་མི་མཐུན་པ་གསུམ་པར་
འགྲོ་འོང་གི་སྙོམས་པར་འཇུག་ནུས་པ་དེའི་ཚེ་ཐོད་རྒལ་གྱི་ནི་
སྙོམས་འཇུག་དངོས་གཞི་གྲུབ་པ་ཡིན་ནོ། །གཉིས་པ་ཐོབ་
ཟིན་མངོན་དུ་བྱེད་ཚུལ་ནི།བསམ་གཏན་གཟུགས་མེད་ཀྱི་སྙོམས་
འཇུག་རྣམས། རང་ས་དང་ནི་འོག་སའི་རྟེན་ཅན་དག་གི་
མངོན་དུ་བྱེད་ཀྱི་གོང་སའི་རྟེན་ལ་འོག་སའི་སྙོམས་འཇུག་
མངོན་དུ་མི་བྱེད་དེ། རང་ས་ན་མཆོག་ཡོད་བཞིན་དུ་དམན་པ་མངོན་
དུ་བྱེད་པ་ལ་དགོས་པ་མེད་པའི་ཕྱིར།དེ་ལྟར་སྤྱིར་བཏང་
ནས་དམིགས་བསལ་ནི།འོན་ཀྱང་སྲིད་རྩེར་སྐྱེས་པའི་
འཕགས་པས། འོག་མ་ཅི་ཡང་མེད་ཀྱི་དངོས་གཞི་མངོན་
སུམ་དུ་བྱས་ནས་ཟག་པ་ཀུན་ཟད་པར་བྱེད་དེ། རང་
ས་ན་ཟག་མེད་ལམ་བདེན་མེད་པས་སོ། །གསུམ་པ་དམིགས་པའི་
ཁྱད་པར་ནི། གྲོགས་སྲེད་པ་དང་བཅས་པའི་སྙོམས་
འཇུག་དག་གིས།རང་གི་ས་པའི་སྲིད་པ་ཁོ་ན་ལ་དམིགས་
ཏེ།ཀུན་འགྲོ་མ་ཡིན་རང་རིས་སུ།ཞེས་བཤད་ཟིན་པའི་ཕྱིར།བསམ་
གཏན་གྱི་དངོས་གཞི་དགེ་བ་དག་པ་བའི་ཡུལ་ནི།
346

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡོད་དགུ་ཅོག་ཡིན་ཏེ། གཞི་གྲུབ་ན་དེའི་དམིགས་པ་ཡིན་
པས་ཁྱབ་པའི་ཕྱིར། ཟག་མེད་ཀྱི་དམིགས་པ་ལ་བདེན་བཞི་གང་རུང་
དགོས་པ་སྔར་བཤད་ཟིན་ཏོ། །གཟུགས་མེད་དངོས་གཞི་དགེ་བ་
རྣམས་ཀྱི་སྤྱོད་ཡུལ་_ནི། ཟག་བཅས་འོག་མ་མིན་ནོ། །
དེའི་ཕྱིར་གཟུགས་ཀྱི་ལམ་བདེན་ལ་དམིགས་ཏེ། མཐོང་ལམ་རྗེས་
བཟོད་རྗེས་ཤེས་རྣམས་ལ་དམིགས་པས་སོ། །དེ་ཡང་གཟུགས་ཁོ་
ནའི་ལམ་བདེན་ལ་མི་དམིགས་སོ། །བཞི་བ་སྤང་བྱ་སྤོང་ཚུལ་ཉེར་
བསྡོགས་དང་བཅས་པ་ལ། སྤང་བྱ་སྤོང་ཚུལ། ཉེར་བསྡོགས་ཀྱི་དབྱེ་བ།
བསམ་གཏན་ཁྱད་པར་ཅན་བཤད་པ་དང་གསུམ། དང་བོ་ནི། སྙོམས་
འཇུག་ཟག་པ་མེད་པས། རང་ས་དང་གོང་སའི་ཉོན་མོངས་
རྣམས་སྤོང་ངོ་། །དེར་མ་ཟད་ཅི་ཡང་མེད་མན་ཆད་ཀྱི་ཉོན་མོངས་པ་
རྣམས་ནི།ཉེར་བསྡོགས་དག་པ་བས་ཀྱང་སྤོང་སྟེ།ལྷག་སྐྱེས་
མཐོང་དང་སྒོམ་གཉིས་ཀྱི། །ཞེས་བཤད་པས་སོ། །གཉིས་པ་ནི།
དངོས་གཞི་བརྒྱད་པོ་དེ་དག་ལ་ནི་ཉེར་བསྡོགས་ཀྱང་
བརྒྱད་ཡོད་དོ། །འདི་རྣམས་ལ་ཉོན་མོངས་ཅན་མེད་པས་ཕལ་
ཆེར་དག་པ་བ་ཡིན་ལ་འཁོར་གྱི་ཚོར་བ་ནི་བདེ་བའང་
མིན་སྡུག་བསྔལ་ཡང་མིན་པའི་བཏང་སྙོམས་ཁོ་ནའོ། །
ཉེར་བསྡོགས་དང་བོ་མི་ལྕོགས་མེད་ལ་ཟག་མེད་དམ་འཕགས་
ཁོ་འང་ཡོད་དོ། །སློབ་དཔོན་ཁ་ཅིག ཉེར་བསྡོགས་དང་བོ་
དེ་གསལ་བའི་ཕྱིར་ན་ཉོན་མོངས་ཅན་ཡང་ཡོད་པས། དང་བོའི་
347

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
དངོས་གཞི་ལྟར་རྣམ་པ་གསུམ་མོ་ཞེས་ཟེར་རོ། །གསུམ་པ་བསམ་
གཏན་ཁྱད་པར་ཅན་ནི། རྟོག་པ་མེད་ལ་དཔྱོད་པ་དང་
བཅས་པའི་བསམ་གཏན་ནི་བསམ་གཏན་ཁྱད་པར་ཅན་ཡིན་
ནོ། །འདི་ལའང་སྙོམས་འཇུག་ཉོན་མོངས་ཅན་སོགས་རྣམ་པ་
གསུམ་མོ། །འཁོར་གྱི་ཚོར་བ་ནི་བདེ་བའང་མིན་
ཡང་མིན་པའི་བཏང་སྙོམས་ཁོ་ནའོ། །
ལ་སྡུག་བསྔལ་
ཁྱད་པར་ཅན་དག་པ་བ་དེ་ནི་ཚངས་ཆེན་གྱི་འབྲས་བུ་ཅན་
ཡིན་ཏེ། སྙོམས་འཇུག་འདིའི་དབང་གིས་ཚངས་ཆེན་དུ་སྐྱེ་བས་
སོ། །གསུམ་པ་ཏིང་འཛིན་གསུམ་གྱི་དབྱེ་བ་ལ། ཁམས་ཀྱི་སྒོ་ནས་
གསུམ་དུ་དབྱེ་བ་ལམ་གྱི་སྒོ་ནས་གསུམ་དུ་དབྱེ་བ། ལམ་སུན་འབྱིན་
པའི་སྒོ་ནས་གསུམ་དུ་དབྱེ་བ། བྱེད་པའི་སྒོ་ནས་བཞིར་དབྱེ་བ་དང་
བཞི།དང་བོ་ནི།མདོ་ལས།རྟོག་བཅས་དཔྱོད་བཅས།རྟོག་མེད་དཔྱོད་
བཅས། རྟོག་མེད་དཔྱོད་མེད་ཀྱི་ཏིང་ངེ་འཛིན་གསུམ་གསུངས་པ་དེ་
དག་གང་ཞེ་ན།བསམ་གཏན་ཁྱད་པར་ཅན་མན་ཆད་ཀྱི་དངོས་
གཞི་ཙམ་པོ་བ་ཉེར་བསྡོགས་དང་བཅས་པ་ནི།རྟོག་དཔྱོད་དང་
བཅས་པ་ཡི་ཏིང་ངེ་འཛིན་ནོ། །བསམ་གཏན་གཉིས་པ་
ཡན་ཆད་ཀྱི་ཉེར་བསྡོགས་དངོས་གཞི་རྣམས་ནི་རྟོག་དཔྱོད་
གཉིས་ཀ་མེད་པའི་ཏིང་ངེ་འཛིན་ཡིན་ལ།བར་མ་ནི་ཁྱད་པར་ཅན
རང་ཉིད་དོ། །གཉིས་པ་ནི། མཚན་མ་མེད་པའི་ཏིང་ངེ་
348

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཛིན་ནི་འགོག་བདེན་ནམ་ཞི་བའི་རྣམ་པ་བཞི་དང༌
ལྡན་པ་ཡིན་ལ།སྟོང་བ་ཉིད་ཀྱི་ཏིང་ངེ་འཛིན་ནི་སྡུག་བདེན་
ལ་བདག་མེད་དང་སྟོང་བ་ཉིད་དུ་འཇུག་པའོ། །
སྨོན་པ་མེད་པ་ཞེས་བྱ་བའི་ཏིང་ངེ་འཛིན་ནི། སྔར་བཤད་པའི་
རྣམ་པ་དྲུག་པོ་དེ་དག་ལས་གཞན་སྡུག་ཀུན་གྱི་རྣམ་པ་
དྲུག་དང་ལམ་བདེན་གྱི་རྣམ་པ་བཞི་སྟེ་བཅུ་དང་
ལྡན་ནོ། །ཏིང་ངེ་འཛིན་འདི་གསུམ་ལ་ཟག་བཅས་དག་པ་བ་
དང་། དྲི་མ་མེད་པ་གཉིས་ཡོད་པ་དེ་དག་ལས། དྲི་མ་
བའི་སྟེ་ཟག་པ་མེད་པ་དག་ནི་རྣམ་པར་ཐར་
སྒོ་གསུམ་མོ། །གསུམ་པ་ལམ་སུན་འབྱིན་པའི་སྒོ་ནས་གསུམ་དུ་དབྱེ་
བ་ནི། སྟོང་བ་ཉིད་སྟོང་བ་ཉིད་ཅེས་བྱ་བའི་ཏིང་ངེ་
འཛིན་ལ་སོགས་པ་གཞན་ཡང་ཏིང་ངེ་འཛིན་གསུམ་མོ། །
སོགས་སྒྲས་གཟུངས་པ་སྨོན་པ་མེད་པ་སྨོན་པ་མེད་པའི་ཏིང་ངེ་་་་
འཛིན་དང༌། མཚན་མ་མེད་པ་མཚན་མ་མེད་པའི་ཏིང་ངེ་འཛིན་་
་གཉིས་སོ། །དེ་དག་ལས་དང་བོ་གཉིས་ཀྱིས་ནི་རིམ་པ་
ལྟར་སྟོང་བ་དང་མི་རྟག་པར་དམིགས་སོ། །གཞི་གང་ལ་ཞེ་
ན།མི་སློབ་པའི་སྟོང་བ་ཉིད་ཀྱི་ཏིང་ངེ་འཛིན་དང་སྨོན་པ་མེད་པའི་
ཧོང་ངེ་འཛིན་ལ་དེ་ལྟར་རིམ་པ་བཞིན་དུ་དམིགས་པ་ཡིན་
། མཚན་མ་མེད་པ་མཚན་མ་མེད་པའི་ཏིང་ངེ་
349

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
འཛིན་གྱིས་ནི།ཞི་བར་དམིགས་སོ། །གང་ལ་ན།མ་བརྟགས་
པའི་འགོག་པའམ་ཟད་པ་ལ་འོ། །དེ་ཡང་དགྲ་བཅོམ་པ་་་
མཚན་མ་མེད་པའི་ཏིང་ངེ་འཛིན་ལས་ལངས་ཏེ་ཟག་བཅས་ཟག་མེད་
ཀྱི་ཤེས་པ་གཞན་ཞིག་སྐྱེས་པ་ན་མཚན་མ་མེད་པའི་ཏིང་ངེ་འཛིན་མ་
འོངས་པ་མི་སྐྱེ་བའི་ཆོས་ཅན་ལ་བརྟགས་མིན་ཐོབ་ཅིང་། དེ་འདྲའི་
བརྟགས་མིན་གྱི་འགོག་པ་དེ་ནི་འདིའི་དམིགས་པའོ། །ཏིང་ངེ་
འཛིན་འདི་གསུམ་ནི་གཅིག་ཏུ་ཟག་བཅས་སོ། །རྟེན་གླིང་
གསུམ་གྱི་མིའི་ནང་དུ་བསྐྱེད་ལ་དེ་ཡང་དགྲ་བཅོམ་མི་གཡོ་
བ་ཁོ་ན་ལ་འོ། །ས་ནི་འདོད་པ་ནས་སྲིད་རྩེའི་བར་གྱི་ས་
བཅུ་གཅིག་ན་ཡོད་དོ། །འོན་ཀྱང་གཉིས་པ་ནས་སྲིད་རྩེའི་བར་གྱི
ཉེར་བསྡོགས་བདུན་ནི་མ་གཏོགས་སོ། །བཞི་བ་བྱེད་པའི་སྒོ་ནས་
བཞིར་དབྱེ་བ་ནི། ཡང་མདོ་ལས་མཐོང་བའི་ཆོས་ལ་བདེ་བར་གནས་
པར་འགྱུར་བའི་ཏིང་ངེ་འཛིན་དང་། ཤེས་པ་མཐོང་བར་འགྱུར་བའི་
ཏིང་ངེ་འཛིན་དང་། ཤེས་རབ་རབ་ཏུ་དབྱེ་བར་འགྱུར་བའི་ཏིང་ངེ་
འཛིན་དང་། ཟག་པ་ཟད་པར་འགྱུར་བའི་ཏིང་ངེ་འཛིན་སྒོམ་པ་བཞི་
གསུངས་པ་དེ་དག་ནི་རིམ་པ་ལྟར་ཟག་བཅས་ཟག་མེད་ཀྱི་དགེ་
བའི་བསམ་གཏན་དང་བོ་ལ་མཉམ་པར་འཇོག་པ་ནི། མཐོང་
བའི་ཆོས་ལ་བདེ་བར་གནས་པར་འགྱུར་བའི་ཏིང་
ངེ་འཛིན་སྒོམ་པ་ཡིན་ནོ། །འཆི་འཕོ་སྐྱེ་བ་ཤེས་པའི་ལྷའི་
མིག་གི་མངོན་ཤེས་དང་། དེས་དྲངས་པའི་རྗེས་ཀྱི་ཡིད་ཤེས་
350

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་མཚུངས་ལྡན་གྱི་ཤེས་རབ་དག་ནི། ཤེས་པ་མཐོང་བར་
འགྱུར་བའི་ཏིང་ངེ་འཛིན་དུ་འདོད་དོ།སྦྱོར་བ་ལས་བྱུང་
བའི་ཐུན་མོང་གི་ཡོན་ཏན་ང་གསུམ་སོགས་ནི། བློ་གྲོས་རབ་ཏུ་
དབྱེ་བར་འགྱུར་བའི་ཏིང་ངེ་འཛིན་ཡིན་ཏེ།འདི་དག་ལ་བརྟེན་
ནས་ཆོས་རབ་ཏུ་རྣམ་འབྱེད་ཀྱི་ཤེས་རབ་ཁྱད་པར་དུ་འགྲོ་བས་སོ།།
སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོ་བོར་གྱུར་པའི་
བསམ་གཏན་གྱི་ཡ་མཐའི་ཏིང་ངེ་འཛིན་ལ་མཉམ་པར་
འཇོག་པ་གང་ཡིན་པ་དེ་ནི། ཟག་པ་ཟད་པར་
འགྱུར་བའི་ཏིང་ངེ་འཛིན་སྒོམ་པ་ཡིན་ནོ། །ཇི་སྐད་བཤད་
པའི་ཏིང་ངེ་འཛིན་འདི་དག་ལ་སེམས་བྱུང་ནང་ཚན་གྱི་ཏིང་ངེ་་་་
འཛིན་མི་དགོས་ཏེ།རྡོ་རྗེ་ལྟ་བུའི་ཏིང་ངེ་འཛིན་བཞིན་ནོ། །བཞི་བ་དེ་
ལ་བརྟེན་པའི་ཡོན་ཏན་ལ།ཚད་མེད།རྣམ་ཐར།ཟིལ་གནོན།ཟད་པར།
་དག་ཐོབ་ཚུལ་རྟེན་དང་བཅས་པ་ལྔ།དང་བོ་ནི། ཚད་མེད་པ་ནི་
བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་ཚད་མེད་དེ་
རྨ་པ་བཞི་ཡིན་ནོ། །དེ་ལྟར་བཞིར་གྲང་ངེས་པ་ནི་རིམ་པ་
གནོད་སེམས་ལ་སོགས་པ་བཞིའི་གཉེན་པོ་ཡིན་
འི་ཕྱིར་རོ། །སོགས་སྒྲས་བཟུང་བ་རྣམ་འཚེ་དང་། གཞན་གྱི་
ལྷུང་ཚོགས་ལ་མི་དགའ་བ་དང་། ཆགས་སྡང་ངོ༌། །འདི་དག་གི་ངོ་བོ་
”ཞེ་ན། ཞེ་སྡང་མེད་པའི་དགེ་རྩ་ནི་བྱམས་པ་ཚད་མེད་
དེར་མ་ཟད་སྙིང་རྗེ་ཚད་མེད་ཀྱི་ངོ་བོ་ཡང་ཞེ་སྡང་
351

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
མེད་པ་ཡིན་ནོ། ཚོར་བ་ཡིད་བདེ་བ་ནི་དགའ་བ་ཚད་མེད་
ཡིན་ལ།བཏང་སྙོམས་ཚད་མེད་ནི་མ་ཆགས་པའི་དགེ་རྩ་
ཡིན་ནོ། །དེ་ལྟར་བཤད་པའང་ཚིག་ལེའུར་བྱས་པ་བསྡེབས་པའི་
ངོར་ཡིན་གྱི་ཞེ་སྡང་མེད་པ་དང་ཡིད་བདེ་རང་ལྡོག་བྱམས་པ་དང་
དགའ་བ་ཚད་མེད་དུ་གོ་ན་མི་རུང་ངོ་། །རྣམ་པ་ནི་རིམ་7
བཞིན་འདོད་པའི་སེམས་ཅན་དག་ལ་དམིགས་ནས་ཀྱེ་མ་
སེམས་ཅན་འདི་དག་བདེ་བ་དང་ལྡན་པ ར་གྱུར་ཅིག
སྡུག་བསྔལ་དང་།བྲལ་བར་གྱུར་ཅིག་དགར་གྱུར་ཅིག་སེམས་
ཅན་རྣམས་ཆགས་སྡང་དང་བྲལ་བའི་བཏང་སྙོམས་ལ་གནས་པར་
གྱུར་ཅིག་སྙམ་པ་འོ། །སྤྱོད་ཡུལ་ནི་འདོད་པའི་སེམས་
ཅན་རྣམས་སོ།།དགའ་བ་ཚད་མེད་ནི་བསམ་གཏན་
དང་བོ་གཉིས་ཙམ་ན་ཡོད་དེ། ཡིད་བདེ་བ་ནི་དགའ་བ་
ཡིན་ཞེས་པས་སོ། །གཞན་གསུམ་ནི་བསམ་གཏན་ས་
དྲུག་ན་འོ། །སློབ་དཔོན་ཁ་ཅིག་དེ་གསུམ་བསམ་གཏན་གྱི་
དངོས་གཞི་ལྔ་ན་ཡོད་ཀྱི་དང་བོའི་ཉེར་བསྡོགས་ན་མེད་དོ་
ཞེས་འདོད་དོ། །འོན་ཀྱང་ཚད་མེད་བཞི་བོ་དེ་ཡིས་གནོད་
སེམས་ལ་སོགས་པའི་མགོ་གནོན་པ་ཙམ་བྱེད་ཀྱི་དངོས་སུ་མི་སྤོང་
ངོ་། །དེ་ཡང་སློབ་དཔོན་ཆོས་ཀྱི་གྲགས་པས།བྱམས་སོགས་རྨོངས་
དང་འགལ་མེད་ཕྱིར། །ཉེས་པ་ཤིན་ཏུ་ཚར་གཅོད་མིན། །ཞེས་་
352

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུངས་པ་ལྟར་རོ། །ལུས་རྟེན་ནི་མི་དག་གི་ནང་དུ་དང་བོར་
སྐྱེད་དོ། །དགའ་བ་ཚད་མེད་མ་གཏོགས་པ་གཞན་གསུམ་ནི་་
གཅིག་ལྡན་ན།ངེས་པར་གསུམ་ལྡན་པས་ཁྱབ་སྟེ།གསུམ་ག་
ཕན་ཚུན་ངེས་ལྡན་ཡིན་པས་སོ། །ཅི་ཕྱིར་འདི་བཞི་ལ་ཚངས་པའི་
གནས་དང་ཚད་མེད་དུ་བཤད་ཅེ་ན།འདི་བཞི་བསྒོམས་པས་ཚངས་པ་
ཆེན་པོར་སྐྱེ་བའི་བསོད་ནམས་དང་ཆ་འདྲ་བ་འཐོབ་པའི་ཕྱིར་དང་།
ཡུལ་སེམས་ཅན་ཚད་མེད་པ་ལ་དམིགས་ཤིང་འབྲས་བུ་བསོད་ནམས་
ཚད་མེད་པ་འབྱུང་བའི་ཕྱིར་རོ། །གཉིས་པ་རྣམ་ཐར་ནི། ཡང་མདོ་
ལས། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་་་་
གཟུགས་ལ་ལྟ་བའི་རྣམ་ཐར། གཟུགས་སྡུག་པའི་རྣམ་ཐར། གཟུགས་
མེད་ཀྱི་རྣམ་ཐར་བཞི། འགོག་པའི་རྣམ་ཐར་ཏེ་རྣམ་པར་ཐར་
བ་བརྒྱད་གསུངས་པ་ལས།དང་བོ་གཉིས་ནི།མི་སྡུག་པའི་
རང་བཞིན་ཡིན་ལ། ངོ་བོ་དང་དམིགས་པ་སོགས་ནི་གནས་དྲུག་པར།
མི་སྡུག་མ་ཆགས་ཞེས་དང་། དམིགས་པ་འདོད་སྣང་མིས་བསྐྱེད་དོ། །
ཞེས་པ་ལྟར་རོ།།འོན་ཀྱང་ས་བསམ་གཏན་དང་བོ་གཉིས་
ཙམ་ན་ཡོད་དོ། །གསུམ་པ་སྡུག་པའི་རྣམ་པར་ཐར་བ་
ནི་བསམ་གཏན་གྱི་ཡ་མཐའ་བཞི་བ་ན་འོ། །དེ་ཡི་ངོ་
བོ་ནི་མ་ཆགས་པའི་དགེ་རྩ་ཡིན་ནོ། །གཟུགས་མེད་ཀྱི་རྣམ་
ཐར་ནི། གཟུགས་མེད་ཀྱི་མཉམ་བཞག་དགེ་བ་དངོས་
གཞི་ཟག་བཅས་ཟག་མེད་རྣམས་སོ། །འགོག་པའི་རྣམ་ཐར་ནི།
353

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
གནས་གཉིས་པར་བཤད་པའི་འགོག་པའི་སྙོམས་པར་འཇུག་་་་་
པའོ། །དེ་ཡང་ཁམས་གསུམ་ལས་ཕྲ་བ་སྲིད་རྩེའི་སེམས་དེ་
ཉིད་ཀྱང་ཤིན་ཏུ་ཕྲ་བར་བྱས་པའི་མཇུག་ཐོགས་སུ་
འགོག་པའི་རྣམ་ཐར་ལ་སྙོམས་པར་འཇུག་གོ། སྲིད་རྩེ་རང་གི་
ས་པའི་དག་པ་བ་དང་།ཡང་ན་ས་འོག་མ་ཅི་ཡང་མེད་
པ་ཡི་འཕགས་པའི་སེམས་ཀྱིས་དེ་ལས་ལྡང་ངོ༌། །རྣམ་ཐར་
དང་བོ་གསུམ་ག་འདོད་པར་གཏོགས་པའི་སྣང་
བ་གཟུགས་ཀྱི་སྐྱེ་མཆེད་ཀྱི་ཡུལ་ཅན་ནོ། །འོན་ཀྱང་རྣམ་
ཐར་དང་བོ་གཉིས་ཀྱིས་ཡིད་དུ་མི་འོང་བ་དང་གསུམ་པས་ཡིད་དུ་
འོང་བ་ལ་དམིགས་པ་ནི་ཁྱད་པར་རོ། །གང་དག་གཟུགས་ཅན་མིན་
པའི་རྣམ་ཐར་བཞི་བཤད་པ་དེ་དག་གིས་སྤྱོད་ཡུལ་
ནི། གོང་ས་དང་རང་གི་སའི་སྡུག་བསྔལ་ལ་སོགས་
པའི་བདེན་པ་དང་བོ་གསུམ་དང་རྗེས་ཤེས་ཕྱོགས་ཀྱི་ལམ་
བདེན་ནོ། །གསུམ་པ་ནི། ཡང་མདོ་ལས་ནང་གཟུགས་སུ་འདུ་ཤེས་
པས་ཕྱི་རོལ་གྱི་གཟུགས་ཆུང་ངུ་དང་།ཆེན་པོ་དང་།ནང་གཟུགས་མེད་
པར་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་དང་།ཆེན་པོའི་ཁ་དོག་
བཟང་ངན་རྣམས་ལ་ལྟ་ཞིང་དེ་དག་ཟིལ་གྱིས་གནོན་པའི་སྐྱེ་མཆེད་
བཞི་དང་། ཁ་དོག་སྔོ་སེར་དམར་དཀར་རྣམས་ལ་དེ་ལྟར་ལྟ་ཞིང་ཟིལ་
གྱིས་གནོན་པའི་སྐྱེ་མཆེད་བཞི་སྟེ། ཟིལ་གྱིས་གནོན་པའི་སྐྱེ་མཆེད་
བརྒྱད་གསུངས་པ་ལས། དང་བོ་གཉིས་ཀྱི་ངོ་བོ་དང་ས་དང་
354

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དམིགས་པ་སོགས་ནི་རྣམ་ཐར་དང་བོ་གཟུགས་ཅན་གཟུགས་
ལ་ལྟ་བ་བཞིན་ནོ། །གསུམ་པ་བཞི་བ་གཉིས་ཀྱི་ངོ་བོ་ས་
དང་དམིགས་པ་སོགས་ནི།རྣམ་ཐར་གཉིས་པ་གཟུགས་མེད་
གཟུགས་ལ་ལྟ་བ་བཞིན་ནོ། །དེ་དག་ལས་གཞན་ཁ་
དོག་ཟིལ་གནོན་བཞིའི་ས་དང་ངོ་བོ་ནི། སྡུག་པའི་རྣམ་པར་ཐར་བ་
བཞིན་དུ་ཤེས་པར་བྱའོ། །བཞི་བ་ཟད་པར་ནི། ཡང་མདོ་ལས་
ཟད་པར་གྱི་སྐྱེ་མཆེད་བཅུའོ། །ཞེས་གང་གསུངས་པ་དེ་དག་
ནི་འབྱུང་བཞི་ཟད་པར་བཞི། སྔོ་སེར་དམར་དཀར་གྱི་ཁ་དོག་ཟད་
པར་བཞི།ནམ་མཁའ་རྣམ་ཤེས་ཀྱི་ཟད་པར་གཉིས་ཏེ་བཅུ་ཡིན་ལ།དེ་
དག་ལས་དང་བོ་བརྒྱད་ཀྱི་ངོ་བོ་ནི། མ་ཆགས་པའི་དགེ་རྩ་
ཡིན་ནོ། །ས་བསམ་གཏན་གྱི་ཡ་མཐའ་བཞི་བ་ན་
འོ། །སྤྱོད་ཡུལ་ནི་འདོད་པ་ན་སྤྱོད་པའི་གཟུགས་སོ། །ཐ་མ་
གཉིས་ནི་རིམ་པ་བཞིན་གཟུགས་མེད་དང་བོ་གཉིས་ཀྱི་
དངོས་གཞི་དག་པ་བའི་རང་བཞིན་ཡིན་ལ། སྤྱོད་ཡུལ་ནི་
རང་རང་གི་ས་པའི་ཕུང་བོ་བཞི་འོ། །ལྔ་བ་དེ་དག་ཐོབ་
ཚུལ་རྟེན་དང་བཅས་པ་ནི། དེ་ལྟར་ན་རྣམ་ཐར་བརྒྱད། ཟིལ་གནོན་
བརྒྱུད།ཟད་པར་བཅུ་སྟེ་ཉི་ཤུ་རྩ་དྲུག་ཡོད་པ་ལས་འགོག་པ་འི་རྣམ་
·ཐར་གྱི་ངོ་བོ་ཐོབ་ཚུལ་རྟེན་དང་བཅས་པ་ནི་དབང་བོ་བསྟན་པ་དང་
གནས་འདི་ཉིད་དུ་ཅི་རིགས་པར་བཤད་ཟིན་ལ། ལྷག་མ་ཉི་
www 355

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
ཤུ་རྩ་ལྔ་བོ་རྣམས་ནི། སོ་སྐྱེ་དང་ཡང་ཐུན་མོང་བ་ཡིན་ཞིང་དེ་དག་
སྔར་འདྲིས་པ་ཞིག་ཡིན་ན་འདོད་ཆགས་བྲལ་བས་དང༌། མ་
འདྲིས་པ་སྟེ་རྟེན་དེ་ལ་ཐོབ་མ་མྱོང་བ་ཞིག་ཡིན་ན་སྦྱོར་བས་འཐོབ་
བོ། །གཟུགས་མེད་ཅེས་བྱ་བའི་རྣམ་ཐར་བཞི་དང་ཟད་པར་
གཉིས་ཏེ་དྲུག་ནི། ཁམས་གསུམ་གྱི་རྟེན་ཅན་དག་གིས་འཐོབ་ལ།
ལྷག་མ་བཅུ་དགུ་ནི་མི་ལས་སྐྱེ་འོ། །ཁམས་གོང་མ་
གཉིས་པོ་དག་ཏུ་གཟུགས་མེད་པ འི་རྣམ་ཐར་ཟད་པར་
སོགས་ཡང་ན་རྒྱུ་དང་། ཡང་ན་ལས་ཀྱི་སྟོབས་ཀྱིས་སྐྱེ་འོ། །
དེའི་ཕྱིར་ལུང་དང་ཆོས་ཉིད་ཀྱི་སྟོབས་ཀྱིས་སྐྱེ་བ་མེད་དོ།།གཟུགས་
ཀྱི་ཁམས་སུ་བསམ་གཏན་གྱི་སྙོམས་འཇུག་རྣམས་ནི། སྔར་
བཤད་པ་དེ་དག་དང་དེར་མ་ཟད་ཆོས་ཉིད་ཀྱིས་ཀྱང་
འཐོབ་བོ། །གསུམ་པ་རྩོམ་པ་མཐར་ཕྱིན་པའི་བྱ་བ་ལ། བསྟན་པ་
འཛིན་ཚུལ་དང་བཅས་པ།ནོངས་པ་བཟོད་པར་གསོལ་བ།ཐར་འདོད་
རྣམས་ཀྱིས་བག་ཡོད་བསྟེན་རིགས་པར་གདམས་པ་དང་གསུམ། དང་
བོ་ནི། སྟོན་པ་ཡང་དག་པར་རྫོགས་པའི་སངས་རྒྱས་ཀྱི་
པ་གཉིས་ཏེ། ལུང་གི་
དམ་པའི་ཆོས་ནི་རྣམ་
ཆོས་སྡེ་སྣོད་གསུམ་དང་། མངོན་པར་རྟོགས་པའི་ཆོས་བྱང་
ཆུབ་ཀྱི་ཕྱོགས་དང་མཐུན་པ་ལ་སོགས་པའི་བདག་ཉིད་དོ། །ལུང་
དང་རྟོགས་པའི་དམ་པའི་ཆོས་དེ་ཉིད་འཛིན་པར་
356

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བྱེད་པ་ནི། རིམ་པ་ལྟར་ལུང་གི་དོན་རང་གིས་ཤེས་ནས་གཞན་ལ་
ཚུལ་བཞིན་དུ་སྨྲ་བར་བྱེད་པ་དང་། མངོན་པར་
རྟོགས་པའི་ཡོན་ཏན་རྣམས་རང་གི་རྒྱུད་ལ་སྒྲུབ་པར་བྱེད་ཅིང་
བསླབ་པ་རིན་པོ་ཆེ་གསུམ་ལ་སོགས་པ་ཚུལ་བཞིན་དུ་ཉམས་སུ་ལེན་
པ་དག་ཡིན་ནོ། །འོ་ན་དེ་དག་ལས་གཞན་དུ་བསྟན་པ་འཛིན་
པའི་ཚུལ་ཡོད་དམ་ཞེ་ན། མེད་དེ། རྒྱལ་བའི་བསྟན་པ་ལ་ལུང་རྟོགས་
གཉིས་སུ་ངེས་ཤིང་དེ་འཛིན་པའང་འདི་གཉིས་ཁོ་ན་ཡིན་པའི་
ཕྱིར་རོ།།གཉིས་པ་ནི།བདག་གིས་མངོན་པའི་ཆོས་འདི་ཕལ་ཆེར་
ཞིག་ནི། ཁ་ཆེ་བྱེ་བྲག་སྨྲ་བའི་སློབ་དཔོན་རྣམས་ཀྱིས་བཞེད་
ཀ
ཚུལ་ལྟར་དེ་དག་གི་གྲུབ་པའི་མཐའ་དང་མཐུན་པར་
བཤད་ལ།སྐབས་སྐབས་སུ་ཉི་འོག་པ་དང་མདོ་སྡེ་བ་དག་གི་འདོད་
ཚུལ་ཡང་ཅུང་ཟད་རེ་ཡོད་དོ། །དེ་ལྟར་ན་གཞུང་ཡོངས་སུ་རྫོགས་པ་
བཤད་ཟིན་མོད་ཀྱང་གཞུང་འདིའི་ཚིག་དོན་གང་གི་ཆ་ལ་ཉེས་
པར་སློབ་དཔོན་མཁས་པ་རྣམས་ཀྱི་ལེགས་ཉེས་འབྱེད་པའི་ཤེས་
རབ་ཀྱིས་ཟིན་པ་གང་ཡིན་པ་དེ་ནི། འདིར་
མཁས་མཆོག་དབྱིག་གི་གཉེན་པོ་བདག་གི་ཉེས་པ་ཡིན་པས་
བཟོད་པར་མཛོད་ཅིག་གལ་ཏེ་སློབ་དཔོན་དབྱིག་གི་གཉེན་པོ་ཉིད་ནི་
ཆོས་མངོན་པའི་སློབ་དཔོན་མཁས་པ་གཞན་ལས་ཀྱང་ཤིན་ཏུ་མཁས་
པའི་མཁས་པ་ཡིན་ཞིང་། གཞུང་འདི་ཡང་ལུང་དང་རིགས་པ་དྲི་མ་
མེེད་པའི་ལམ་ནས་གཟུ་བོར་གནས་པའི་བློས་རྣམ་པར་དཔྱད་པས་ན་
357

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
འཁྲུལ་བ་མི་སྲིད་དོ་ཞེ་ན། ཏེ་ལྟར་ན་ཡང་གཞན་ལ་འཁྲུལ་བ་སྲིད་དེ།
དམ་པའི་ཆོས་ཀྱི་ཚུལ་བརྗོད་པ་ལ་ཚད་མ་ལྟ་
བུར་གྱུར་པ་ནི་ཐུབ་པ་སངས་རྒྱས་བཅོམ་ལྡན་འདས་དང་དེའི་
སྲས་ཀྱི་ཐུ་བོ་ཤཱ་རིའི་བུ་དང་འོད་སྲུངས་ཆེན་པོ་ལ་སོགས་པ་རྣམས་
ཁོ་ན་ཡིན་པའི་ཕྱིར་རོ། །
སྨྲས་པ། སྙོམས་འཇུག་རྣམ་ཐར་བསམ་གཏན་ཡན་ལག་
དང་། །ཚད་མེད་རྣམ་བཞི་ཟད་པར་ཟིལ་གནོན་གྱི། །ས་དང་ངོ་བོ་
དམིགས་པ་གང་ཡིན་སོགས། །ཤེས་པར་འདོད་པས་གནས་འདིར་
འཇུག་པར་རིགས། །ཆོས་མངོན་པའི་མཇོད་ཀྱི་ཚིག་ལེའུར་བྱས་པའི་
མཆན་འགྲེལ་ཉི་མའི་འོད་ཟེར་ལས། སྙོམས་པར་འཇུག་པ་བསྟན་པ་
ཞེས་བྱ་བ་སྟེ་གནས་བརྒྱད་པའོ། །
གསུམ་པ་ཐར་འདོད་རྣམས་ཀྱིས་བག་ཡོད་བསྟེན་རིགས་པར་
གདམས་པ་ནི། སྟོན་པ་འཇིག་རྟེན་གསུམ་གྱི་མིག་ལྟ་བུར་
གྱུར་པ་དེ་ནི་ཞི་བའི་དབྱིངས་སུ་ཟུམ་པར་གྱུར་ཅིང་།
གཞན་ཡང་དམ་པའི་ཆོས་ཀྱི་དབང་བོར་གྱུར་པ་འོད་
སྲུངས་ཆེན་པོ་ལ་སོགས་པའི་འཕགས་པའི་སྐྱེ་བོ་ཕལ་ཆེར་ཟད་པ་
ན། ཆོས་ཀྱི་དེ་ཉིད་མ་མཐོང་ཞིང་གཟུ་ལུམ་གྱིས་རང་དགར་
གྱུར་པ་དམ་པའི་ཆོས་སུན་འབྱིན་པར་བྱེད་པ་ཡི་ངན་པའི་
རྟོག་པ་དང་ལྡན་པ་རྣམས་ཀྱིས་ཐུབ་པའི་བསྟན་པ་
འདི་དཀྲུགས་སོ། །རང་བྱུང་ཐུབ་པ་སངས་རྒྱས་བཅོམ་ལྡན་་་་་
358

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འདས་དང་། རང་བྱུང་དེའི་བསྟན་པ་གཅེས་པར་འཛིན་
པའི་སློབ་དཔོན་ཆེན་པོ་རྣམས་ཀྱང་མཆོག་ཏུ་ཞི་བར་
གཤེགས་ཏེ།འགྲོ་བ་རྣམས་ཀྱི་མགོན་སྐྱབས་མེད་པར་
གྱུར་པ་ན། ལེགས་བཤད་འདོམས་རྒྱུ་མེད་ཀྱང་། ལུང་
དང་རྟོགས་པའི་ཡོན་ཏན་ཐམས་ཅད་འཇོམས་པར་བྱེད་པ་
ཡི་ཉེས་བཤད་ཀྱི་དྲི་མས་དགའ་མགུར་དེང་སང་འཇིག་རྟེན་
འདི་ན་མང་དུ་སྤྱོད་པར་བྱེད་དོ། །དེ་ལྟར་ན་
ཐུབ་པ་དག་གི་བསྟན་པ་ནི། དཔེར་ན་གང་ཟག་འཆི་བའི་དུས་སུ་
ལྐོག་མར་སྲོག་ཕྱིན་པ་ན་འཆི་བ་ལ་ཉེ་བ་དང་འདྲ་བར་
དེད་ནས་ཡུན་རིང་དུ་མི་གནས་པ་དང་། བསྟན་པ་སྣུབ་པར་བྱེད་
ཀ
པའི་ངན་རྟོག་གི་དྲི་མ་རྣམས་ཆེས་སྟོབས་དང་ལྡན་པའི་
དུས་སུ་རིག་པར་བྱས་ནས་ནི། ཐར་བ་འདོད་པ་དག་གིས་
རང་གི་སྒོ་གསུམ་བག་ཡོད་པར་གྱིས་ལ། བདེ་ལེགས་
ཐམས་ཅད་ཀྱི་འབྱུང་གནས་རྒྱལ་བའི་བསྟན་པ་ཡུན་རིང་དུ་གནས་
པའི་ཐབས་ལ་གཅིག་ཏུ་བརྩོན་པར་གྱིས་ཤིག་ཅེས་གདམས་པའོ། །
དེ་ཡང་སློབ་དཔོན་ཆེན་པོ་འདིས་ཇི་སྐད་གདམས་པ་ལྟར་བྱས་ན།
གནས་སྐབས་ཀྱི་འདོད་དོན་ཕུན་སུམ་ཚོགས་པ་ནས་མཐར་ཐུག་བླ་ན་
མེད་པའི་བྱང་ཆུབ་ཀྱི་བར་གྱི་དགོས་འདོད་ཐམས་ཅད་བདེ་བླག་ཏུ་
འགྲུབ་པ་ཡིན་ཏེ། སོ་སོ་ཐར་བའི་མདོ་ལས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་ཆུབ་
359

ཆོས་མངོན་པ་མཛོད་ཀྱི་གནས་བརྒྱད་པའི་ཟུར་མཆན།
དང་།གཞན་ཡང་གང་དག་དེ་ལྟ་བུ་དང་མཐུན་པ་དགེ་བའི་ཆོས་བྱང་
ཆུབ་ཀྱི་ཕྱོགས་དང་མཐུན་པ་རྣམས་ཀྱང་བག་ཡོད་པས་འཐོབ་བོ།
ཞེས་དྲང་སྲོང་ཆེན་པོས་བཀའ་བསྩལ་བའི་ཕྱིར་རོ། །
གསུམ་པ་མཇུག་གི་དོན་ལ། སློབ་དཔོན་གང་གིས་མཛད་པ་
དང་། ལོ་པཎ་གང་གིས་བསྒྱུར་བ་གཉིས།དང་བོ་ནི།ཆོས་མངོན་པའི་
མཛོད་ཀྱི་ཚིག་ལེའུར་བྱས་པ། སློབ་དཔོན་ཤཱཀྱའི་དགེ་སློང་དབྱིག་
གཉེན་གྱིས་མཛད་པ་རྫོགས་སོ། །གཉིས་པ་ནི།རྒྱ་གར་གྱི་མཁན་པོ་ཛི་
ན་མི་ཏྲ་དང་། ཞུ་ཆེན་གྱི་ལོ་ཙྪ་བ་བན་དེ་དཔལ་བརྩེགས་ཀྱིས་བསྒྱུར་
ཅིང་ཞུས་ཏེ་གཏན་ལ་ཕབ་པའོ། །
སྨྲས་པ། ཆོས་མངོན་འོ་མའི་མཚོ་ཆེན་བསྲུབས་པའི་བཅུད། །
ལེགས་བཤད་གཞན་ཕན་སྣང་བའི་མུ་ཁྱུད་ཅན། །ལྷག་བསམ་སྐྱ་
རེངས་ཤུགས་ཀྱིས་དྲངས་པ་འདིར། །སྲིད་ཞིའི་ཁོངས་ནས་དགེ་་་
ལེགས་གང་གིས་མཚོན།།།ཡང་ཡང་ཞིབ་ཏུ་དཔྱོད་པའི་བློ་གྲོས་་་་་་
མས། །མང་མང་ཚིག་གི་སྤྲོས་པ་མ་བསྐྱེད་ཀྱང་། །ཉུང་ཉུང་གོ་སླའི་
ངག་གིས་རྩ་འགྲེལ་གྱི། །གཅེས་གཅེས་དོན་རྣམས་ཡོངས་སུ་རྫོགས་
པར་བཀྲལ། །ཇི་བཞིན་ཤིན་ཏུ་རྟོགས་པར་དཀའ་བའི་གནས། །
གནས་བརྒྱད་གཞུང་གི་དགོངས་དོན་རྒྱ་ཆེ་ཡང་། །ཡང་དག་རིགས་
པའི་ལམ་ནས་ལེགས་བཤད་འདི། །འདི་ལྟར་འཆད་པ་བླ་མ་ལྷ་ཡི་
དྲིན། །འོན་ཀྱང་སྐྱེས་སྦྱངས་དམན་པའི་སྤྲིན་རུམ་ལས། །རིགས་
པའི་རྣམ་འགྱུར་གློག་གི་གར་མཁན་མ། །གསུང་རབ་མཁའ་ལ་་་་་
འཁྱུགས་ཀྱང་ནུས་པ་ཞན། །དེ་ཕྱིར་ཉེས་ཚོགས་གང་མཆིས་བདག་
གི་ནོངས། །གཟུར་གནས་རྣམ་དཔྱོད་གསེཪ་གྱི་འཁྲི་ཤིང་གིས། །
ཆོས་མངོན་འཛིན་མའི་ཚངས་ཐིག་གཞལ་བ་ལས། །རྣམ་རྟོག་གྱ་
360

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གྱུའི་ལམ་ལ་རབ་ཞུགས་ཏེ། །གནད་དོན་སྒྲིབ་པའི་དགག་གཞག་
འདིར་མ་བྱས། །རྣམ་འབྱེད་ཤེས་རབ་མཆོག་གི་ས་བོན་ནི། །རང་གི་
རྒྱུད་ལ་ཡང་དག་བསྐྲུན་ཕྱིར་དང༌། །སྐལ་མཉམ་གཞན་ལའང་ཕན་
པར་བྱ་བའི་ཕྱིར། །མཆན་འགྲེལ་ཉི་མའི་འོད་ཟེར་འདི་བྱས་སོ། །
འདིར་འབད་ལས་བྱུང་རྣམ་དཀར་དགེ་བའི་ཆ། །སྟོན་ཟླ་གསར་
བའི་དཀྱིལ་འཁོར་ཉ་གང་བ། །མཐའ་བྲལ་ཕྱོགས་ཀྱི་རྒྱལ་བསྟན་
ཀུན་དའི་ཚལ། །ཡུན་རིང་རྒྱས་པ་ཁོ་ནའི་རྒྱུར་གྱུར་ཅིག ། མ་
འོངས་ཚེ་རབས་ཕྲེང་བ་ཐམས་ཅད་དུ། །ཚུལ་གནས་ཐོས་བསམ་
སྒོམ་དང་མི་འབྲལ་ཞིང༌། བཤད་སྒྲུབ་ཟུང་གིས་རྒྱལ་བསྟན་འཛིན་པ་
ལ། །སློབ་དཔོན་སྐུ་མཆེད་ལྟ་བུར་བདག་གྱུར་ཅིག ། ཇི་སྲིད་འོད་
འབར་ཉི་ཟླའི་རྣ་ཆ་ཟུང༌། །ལྷུན་པོའི་རྒྱན་དུ་གཡོ་བ་དེ་སྲིད་དུ། །
མཆན་འགྲེལ་འདིས་ཀྱང་གཞན་གྱི་དོན་བྱས་ཏེ། །རྒྱལ་ཀུན་དགྱེས་
པའི་མཆོད་སྤྲིན་ཉིད་གྱུར་ཅིག།
ཅེས་ཆོས་མངོན་པའི་མཛོད་ཀྱི་ཚིག་ལེའུར་བྱས་པའི་མཆན་འགྲེལ་ཉི་
མའི་འོད་ཟེར་ཞེས་བྱ་བ་འདི་ནི།ཐུབ་བསྟན་ཡོངས་སུ་རྫོགས་པའི་མངའ་བདག་
རང་དང་གཞན་གྱི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་པ། རྣམ་པར་
དཀར་བའི་འཕྲིན་ལས་ཀྱིས་སའི་སྟེང་མ་ལུས་པ་ཁྱབ་པའི་རྗེ་བཙུན་༧འཇིགས་
མེད་འཕྲིན་ལས་རྒྱ་མཚོ་དཔལ་བཟང་བོ་ཡབ་སྲས་རྣམས་ཀྱི་ཞབས་ཀྱི་རྡུལ་སྤྱི་
བོས་ལེན་པ། ཤཱཀྱའི་དགེ་སློང་ཡེ་ཤེས་རྒྱ་མཚོ་བརྡ་སྤྲོད་ཀུན་བཤད་ཀྱི་མིང་ལ་
དབྱངས་ཅན་གྲུབ་པའི་རྡོ་རྗེ་ཞེས་བྱ་བས་རང་ལོ་སོ་བདུན་གྱི་སྟེང་རབ་བྱུང་
བཅུ་དྲུག་པའི་བགྲང་བྱ་ཉེར་བདུན་པ་རྣམ་རྒྱལ་ཞེས་པ་ཆུ་མོ་སྦྲུལ་གྱི་ལོར་མདོ་
སྨད་ལྷོ་ཕྱོགས་ཀྱི་ཆོས་སྡེ་སྔོན་པོ་ཐང་དགའ་ལྡན་བཤད་སྒྲུབ་དར་རྒྱས་གླིང་དུ་
རྫོགས་པར་སྦྱར་བའོ། །
361

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
༄༅། །དམ་པའི་ཆོས་མངོན་པའི་མཛོད་ཀྱི་ཟུར་མཆན་
ཡིད་ཀྱི་མུན་སེལ་ཞེས་བྱ་བ་བཞུགས་སོ། །
སྟོང་ཕྲག་ཉི་མའི་ཁེངས་པ་འདར་བྱེད་མཚན་དཔེ་འོད་ཟེར་
འབར་བའི་སྐུ། །ནམ་ཡང་སླུ་མེད་གསུང་གི་བདུད་རྩི་སྐྱེ་དགུའི་་
གདུང་བ་སེལ་བའི་སྨན། །མཁའ་མཉམ་འགྲོ་ལ་བུ་གཅིག་བཞིན་དུ་
ཐུགས་རྗེ་ཆེན་པོས་རྟག་ཏུ་གཟིགས། །ཐམས་ཅད་མཁྱེན་པའི་ཞབས་
ཀྱི་པདྨོར་ཚེ་རབས་ཀུན་ཏུ་ཕྱག་འཚལ་ལོ། །གསུང་རབ་རིན་ཆེན་
གླིང་ལ་དབང་འབྱོར་ཏེ། །ངོ་མཚར་ལེགས་བཤད་བསམ་འཕེལ་་
དབང་གི་ནོར། །བརྩེ་ཆེན་ཕྱག་གིས་བདག་ལ་ཕངས་མེད་དུ། །སྦྱིན་
མཁས་ཡོངས་འཛིན་ཚོགས་རྣམས་གཙུག་གིས་མཆོད། །བློ་གྲོས་ཀུན་
བཟང་ཉི་མའི་སྣང་བ་ཡིས། །དུས་གསུམ་ཤེས་བྱའི་འཁོར་ལོ་ཀུན་
གསལ་ཞིང་། གྲགས་པ་གཡས་འཁྱིལ་དུང་གི་དབྱངས་སྙན་པོས། །
སྲིད་གསུམ་འགེངས་པ་དེ་ཡིས་རྟག་སྐྱོངས་ཤིག ། འགྱུར་མེད་ཆོས་
སྐུའི་དབྱིངས་ལས་གཡོ་མེད་པའི། །རྒྱལ་ཀུན་ཡེ་ཤེས་ལྔ་ཡི་ངོ་མཚར་
འཕྲུལ། །མཁྱེན་གཏེར་ཡབ་ཡུམ་ཟུང་གི་ཟློས་གར་གྱིས། །བདག་
སྙིང་ཆུ་སྐྱེས་པདྨའི་དབུས་སུ་རོལ། །མཐའ་བྲལ་ཕྱོགས་ཀྱི་རྒྱལ་་་་་་
བསྟན་དབྱིག་འཛིན་མ། །རྨད་བྱུང་ལེགས་བཤད་གསེར་གྱི་མེ་ཏོག་
གིས། །མཆོག་ཏུ་མཛེས་པ་ས་གསུམ་འགྲོ་བའི་གཉེན། །བདག་གི་
གཙུག་ན་རྟག་ཏུ་རྒྱལ་གྱུར་ཅིག །འདུས་བཟང་གང་སྤེལ་བློ་བརྟན་
རྒྱལ་བའི་སྲས། །ཕྱོགས་ཀྱི་གླང་བོ་རྒྱལ་དབང་ཡབ་སྲས་སོགས། །
362

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མངོན་པའི་བསྟན་པ་ཉི་ལྟར་གསལ་མཛད་པའི། །རྒྱ་བོད་མཁས་
པའི་དབང་བོ་རྣམས་ལ་འདུད། །ཆོས་མངོན་རྒྱ་མཚོའི་མཐར་སོན་
འཇམ་པའི་དབྱངས། །ཁྱོད་ཀྱི་ལེགས་བཤད་འོད་སྟོང་འབར་བའི་
གཟིས། །ཐུབ་བསྟན་པདྨོ་རྒྱས་པའི་འཛུམ་དཀར་ངོམ། །དགེ་་་་་
ལེགས་སྣང་བ་དམ་པས་ཁྱོན་འདི་གང་། །དཀའ་གནས་རིན་ཆེན་བྱེ་
མ་འདྲེན་བྱེད་པའི། །རྩ་འགྲེལ་སྙིང་བོ་ཟུཪ་མཆན་གངྒཱ་མ།།ལུང་
རིགས་ཝུ་བའི་འཛུམ་ཕྲེང་གཡོ་བ་ཅན། །ལྷག་བསམ་ཡུར་བའི་ལམ་
ནས་དྲང་བར་བྱ། །
དེ་ཡང་འཇམ་དཔལ་རྩ་རྒྱུད་ལས། །དེ་འོག་རྣམ་པར་གྲགས་
པ་ནི། །ལྷོ་ཡི་ཕྱོགས་སུ་བྲམ་ཟེ་ནི། །ཡི་གེའི་དང་བོ་བ་བསྟན་པ། །
སངས་རྒྱས་བསྟན་ལ་དེ་གཙོ་བྱེད། །ཅེས་ཡང་དག་པར་རྫོགས་པའི་
སངས་རྒྱས་བཅོམ་ལྡན་འདས་ཉིད་ཀྱིས་ལུང་བསྟན་པའི་ཀུན་མཁྱེན་
གཉིས་པ་སློབ་དཔོན་དབྱིག་གི་གཉེན་པོ་ཞེས་སྙན་པའི་བ་དན་དཀར་
པོ་ས་གསུམ་ན་གཡོ་བ་དེ་ཉིད་ཀྱིས། བྱེ་བྲག་ཏུ་བཤད་པ་ཆེན་མོ་དང་།
ཡེ་ཤེས་ལ་འཇུག་པ་ལ་སོགས་པའི་མངོན་པ་སྡེ་བདུན། གཞན་ཡང་
ཆོས་རྣམས་ཀྱི་རང་སྤྱིའི་མཚན་ཉིད་སྟོན་པའི་མདོ་རྣམས་ཀྱི་བརྗོད་བྱ་
གཅེས་གཅེས་ཐམས་ཅད་ཕྱོགས་གཅིག་ཏུ་སྡོམ་པའི་ཆོས་མངོན་པའི་
བསྟན་བཅོས་ཆེན་པོ་འདི་ཉིད་རྩ་འགྲེལ་དང་བཅས་པ་མཛད་ཅིང་།
དེའི་རྗེས་སུ་རྒྱ་བོད་ཀྱི་སློབ་དཔོན་མཁས་པའི་དབང་བོ་ཆེན་པོ་་་་
རྣམས་ཀྱིས་དེ་ཉིད་ཀྱི་དགོངས་འགྲེལ་མང་དུ་བརྩམས་ཏེ་མངོན་པའི་
བསྟན་པ་ཉིན་མོ་ལྟར་གསལ་བར་བྱས་སོ། །རང་ཉིད་ཀྱིས་ཀྱང་ཆོས་
རྣམ་པར་འབྱེད་པའི་ཤེས་རབ་ཀྱི་ས་བོན་བསྐྲུན་པའི་ཕྱིར་དང་། ཚེ་
རབས་ཕྱི་མ་རྣམས་སུ་ཡང་མངོན་པའི་སྡེ་སྣོད་དང་མི་འབྲལ་བར་
363

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྨོན་པའི་ཕྱིར་དུ་ཕྱོགས་སུ་མ་ལྷུང་བའི་སྒོ་ནས་བསྟན་བཅོས་ཆེན་པོ་
འདི་ཉིད་ཀྱི་དཀའ་གནས་འགའ་ཞིག་གི་ཟུཪ་མཆན་ཪང་གི་བློས་
དཔོག་ཚོད་ཅིག་འགོད་པར་བྱ་ལ། དེ་ཡང་སློབ་དཔོན་རྒྱལ་བའི་སྲས་
གྲགས་པའི་བཤེས་གཉེན་གྱིས། གང་དག་ཆོས་མངོན་རྣམ་བཤད་
པའམ། །ཆོས་མངོན་མཛོད་ལ་གོམས་བྱས་པ། །དེ་དག་གིས་ནི་རྣམ་
བཤད་འདི། །རིགས་སམ་མི་རིགས་རབ་དཔྱོད་ཅིག ། གལ་ཏེ་
རིགས་པར་ལྟ་ན་ལོངས། །དོན་དཀའ་བ་ལ་བདག་འདྲའི་བློ། །
འཁྲུལ་མི་སྲིད་པ་མ་ཡིན་པས། །ཇི་སྟེ་མིན་ན་གཞན་དུ་གྱིས། །ཞེས་
གསུངས་པ་ལྟར་རོ། །རྒྱ་གར་ཞེས་པ་ནི་སྔོན་དུས་གྲོང་ཁྱེར་ཆེན་པོ་
དྲུག་གནས་པའི་ཕྱོགས་དེ་ལ་རྒྱ་གར་ཞེས་འདོད་རྒྱལ་དུ་བཏགས་པ་
ཡིན་ལ། དེ་ཡང་སྨྲ་སྒོར། འདོད་རྒྱལ་ཐོག་མའི་མིང་གང་ཡིན། །ངེས་
ཚིག་གཞི་མེད་ཆོས་ཉིད་བཞིན། །ཞེས་གསུངས་ཤིང་། གྲོང་ཁྱེར་ཆེན་
པོ་དྲུག་ནི།མེ་ཏོག་ཕྲེང་རྒྱུད་ལས།མཉན་ཡོད་གནས་བཅས་ཙམ་པ་ཀ།
ཝ་ར་ཎཱ་སི་ཡངས་པ་ཅན། །རྒྱལ་བོ་ཁབ་ནི་དྲུག་པ་སྟེ། །འདི་དག་
གྲོང་ཁྱེར་ཆེན་པོར་ཤེས། །ཞེས་གསུངས་པ་ལྟར་རོ། །རྒྱ་གར་ན་སཾསྐྲྀ་
ཏ་ལེགས་སྦྱར་གྱི་སྐད་དང་། ཡུལ་དབུས་པ་རྣམས་ཀྱི་པྲ་ཀྲྀ་ཏའི་སྐད་
དང་།རི་བྲག་པ་རྣམས་ཀྱི་ཝ་བྷཾ་ཤ་ཏ་ཟུར་ཆག་གི་སྐད་དང་།བི་ཤཱ་ཙི་ཤ་
ཟའི་སྐད་དང་བཞི་ཡོད་པ་ལས། ལེགས་པར་སྦྱར་བའི་སྐད་དུ་བསྟན་
བཅོས་འདིའི་མཚན་ལ། ཨ་བྷི་དྷརྨ་སོགས་སོ། །རྣམ་བཤད་རིག་པ་
ལས། ཆོས་ནི་ཤེས་བྱ་ལམ་དང་ནི། ། མྱ་ངན་འདས་དང་ཡིད་ཀྱི་་་
ཡུལ། །བསོད་ནམས་ཚེ་དང་གསུང་རབ་དང་། །འབྱུང་འགྱུར་ངེས་
དོན་ཆོས་ལུགས་ལའོ། །ཞེས་ཆོས་ཞེས་བྱ་བ་དོན་བཅུ་ལ་འཇུག་པར་
གསུངས་ལ། དེ་ཡང་ཆོས་གང་ལ་ལ་འདུས་བྱས་སམ་འདུས་མ་བྱས་
364

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སམ་ཞེས་པ་ལྟ་བུ་ཤེས་བྱ་དང་། ཡང་དག་པའི་ལྟ་བ་ནི་ཆོས་ཡིན་ནོ་
ཞེས་པ་ལྟ་བུ་ལམ་དང་། ཆོས་ལ་སྐྱབས་སུ་སོང་ཞེས་ལྟ་བུ་མྱང་འདས་
དང་། ཆོས་ཀྱི་སྐྱེ་མཆེད་ཅེས་པ་ལྟ་བུ་ཡིད་ཀྱི་ཡུལ་དང་། བཙུན་མོའི་
འཁོར་དང་གཞོན་ནུ་རྣམས་དང་ལྷན་ཅིག་ཆོས་སྤྱོད་ཅེས་པ་ལྟ་བུ་
བསོད་ནམས་དང་།མཐོང་ཆོས་ཞི་དང་མཐོང་ཆོས་མྱོང་འགྱུར་ཞེས་པ་
ལྟ་བུ་ཚེ་དང་། ལུང་གི་ཆོས་སྡེ་སྣོད་གསུམ་ཞེས་པ་ལྟ་བུ་གསུང་རབ་
དང་།ལུས་འདི་རྒས་པའི་ཆོས་ཡིན་ནོ་ཞེས་པ་ལྟ་བུ་འབྱུང་འགྱུར་དང་།
དགེ་སྦྱོང་གི་ཆོས་བཞི་ཞེས་པ་ལྟ་བུ་ངེས་པ་དང་།ཡུལ་ཆོས་རིགས་ཆོས་
ཞེས་པ་ལྟ་བུ་ཆོས་ལུགས་ཏེ་བཅུའོ། །འདིར་ནི་རང་སྤྱིའི་མཚན་ཉིད་
འཛིན་པས་ན་ཆོས་ཏེ།དྷར་འཛིན་པ་ལའོ།ཞེས་འབྱུང་བའི་ཕྱིར།གསུང་
རབ་ལ་འཇུག་པའི་དབང་དུ་བྱས་ན་ཡང་རུང་སྟེ། རྣམ་བཤད་རིག་པ་
ལས།ཆོས་ནི་མདོ་ལ་སོགས་པ་སྟེ།རིག་པ་སྟོན་པའི་དོན་དང་དོན་ཕྱིན་
ཅི་ལོག་པར་ངེས་པར་འཛིན་པའི་དོན་གྱིས་སོ། །ཞེས་གསུངས་ཤིང་།
བསྟན་བཅོས་ཆེན་པོ་འདི་ནི་མངོན་པའི་སྡེ་སྣོད་ཀུན་གྱི་སྡོམ་ལྟ་བུ་
ཡིན་པའི་ཕྱིར་རོ། །མངོན་པ་ཞེས་པ་ནི། མདོ་སྡེ་རྒྱན་ལས། མངོན་དུ་
ཕྱིར་དང་ཡང་ཡང་དང༌། །ཟིལ་གནོན་རྟོགས་ཕྱིར་མངོན་པའི་་་་་་་
ཆོས། །ཞེས་གསུངས་པ་ལྟར་འདིར་ཡང་ཐམས་ཅད་ལ་སྦྱར་དུ་རུང་
སྟེ།བདེན་བཞིའི་བླང་དོར་མཐའ་དག་གསལ་བར་བསྟན་པས་མྱ་ངན་
ལས་འདས་པ་ལ་མངོན་དུ་ཕྱོགས་པར་བྱེད་པའི་ཕྱིར་དང་། གཞི་ཕུང་
ཁམས་སྐྱེ་མཆེད་རྣམས་ཁྱད་ཆོས་སྣ་ཚོགས་ཀྱི་སྒོ་ནས་ཡང་ཡང་མངོན་
པར་གཏན་ལ་དབབ་པའི་ཕྱིར་དང་། གཞི་ལྔའི་རང་སྤྱིའི་མཚན་ཉིད་
སོགས་ཕྲ་ཞིབ་ཀྱིས་གཏན་ལ་ཕབས་པས་ཕས་ཀྱི་རྒོལ་བ་མངོན་པར་
ཟིལ་གྱིས་གནོན་པའི་ཕྱིར་དང་། ཚིག་ཉུང་ལ་དོན་ཤིན་ཏུ་རྒྱས་པས་
365 ----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆོས་མངོན་པའི་མདོ་དང༌། ཡེ་ཤེས་ལ་འཇུག་པ་ལ་སོགས་པའི་དོན་
ཐམས་ཅད་བདེ་བླག་ཏུ་མངོན་པར་རྟོགས་པར་བྱེད་པའི་ཕྱིར་རོ། །
དེ་ལྟར་ཡང་རང་འགྲེལ་ལས། ངེས་པའི་ཚིག་ཏུ་རང་གི་མཚན་ཉིད་
འཛིན་པའི་ཕྱིར་ཆོས་ཏེ། དེ་ལྟ་བས་ན་འདི་ནི་དོན་དམ་པའི་ཆོས་མྱ་
ངན་ལས་འདས་པའམ། ཆོས་ཀྱི་མཚན་ཉིད་ལ་མངོན་དུ་ཕྱོགས་པའི་
ཕྱིར་ཆོས་མངོན་པའོ། །ཞེས་གསུངས་སོ། །འཇམ་དཔལ་གཞོན་་་་
ནུར་གྱུར་པ་ལ་ཕྱག་འཚལ་ལོ། །ཞེས་པ་ནི་སྔོན་ཆོས་རྒྱལ་མེས་དབོན་
རྣམས་ཀྱི་དུས་སུ་བཀས་བཅད་པ་ལྟར་མངོན་པའི་སྡེ་སྣོད་ངོས་འཛིན་
གྱི་ཕྱག་ལོ་ཙྪ་བས་བཀོད་པ་ཡིན་ཏེ། གསེར་ཕྲེང་ལས། འདིར་སྔ་མ་
རྣམས་འདུལ་བའི་སླད་དུ་ཐམས་ཅད་མཁྱེན་པ་དང་། མདོ་སྡེ་ལ་་
སངས་རྒྱས་བྱང་སེམས་དང་། མངོན་པ་ལ་འཇམ་དཔལ་གཞོན་ནུར་
གྱུར་པ་ལ་ཕྱག་འཚལ། སྨོས་ཤིག་ཅེས་ལོ་པཎ་གྱིས་བཀས་བཅད་པས་
སྡེ་སྣོད་གསུམ་ངོས་འཛིན་གྱི་ཕྱག་ཡིན་ཞེས་སྤྲོས་ནས་འཆད་ཅིང་། དེ་
ལ་ཕྱི་རབས་པ་རྣམས་ཀྱིས་མ་ངེས་པའི་རྒྱུ་མཚན་དུ་མ་བཤད་ནས།ལོ་
ཙྪ་བ་རང་དད་པའི་ལྷ་ལ་ཕྱག་བྱས་པར་འཆད་མོད། འོན་ཀྱང་སྔོན་
བསྒྱུར་བའི་འདུལ་བ་དང་། མངོན་པ་དང་། མདོ་སྡེ་ཕལ་མོ་ཆེ་ལ་ངེས་
ཅན་དུ་སྨོས་འདུག་པས། ཕྱིས་མ་ངེས་ཀྱང་དང་བོའི་ཆོས་རྒྱལ་རྣམས་
ཀྱི་དུས་སུ་བཀས་བཅད་པ་འདྲའོ། །ཞེས་གསུངས་པའི་ཕྱིར། གང་
ཞིག་ཀུན་ལ་མུན་པ་གཏན་བཅོམ་ཞིང་། ཞེས་གསུངས། སྐབས་འདིའི་
ཉོན་མོངས་ཅན་མ་ཡིན་པའི་མུན་པ་ལ་མ་བསྒྲིབས་ལུང་མ་བསྟན་
དང་།དགེ་བ་ཟག་བཅས་གཉིས་སུ་ངེས་ལ།བྱིང་བ་ཕྲ་མོའི་ངོ་བོར་གྱུར་
པའི་མི་ཤེས་པ་དེ་ལྟ་བུ་ནི་ཕྱི་མ་ཡིན་ནོ། །དེ་ཡང་ཉན་ཐོས་ཆེན་པོ་
དག་གིས་ཀྱང་དོན་ཤིན་ཏུ་ཕྲ་ཞིང་ཟབ་པ་མི་ཤེས་པ་ནི། བཅོམ་ལྡན་
366
BA

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འདས་ཀྱིས་ཤཱ་རིའི་བུ་ལ་དེ་བཞིན་གཤེགས་པའི་ཚུལ་ཁྲིམས་ཀྱི་ཕུང་
བོ་ལ་སོགས་པ་ཤེས་སམ་ཞེས་དྲིས་པ་ན། གནས་བརྟན་ཤཱ་རིའི་བུས་
བཅོམ་ལྡན་དེ་ནི་བདག་གིས་མ་འཚལ་ཏོ། །ཞེས་གསུངས་པ་ལྟ་་་
བུའོ། །གཞན་ཡང་།མདོ་ལས།ཇི་ཙམ་ན་སྐྱེས་བུ་གཞན་ཞིག་འཆི་བའི་
དུས་བྱེད་པ་ན་བཅོམ་ལྡན་འདས་ཀྱིས་ཤ་རིའི་བུ་ལ་བཀའ་བསྩལ་བ།
ཤཱ་རིའི་བུ་འདི་གང་དུ་སྐྱེ་བ་ལྟོས་ཤིག་དེས་བསམ་གཏན་བཞི་བའི་ས་
པའི་ལྷའི་མིག་མངོན་སུམ་དུ་བྱས་ཏེ་བལྟས་པ་ན་དེ་ཙམ་དུ་བསྐལ་
བའི་སྐྱེ་བ་ཇི་ཙམ་པ་ཡུལ་དུ་མ་གྱུར་ཏོ། །ཞེས་དང༌། ཡང་བཅོམ་ལྡན་
འདས་དང་ཚེ་དང་ལྡན་པ་ཤཱ་རིའི་བུ་ས་ཕྱོགས་གཅིག་ཏུ་བཞུགས་
སོ། །ཇི་ཙམ་ན་སྐྱེས་བུ་གཞན་ཞིག་མངོན་དུ་ཕྱོགས་ཏེ་འོངས་སོ། །
དེ་ནས་བཅོམ་ལྡན་འདས་ཀྱིས་ཤཱ་རིའི་བུ་ལ་བོས་ཏེ།ཤཱ་རིའི་བུ་སྐྱེས་བུ་
འདིས་ཁྱོད་ལ་ཡུན་རིང་བོར་བརྟེན་པ་ལ་ལྟོས།དེས་བསམ་གཏན་བཞི་
བའི་ས་པའི་སྔོན་གྱི་གནས་རྣམ་པ་དུ་མ་རྗེས་སུ་དྲན་པའི་མངོན་པར་
ཤེས་པ་མངོན་དུ་བྱས་ཏེ་བལྟས་པ་དེ་སྲིད་དུ་སྔོན་ཡུན་རིང་དུ་བསྟེན་
པ་ཇི་ཙམ་པ་ཡུལ་དུ་མ་གྱུར་ཏོ། །དེ་ཏིང་ངེ་འཛིན་ལས་ལངས་ནས་
བཅོམ་ལྡན་འདས་མ་འཚལ་ཏོ། །ཞེས་སོགས་མང་དུ་གསུངས་པ་ལྟ་
བུའོ། །ཡུལ་ཤིན་ཏུ་རིང་བ་མི་ཤེས་པ་ནི། མཽ་འགལ་གྱི་བུས་རང་གི་མ་
འཇིག་རྟེན་གྱི་ཁམས་འོད་ཟེར་ཅན་དུ་སྐྱེས་པའི་ཡུལ་ཡོངས་སུ་མ་
ཤེས་སོ་ཞེས་གསུངས་ལ། དུས་ཤིན་ཏུ་བསྐལ་བ་མི་ཤེས་པ་ནི། ཤཱ་རིའི་
བུས་རབ་ཏུ་བྱུང་བར་འདོད་པའི་ཁྱིམ་བདག་དཔལ་སྐྱེ་ལ་ཐར་བ་ཆ་
མཐུན་གྱི་དགེ་རྩ་ཡོད་པ་མ་མཐོང་ནས་བསྐྲད་པ་དང་། བཅོམ་ལྡན་
འདས་ཀྱིས་དེའི་ཐར་བའི་ཆ་དང་མཐུན་པ་གཟིགས་ཏེ། ངས་ནི་འདི་
ཡི་ཐར་བ་ཡི། །ས་བོན་ཤིན་ཏུ་ཕྲ་བ་དག ། ཚོན་ནམ་རྡོ་ཡི་གསེབ་
367

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ན་གསེར། །བག་ལ་ཞ་བའི་ཚུལ་དུ་གཟིགས། །ཞེས་གསུངས་ནས་དེ་
ཡང་རབ་ཏུ་བྱུང་ངོ་ཞེས་གྲགས་པ་ལྟ་བུའོ། །དོན་རབ་ཏུ་དབྱེ་བ་
མཐའ་ཡས་པ་མི་ཤེས་པ་ནི།རྨ་བྱའི་མདོངས་ནི་གཅིག་པུའི་ཡང་། །རྒྱུ་
ཡི་རྣམ་པ་ཐམས་ཅད་ནི། །ཀུན་མཁྱེན་མིན་པའི་ཤེས་བྱ་མིན། །དེས་
ཤེས་པ་ནི་ཀུན་མཁྱེན་སྟོབས། །ཞེས་གསུངས་སོ། །དེས་ན་ཉན་ཐོས་
ཆེན་པོ་རྣམས་ཀྱིས་ཡུལ་ཤིན་ཏུ་རིང་བ་ལ་སོགས་པ་མི་ཤེས་པ་ནི།རང་
རྒྱུད་ན་ཡུལ་དེ་དག་ཤེས་པ་ལ་གེགས་བྱེད་ཀྱི་ཉོན་མོངས་ཅན་མ་ཡིན་
པའི་མུན་པ་ཡོད་པའི་རྒྱུ་མཚན་གྱིས་ཡིན་ཞིང་བཅོམ་ལྡན་འདས་ཀྱིས་
མི་ཤེས་པའི་རྒྱུ་ཉོན་མོངས་ཅན་མ་ཡིན་པའི་མུན་པ་དེ་དག་ཐོབ་པ་
ཆད་པའི་ཚུལ་གྱིས་བཅོམ་པས་ན། ཤེས་བྱ་གང་ལ་ཐུགས་གཏད་ཀྱང་
མི་མཁྱེན་པ་མི་སྲིད་དོ། །དོན་འདི་དག་ལ་དགོངས་ནས། གང་ཞིག་
ཀུན་ལ་མུན་པ་གཏན་བཅོམ་ཞིང་། ཞེས་དང་། ཆོས་མངོན་རྒྱ་མཚོའི་
མངའ་བདག་མཆིམས་འཇམ་པའི་དབྱངས་ཀྱི་གསུང་ལས། དགེ་བ་
ཟག་བཅས་དང་། མ་བསྒྲིབས་ལུང་མ་བསྟན་གྱི་བྱེ་བྲག་འོག་ནས་་
འབྱུང་བའི་མི་ཤེས་པའི་རྒྱུ་བཞི་ལྟ་བུ་ཡིན་ཞེས་གསུངས་སོ། །ཁ་ཅིག་
ན་རེ། ཤཱ་རིའི་བུའི་རྒྱུད་ཀྱི་སངས་རྒྱས་ཀྱི་ཟག་མེད་ཕུང་བོ་སོགས་ལ་
རང་གི་ནུས་ཚད་ཀྱིས་དཔྱད་ཀྱང་མཐའ་མ་རྙེད་པའི་དགེ་སེམས་ལྟ་
བུ་སྐབས་འདིའི་མུན་པའི་གཙོ་བོ་ཡིན་ཟེར་བ་ནི་མི་འཐད་དེ། དེ་ལྟར་
ན་སྐབས་འདིའི་ཉོན་མོངས་ཅན་མ་ཡིན་པའི་མུན་པ་ལ།བསམ་གཏན་
བཞི་བའི་ལྷའི་མིག་དང་། སྔོན་གནས་རྗེས་དྲན་གྱི་མངོན་ཤེས་སོགས་
ཀྱང་ཡོད་པར་ཐལ ཤཱ་རིའི་བུས་བསམ་གཏན་བཞི་བའི་ལྷའི་མིག་
མངོན་དུ་བྱས་ཏེ་འཆི་བའི་དུས་བྱེད་པའི་གང་ཟག་དེ་ཉིད་གང་དུ་སྐྱེ་
བར་ལྟོས་ཀྱང་མ་ཤེས་པ་དང་། བསམ་གཏན་བཞི་བའི་སྔོན་གནས་
368 -

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྗེས་དྲན་གྱི་མངོན་ཤེས་མངོན་དུ་བྱས་ཏེ་སྐྱེས་བུ་ཞིག་གིས་སྔོན་ཤཱ་
རིའི་བུ་རང་ལ་ཡུན་རིང་བོར་བརྟེན་པ་ལ་ཇི་ཙམ་ལྟོས་ཀྱང་མ་ཤེས་
པའི་ཕྱིར། དེར་ཐལ། མདོ་དྲངས་མ་ཐག་པ་དེ་ཡིན་པའི་ཕྱིར། ཤཱ་རིའི་
བུའི་མངོན་ཤེས་དེ་དག་གིས་ཡུལ་དེ་རྣམས་མ་མཐོང་བའི་ཚེ་རང་
གིས་རང་བསྒྲིབས་ཏེ་མ་མཐོང་བ་ཡིན་པར་ཐལ། འཕགས་པ་ཤཱ་རིའི་
བུས་རང་གི་ནུས་ཚད་ཀྱིས་ལྟོས་ཀྱང་། ཡུལ་དེ་དག་མ་རྙེད་པའི་མངོན་
ཤེས་རྣམས་སྐབས་འདིའི་མུན་པར་འཇོག་པའི་རྒྱུ་མཚན་ཡོད་པའི་
ཕྱིར།གཞན་ཡང་། སྐབས་འདིའི་ཉོན་མོངས་ཅན་མ་ཡིན་པའི་མུན་པ་
ལ་ཟག་མེད་ཀྱང་འཇོག་པར་ཐལ། ཉན་རང་གི་ཕ་རོལ་སེམས་ཤེས་
ཟག་མེད་ཀྱིས་ཇི་ཙམ་སྟོས་ཀྱང་སངས་རྒྱས་ཀྱི་ཏིང་ངེ་འཛིན་གྱི་ཕུང་
བོ་སོགས་མ་མཐོང་བ་ཡོད་པའི་ཕྱིར། ཁྱབ་སྟེ། སྐབས་འདིའི་མུན་པའི་
གཙོ་བོའི་ངོས་འཛིན་དེ་འཐད་པའི་ཕྱིར། དེས་ན་ཉན་རང་གི་མངོན་
ཤེས་ཟག་བཅས་ཟག་མེད་དག་གིས་ཇི་ཙམ་ལྟོས་ཀྱང་ཡུལ་དེ་དག་མ་
ཤེས་པ་ནི་ཉོན་མོངས་ཅན་མ་ཡིན་པའི་མུན་པ་གཞན་གྱིས་བསྒྲིབས་
ནས་མ་མཐོང་བ་ཡིན་གྱི། རང་གིས་རང་བསྒྲིབས་ནས་མ་མཐོང་བ་ག་
ལ་ཡིན་ཏེ།དཔེར་ན།མིག་ཤེས་ཕལ་བས་ཧ་ཅང་ཐག་རིང་གི་གཟུགས་
མི་མཐོང་བའི་ཚེ། དེ་སྒྲིབ་བྱེད་ལ་མིག་ཤེས་རང་ཉིད་མི་འཇོག་པ་
བཞིན་ནོ། །མི་ཤེས་པ་བཞི་བོ་དེ་ཡང་ཤེས་སྒྲིབ་ཡིན་ཏེ། མངོན་པའི་
“རྒྱན་ལས། དེས་ན་མི་ཤེས་པ་བཞི་བོ་དེ་ལྟ་བུ་ནི་ཤེས་བྱའི་སྒྲིབ་པ་ཡིན་
ནོ་ཞེས་ངེས་པར་བྱའོ། །ཞེས་གསུངས་པའི་ཕྱིར།ཁོ་ན་རེ།དེ་བཞི་སྒྲིབ་
ཁ་ཡིན་པར་ཐལ། ཤེས་སྒྲིབ་ཡིན་པའི་ཕྱིར་ཞེས་ཟེར་བ་ནི། ལུགས་
འདིར་འགལ་ཁྱབ་ཀྱི་ལན་ནོ། །སྐབས་འདིའི་རང་འགྲེལ་ལས། གང་
་ཅེས་བྱ་བ་ནི། སངས་རྒྱས་བཅོམ་ལྡན་འདས་ཀྱི་དབང་དུ་བྱས་
369

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནས་སྨྲས་པའོ། །ཞེས་གསུངས་པ་ལ། ཁ་ཅིག་སངས་རྒྱས་དང་བཅོམ་
ལྡན་འདས་གཉིས་སྨོས་པ་ལ་ཟློས་སྐྱོན་ཡོད་དེ། རེ་རེ་ཙམ་གྱིས་ཆོག་
པའི་ཕྱིར་ཞེས་དོགས་པ་ཁོང་ནས་བསུས་པའི་ལན་དུ།སློབ་དཔོན་རྒྱལ་
བའི་སྲས་ཀྱིས།སངས་རྒྱས་བཅོམ་ལྡན་འདས་ཞེས་བྱ་བའི་ཚིག་གཉིས་
སྨོས་པ་ནི་མ་གུས་པར་དོགས་པ་བཟློག་པའི་ཕྱིར་ཏེ། འཇིག་རྟེན་ན་
མངོན་པར་བརྗོད་པ་ཉེ་བའི་ཚིག་མེད་པ་རྣམས་ནི་མ་གུས་པར་སྣང་
སྟེ། ལྷ་སྦྱིན་ཞེས་བྱ་བ་ལྟ་བུའོ། །ཞེས་གསུངས་ལ། ཉན་ཐོས་འདུལ་བ་
བའམ།འདུལ་བ་རྣམ་པར་བཤད་པ་དག་གིས་དེའི་ལན་དུ།སངས་རྒྱས་
བཅོམ་ལྡན་འདས་ཞེས་པའི་ཚིག་གཉིས་ཀ་མ་སྨོས་པར་རེ་རེ་ཙམ་
གྱིས་གཞན་ལ་འཁྲུལ་བ་སྲིད་དེ། གསུང་རབ་ལས།རང་རྒྱལ་ལ་སངས་
རྒྱས་ཀྱི་སྒྲ་དང་། སྲིད་པ་ཐ་མའི་བྱང་སེམས་ལ་བཅོམ་ལྡན་འདས་ཀྱི་
སྒྲས་ཀྱང་བསྟན་པའི་ཕྱིར།དེས་ན་གསུང་རབ་ལས་སངས་རྒྱས་ཀྱི་སྒྲས་
བསྟན་པ་དང་། བཅོམ་ལྡན་འདས་ཀྱི་སྒྲས་བསྟན་པ་གཉིས་ལ་མུ་་
བཞིའོ་ཞེས་ཟེར་ཏེ། རྒྱལ་སྲས་མ་ལས། འདུལ་བ་རྣམ་པར་བྱེད་པ་
རྣམས་ནི་མུ་བཞི་བར་བྱེད་དེ་ཞེས་པ་ནས་དེའི་ཕྱིར་སངས་རྒྱས་་་་
བཅོམ་ལྡན་འདས་ཞེས་ཁྱད་པར་གཉིས་ཀ་སྨོས་སོ་ཞེས་ཟེར་རོ། །
ཞེས་གསུངས་པའི་ཕྱིར། དེས་ན་མུ་གཉིས་པ་ལ། དེ་མ་ཐག་ལ་ཏིང་
འཛིན་བློ། །ཞེས་གསུངས་པས་རྡོ་རྗེ་ལྟ་བུའི་ཏིང་ངེ་འཛིན་ལ་གནས་
པའི་བྱང་སེམས་སྲིད་པ་ཐ་མ་བ་འཇོག་སྟེ། རྒྱལ་སྲས་མ་ལས། བཅོམ་
ལྡན་འདས་ཡིན་ལ་སངས་རྒྱས་མ་ཡིན་པ་ཡང་ཡོད་དེ།སྲིད་པ་ཐ་མའི་
བྱང་ཆུབ་སེམས་དཔའ་ནི་ཡེ་ཤེས་ལ་སོགས་པའི་ཕ་རོལ་ཏུ་ཕྱིན་པ་
ཡོངས་སུ་རྫོགས་པའི་ཕྱིར་དང་།མངོན་པར་རྫོགས་པར་སངས་མ་རྒྱས་
པའི་ཕྱིར།ཞེས་གསུངས་པའི་ཕྱིར།འདིས་མུན་པ་བཅོམ་ཞེས་རྣམ་དབྱེ་
370

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གསུམ་པ་སྦྱར་ན། མུན་པ་བཅོམ་བྱེད་ཀྱི་བར་ཆད་མེད་ལམ་དང་།
བཅོམ་པ་པོ་སངས་རྒྱས་ལ་གོ་ཞིང་འདིའི་མུན་པ་བཅོམ་ཞེས་དྲུག་པ་
སྦྱར་ན་མུན་པ་བཅོམ་པའི་རྣམ་གྲོལ་ལམ་སོགས་ལ་གོ་སྟེ། དཔེར་ན།
གླིང་འདིའི་མུན་པ་སངས་ཞེས་པ་ལྟ་བུ་ཡིན་པའི་ཕྱིར། གང་སྦྱར་ཡང་
ཁྱད་པར་མེད་དེ།གཅིག་ཤོས་ཀྱི་ཁོང་ནས་གཅིག་ཤོས་འདོན་པའི་ཕྱིར།
རང་འགྲེལ་ལས་འདིའི་འམ་འདིས་མུན་པ་བཅོམ་པས་མུན་པ་བཅོམ་
པའོ། །ཞེས་གསུངས་པའི་ཕྱིར། འཁོར་བ་ནི་འདམ་དང་ཆོས་མཐུན་
པ་ཡིན་ཏེ།འདམ་ནི་ཆུའི་བརླན་དང་བཅས་པ་དང་།ཀུན་ནས་གཡོ་བ་
དང་།བགྲོད་པར་དཀའ་བ་དེ་བཞིན་དུ།འཁོར་བ་འདི་ཡང་སྲེད་པའི་
བརླན་དང་བཅས་པའི་ཕྱིར་དང་། ལྟ་བ་དང་ཐེ་ཚོམ་གྱིས་ཀུན་ནས་
བསྐྱོད་པའི་ཕྱིར་དང་། ཤིན་ཏུ་བརྒལ་བར་དཀའ་བའི་ཕྱིར་རོ། །དེ་
ལྟར་ཡང་རྒྱལ་སྲས་མ་ལས། འཁོར་བ་ཡང་སྲེད་པ་ལ་སོགས་པས་
མངོན་པར་བརླན་པའི་ཕྱིར་ཀུན་ཏུ་ཆགས་པའི་གནས་ཡིན་ལ་ནས་ལྟ་
བ་དང་ཐེ་ཚོམ་གྱིས་བསྐྱོད་པའི་ཕྱིར་རྒལ་བར་དཀའ་བ་ཡིན་ནོ། །
ཞེས་གསུངས་སོ།།འཁོར་བའི་འདམ་དུ་བྱིང་བའི་འགྲོ་བ་རྣམས་
ཐུགས་རྗེ་ཅན་གྱིས་ཇི་ལྟར་འདྲེན་ཞེ་ན།དེ་ཡང་།ཐུབ་རྣམས་སྡིག་པ་ཆུ་
ཡིས་མི་འཁྲུ་ཞིང་། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །
ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་
པས་གྲོལ་བར་མཛད། །ཅེས་གསུངས་པ་ལྟར་བླང་དོར་གྱི་གནས་
རྣམས་ཇི་ལྟ་བ་བཞིན་དུ་བསྟན་པ་ལ་བརྟེན་ནས་དྲངས་པ་ཡིན་གྱི།
ཁྱབ་འཇུག་གིས་རྫུ་འཕྲུལ་སྣ་ཚོགས་བྱེད་པ་དང་། ལྷ་ཆེན་པོས་དམ་པ་
སྦྱིན་པ་ལྟ་བུའི་མཐུ་ལས་མ་ཡིན་ནོ། །འོ་ན་སྟོན་པས་རྫུ་འཕྲུལ་སྣ་
ཚོགས་ཀྱིས་འགྲོ་བའི་དོན་མཛད་ཚུལ་མདོ་དག་ལས་མང་དུ་གསུངས་
371 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་རྣམས་ཅི་ཡིན་ཞེ་ན། དེ་ཡང་གདུལ་བྱ་དེ་དག་རྫུ་འཕྲུལ་སྣ་ཚོགས་
ཀྱིས་དད་པར་བྱས་པ་ཙམ་ཡིན་ཏེ། རྒྱལ་སྲས་མ་ལས། སངས་རྒྱས་
རྣམས་ཀྱང་རེས་འགའ་གདུལ་བྱ་རྣམས་ལ་རྫུ་འཕྲུལ་གྱི་ཆོ་འཕྲུལ་ཉེ་
བར་སྟོན་པ་མ་ཡིན་ནམ་ཞེ་ན། དེ་ནི་དེ་ལྟ་མོད་ཀྱི་འོན་ཀྱང་དེ་དག་
དད་པར་བྱ་བ་ཙམ་དུ་ཟད་ཀྱི་འཁོར་བ་ལས་གྲོལ་བ་ནི་རྗེས་སུ་བསྟན་
པའི་ཆོ་འཕྲུལ་གྱི་སྒོ་ནས་འདོད་ཆགས་ལ་སོགས་པའི་གཉེན་པོ་སྒོམ་
པའི་རིམ་གྱིས་ཡིན་ནོ། །ཞེས་གསུངས་པའི་ཕྱིར། དོན་འདི་ལ་་་་་
དགོངས་ནས་གཞུང་རང་གི་དཀྱུས་སུ་ཡང་། དང་བོ་གསུམ་པ་དྲུག་པ་
ནི། །ཆོ་འཕྲུལ་རྣམས་ཡིན་བསྟན་པ་མཆོག ། མི་འཕྲུལ་ཕྱིར་དང་
ཕན་པ་དང་།ཡིད་འོང་འབྲས་ལ་སྦྱོར་བྱེད་ཕྱིར། །ཞེས་དང་།རྗེ་ཐམས་
ཅད་མཁྱེན་པས་ཀྱང་། མཛད་པ་ཀུན་ལས་གསུང་གི་ནི། །མཛད་པ་
མཆོག་ཡིན། ཞེས་གསུངས་སོ། །དེ་ལྟར་རྐང་བ་དང་བོས་སྤངས་པ་
ཕུན་ཚོགས། གཉིས་པས་གཞན་དོན་ཕུན་ཚོགས། གསུམ་པས་གཞན་
དོན་སྒྲུབ་པའི་ཐབས་འཕྲིན་ལས་ཕུན་ཚོགས་བསྟན་ལ།ཕྱི་མ་གཉིས་ཀྱི་
ཁྱད་པར་ནི་ཡོད་དེ། རྗེས་བསྟན་གྱི་འཕྲིན་ལས་ཕུན་ཚོགས་ལ་བརྟེན་
ནས་གདུལ་བྱ་འཁོར་བའི་འདམ་ལས་དྲངས་པའི་གཞན་དོན་ཕུན་
ཚོགས་འབྱུང་བས་སོ། །དེ་ལ་ཕྱག་འཚལ་ཞེས་པའི་ལ་ཡིག་ནི་དགོས་
ཆེད་ཀྱི་བཞི་བ་ཡིན་ཏེ།གསེར་ཕྲེང་ལས།ལ་ནི་ཤིང་གི་ཆེད་དུ་ཆུ་འདྲེན་
པ་ལ་ཤིང་ལ་ཆུ་འདྲེན་ཞེས་པ་ལྟར།ཤེར་ཕྱིན་གྱི་ཕྱིར་དུ་ཕྱག་འཚལ་བ་
ལ་དེ་ལ་ཕྱག་འཚལ་ཞེས་དགོས་ཆེད་ཀྱི་བཞི་བའོ། །ཞེས་གསུངས་
པའི་ཕྱིར། དེ་ལ་ཁ་ཅིག་ན་རེ། སངས་རྒྱས་སོགས་ལ་ཕྱག་འཚལ་བ་
སངས་རྒྱས་ཀྱི་ཆེད་མིན་པ་ཕྱུགས་རྫིས་ཀྱང་ཤེས་པའི་ཕྱིར། དེས་ན་
རྣམ་དབྱེ་གཉིས་པ་ལས་སུ་བྱ་བའོ། །ཞེས་ཟེར་བ་ནི་མི་འཐད་དེ། །
―372

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སངས་རྒྱས་ཀྱི་ཆེ་བ་འདོན་པའི་ཆེད་དུ་ཡིན་པའི་ཕྱིར། རང་འགྲེལ་
ལས། བསྟན་བཅོས་བྱེད་པར་འདོད་པས་རང་གི་སྟོན་པའི་ཆེ་བའི་
བདག་ཉིད་ཤེས་པར་བྱ་བའི་ཕྱིར་དེ་ལ་ཕྱག་འཚལ་བ་རྩོམ་མོ། །ཞེས་
དང་གང་སྤེལ་ལས། རང་གི་སྟོན་པའི་ཆེ་བའི་བདག་ཉིད་ཤེས་པར་བྱ་
བའི་ཕྱིར་ཞེས་བྱ་བ་འདི་ནི་དགོས་པའོ། །ཞེས་དང་།མངོན་པའི་རྒྱན་
ལས། ཕྱག་འཚལ་བ་ལ་ནི་གནས་སྐབས་ཀྱི་དགོས་པ་གསུམ་ཡོད་དེ།
སྟོན་པའི་ཆེ་བ་ཤེས་པ་དང་། བསོད་ནམས་འཕེལ་བ་དང་། དམ་པའི་
སྤྱོད་པ་དང་མཐུན་པའོ། །ཞེས་གསུངས་པའི་ཕྱིར།ཆོས་མངོན་མཛོད་
ཀྱི་བསྟན་བཅོས་རབ་བཤད་བྱ། །ཞེས་པ་ནི་རྩོམ་པར་དམ་བཅའ་
་བའི་གཞུང་ཡིན་ལ།དེ་ཡང་ཤེས་རབ་སྡོང་བུ་ལས།དམ་པ་རྣམས་ཀྱིས་
ཁས་འཆེ་མི་བྱེད་ལ། །གལ་ཏེ་དཀའ་བས་ཁས་ནི་བླངས་གྱུར་ན། །
རྡོ་ལ་རི་མོ་བྲིས་པ་ལྟ་བུ་སྟེ། །ཤི་ཡང་གཞན་དུ་བྱེད་པར་མི་འགྱུར་
རོ། །ཞེས་གསུངས་པ་ལྟར་རོ། །བསྟན་བཅོས་ཞེས་པ་ནི།ཉོན་མོངས་
དགྲ་རྣམས་མ་ལུས་འཆོས་པ་དང་། །ངན་འགྲོ་སྲིད་ལས་སྐྱོབ་བྱེད་
གང་ཡིན་པ། ། འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །
གཉིས་པོ་འདི་དག་གཞན་གྱི་ལུགས་ལ་མེད། །ཅེས་གསུངས་པ་ལྟར་
རམ། སློབ་མ་འཆོས་པ་ལ་བྱ་སྟེ། རང་འགྲེལ་ལས། སློབ་མ་འཆོས་པས་
རྣ་བསྟན་བཅོས་སོ། །ཞེས་གསུངས་པའི་ཕྱིར། མངོན་པ་སྡེ་བདུན་ནི།
ཡི་ཤེས་ལ་འཇུག་ཀཏྱའི་བུས། །རབ་ཏུ་བྱེད་པ་དབྱིག་ཤེས་ཀྱིས། །
རྣམ་ཤེས་ཚོགས་ནི་ལྷ་སྐྱིད་ཀྱིས། །ཆོས་ཀྱི་ཕུང་བོ་ཤཱ་རིའི་བུས། །
གདགས་པའི་བསྟན་བཅོས་མོའུ་འགལ་བུས། །འགྲོ་བའི་རྣམ་གྲངས་
གསུས་པོ་ཆེས། ཁམས་ཀྱི་ཚོགས་ནི་གང་བོས་བྱས༌། །ཞེས་གསུངས་པ་
རཾ་ཡིན་ཞིང་བྱེ་སྨྲས།སངས་རྒྱས་ཀྱི་གསུང་སིལ་བུར་གནས་པ་རྣམས་
373

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དགྲ་བཅོམ་པ་དེ་དག་གིས་བསྡུས་པར་འདོད་ལ། མདོ་སྡེ་བས། འདི་
དག་ནི་སངས་རྒྱས་ཀྱིས་གསུངས་པ་མ་ཡིན་ཏེ། རིགས་པ་དང་འགལ་
བ་དུ་མ་ཞིག་སྣང་བའི་ཕྱིར་ཞེས་ཟེར་རོ། །འདུས་མ་བྱས་རྣམ་གསུམ་
ཡང་སྟེ། །ནམ་མཁའ་དང་ནི་འགོག་པ་གཉིས། །ཞེས་པའི་གཞུང་
འདི་ཁ་ཆེ་བྱེ་སྨྲས་ལུགས་ལ་རྫས་སྤྱི་ཉིས་མགོ་སྤངས་པའི་དབང་དུ་
ས་ཏེ་འདུས་མ་བྱས་ཀྱི་རྫས་ལ། ནམ་མཁའ་སོགས་གསུམ་པོ་གང་
རུང་ལ་ཁྱབ་པ་བསྟན་པ་ཡིན་ཏེ། གང་སྤེལ་ལས། འདུས་མ་བྱས་རྣམ་
གསུམ་ཡང་སྟེ། །ཞེས་བྱ་བ་སྨོས་སོ། །ཡང་གི་སྒྲ་ནི་ངེས་པར་གཟུང་
པ་སྟེ་ལུགས་གཞན་དགག་པར་བྱ་བའི་ཕྱིར་རྣམ་པ་གསུམ་ཁོ་ནའོ་
ཞེས་སྟོན་པར་བྱེད་དོ། །ཞེས་འདུས་མ་བྱས་ཀྱི་རྫས་ལ་དེ་གསུམ་དུ་
གྲངས་ངེས་པར་གསུངས་པ་དང་།རབ་ཏུ་བྱེད་པ་ལས་ཀྱང་།འདི་ལྟར་
བདེ་བར་གཤེགས་པ་རྣམས་ཀྱི་དངོས་པོ་བརྒྱད་དེ།གཟུགས་དང་།ཚོར་
བ་དང་།འདུ་ཤེས་དང་།འདུ་བྱེད་རྣམས་དང་།རྣམ་པར་ཤེས་པ་དང་།
ནམ་མཁའ་དང་། སོ་སོར་བརྟགས་པ་མ་ཡིན་པའི་འགོག་པ་དང་། སོ་
སོར་བརྟགས་པས་འགོག་པའོ། །ཞེས་གསུངས་པའི་ཕྱིར།སྡུག་བདེན་
གྱི་སྟོང་བདག་མེད་གཉིས་ཀྱང་འདུས་བྱས་ཡིན་ཏེ། མངོན་པའི་རྒྱན་
ལས།གལ་ཏེ་དེ་བཞིན་ཉིད་ཀྱང་འདུས་མ་བྱས་མ་ཡིན་ནམ།ཅིའི་ཕྱིར་
རྣམ་པ་གསུམ་དུ་བརྗོད་ཅེ་ན། ཞེས་པ་ནས་བདེན་པ་གསུམ་གྱི་རྣམ་པ་
རྣམས་ནི་འདུས་བྱས་ཀྱི་བདག་ཉིད་ཡིན་པའི་ཕྱིར།དེ་བཞིན་ཉིད་ཅེས་
བྱ་བའི་འདུས་མ་བྱས་ལོགས་པ་ནི་མེད་དོ། །ཞེས་དོགས་གཅོད་དང་
བཅས་པ་གསལ་བར་གསུངས་པའི་ཕྱིར།འདི་དག་ལ་གོང་མའི་རིགས་
པས་དཔྱད་ན་བློ་ངོར་བདེ་བོ་ཞིག་མིན་ཡང་གྲུབ་མཐའ་རང་གི་་་་
མཐུན་མོང་མ་ཡིན་པའི་འདོད་པ་སྟེ།དེ་ལྟར་མིན་ན་སྡུག་བསྔལ་ཤེས་
374

ཆོས་མངོན་པ་མཛོད་ཀྱི་ཟུར་མཆན་ཆེན་མོ
པའི་ཡུལ་ལ་ཟག་བཅས་ཁོ་ན་དགོས་པར་གསུངས་པའི་རྩ་འགྲེལ་ཀུན་
དང་འགལ་ཞིང་། སྡུག་བསྔལ་ཤེས་པའི་ཡུལ་ལ་ཆོས་བཅུའི་ནང་གི་
བདུན་ཡོད་པར་འགྱུར་བས་ཡེ་ཤེས་བསྟན་པའི་མཛོད་དང་ཡང་་་
འགལ་ལོ། །གཞན་ཡང་། སྡུག་ཀུན་ཤེས་པའི་ཡུལ་ཡིན་ཁྱབ་མཉམ་མ་
ཡིན་པར་ཐལ་བ་དང་། ཟག་མེད་ཤེས་པའི་ཡུལ་ཡིན་ན་བདེན་བཞི་
གང་རུང་ཡིན་པས་མ་ཁྱབ་པར་ཐལ་བ་སོགས་སོ། །ཁ་ཅིགདེ་གཉིས་
འདུས་མ་བྱས་ཡིན་ཀྱང་འདུས་མ་བྱས་ལུང་མ་བསྟན་མིན་ཟེར་བ་ནི།
རྒྱུ་མཚན་ཅི་ཡང་མེད་དེ། དེ་ལྟར་ན་སྡུག་བདེན་གྱི་སྟོང་བདག་མེད་
གཉིས་ཆོས་བཅུ་བོ་གང་རུང་དུ་མ་འདུས་པར་འགྱུར་བས།ཟག་བཅས་
ཟག་མེད་ཀྱི་ཆོས་ཐམས་ཅད་ཆོས་བཅུར་བསྡུས་ནས་ཤེས་བཅུའི་ཡུལ་
དུ་འགྱུར་ཚུལ་སོགས་གསུངས་པའི་རྩ་འགྲེལ་དག་ཀྱང་མི་འཐད་པར་
ཐལ་ལོ། །གསེར་ཕྲེང་ལས་ཀྱང་། དེ་ལ་ཁ་ཆེ་བྱེ་སྨྲ་ནི་འགོག་པ་གཉིས་
དང་ནམ་མཁའ་སྟེ་འདུས་མ་བྱས་གསུམ་དུ་འདོད་ཅིང་དེའི་སྟེང་དུ་
དེ་བཞིན་ཉིད་བསྣན་ནས་བཞིར་ཡུལ་དབུས་ཀྱི་བྱེ་སྨྲ་རྣམས་འདོད་དོ་
ཞེས་ཡེ་ཤེས་སྙིང་བོའི་ཀུན་བཏུས་ཀྱི་འགྲེལ་བར་བཤད་དོ། །ཞེས་
གསལ་བར་གསུངས་སོ། །སོ་སོར་བརྟགས་འགོག་དང་།བརྟགས་མིན་
ཐོབ་པའི་གཞི་ལ་མུ་བཞི་སྟེ།མུ་དང་བོ་ནི་ཟག་བཅས་འདས་པ་དང་ད་
ལྟར་བ་རྣམས་སོ། །གཉིས་པ་ནི་ཟག་མེད་མ་འོངས་པ་མི་སྐྱེ་བའི་ཆོས་
ཅན་རྣམས་སོ། །གཉིས་ཀ་ཡིན་པ་ནི་ཟག་བཅས་མ་འོངས་པ་མི་སྐྱེ་
བའི་ཆོས་ཅན་ནོ། །གཉིས་ཀ་མིན་པ་ནི་ཟག་མེད་ད་ལྟར་བ་དང་
འདས་པ། རྣམས་སོ། །སྦྱོར་ལམ་བཟོད་པ་ཐོབ་པའི་ཚེ་ངན་སོང་བ་
གསུམ་དང་། སྒྲ་མི་སྙན་པ་དང་། ཟ་མ་མ་ནིང་སོགས་ལ་བརྟགས་མིན་
ཐོབ་ཀྱང་། དེ་ཐོབ་གཞིར་གྱུར་པའི་ངན་སོང་བ་སོགས་ཡོད་མི་དགོས་
---375 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཏེ། སྦྱོར་ལམ་བཟོད་པ་བའི་སྐྱེ་བ་ཕྱི་མར་གྱུར་པའི་ངན་སོང་བ་སོགས་
གཞི་མ་གྲུབ་པའི་ཕྱིར། དཔེར་ན་སྦྱོར་ལམ་བཟོད་པ་བའི་རྒྱུད་ན་ངན་
འགྲོར་སྐྱེ་བ་འཕེན་བྱེད་ཀྱི་ལས་ཡོད་ཀྱང་དེས་འཕེན་པའི་སྐྱེ་བ་གཞི་
མ་གྲུབ་པ་བཞིན་ནོ། །ཁ་ཅིག་དེ་འདྲའི་མ་འོངས་པ་མི་སྐྱེ་བའི་ཆོས་
ཅན་གྱི་ངན་འགྲོ་བ་སོགས་ཡོད་པར་སྒྲུབ་པ་ནི་མི་འཐད་དེ།དེ་ལྟར་ན་
སྦྱོར་ལམ་བཟོད་པ་བས་དགྲ་བཅོམ་ཐོབ་པའི་དུས་སུའང་དེ་འདྲའི་
ངན་འགྲོ་བས་སྡུག་བསྔལ་མྱོང་བཞིན་པར་ངན་སོང་རང་ན་ཡོང་
དགོས་ལ།དེ་ལྟར་ན།སྦྱོར་ལམ་བཟོད་པ་བས་དགྲ་བཅོམ་ཐོབ་ནའང་།
དེ་འདྲའི་ངན་འགྲོ་བ་ལ་ཅི་ཡང་མི་ཕན་པས་གཉིས་ཀ་རྒྱུད་ཐ་དད་དུ་
འགྱུར་རོ། །དེར་མ་ཟད་མཐོང་ལམ་པའི་སྐྱེ་བ་ཕྱི་མར་གྱུར་པའི་ངན་
འགྲོ་བ་དང་།ཕྱིར་མི་འོང་དང་དགྲ་བཅོམ་པའི་སྐྱེ་བ་ཕྱི་མར་གྱུར་པའི་
འདོད་པ་བ་དང་ཁམས་གསུམ་གྱི་རྟེན་ཅན་ཡང་འཇོག་དགོས་པར་
འགྱུར་ཏེ།དེ་དག་གིས་རང་གི་སྐྱེ་བ་སྔ་ཕྱི་གང་རུང་དུ་གྱུར་པའི་འགྲོ་བ་
དེ་དག་ལ་བརྟགས་མིན་ཐོབ་པ་གང་ཞིག་སྐྱེ་བ་སྔ་མ་ལ་མ་ཡིན་པའི་
ཕྱིར།དེར་ཐལ།སྦྱོར་ལམ་བཟོད་པ་བས་བརྟགས་མིན་ཐོབ་གཞིར་གྱུར་
པའི་མི་སྐྱེ་བའི་ཆོས་ཅན་གྱི་དམྱལ་བ་ཡི་དྭགས་སོགས་སྦྱོར་ལམ་་་་
བཟོད་པ་བའི་སྐྱེ་བ་སྔ་ཕྱི་གང་རུང་གང་ཞིག་སྔ་མ་མ་ཡིན་པའི་ཕྱིར།
དེར་ཐལ། མི་སྐྱེ་བའི་ཆོས་ཅན་དུ་ཁས་བླངས་པའི་ཕྱིར། གཞན་ཡང་།
སྣོད་ཀྱི་འཇིག་རྟེན་འཇིག་པ་མི་འཐད་པར་ཐལ། མི་སྐྱེ་བའི་ཆོས་ཅན་
གྱི་དམྱལ་བ་ཡི་དྭགས་སོགས་ཐོག་མ་དང་མཐའ་མ་མེད་པར་དམྱལ་
བ་སོགས་ན་གནས་དགོས་ལ། བཅུད་དང་བཅས་བཞིན་དུ་སྣོད་ཀྱི་
འཇིག་རྟེན་མི་འཇིག་པའི་ཕྱིར། རྒྱལ་སྲས་མ་ལས། སེམས་ཅན་གཅིག་
མ་ཤི་བར་ཡོད་ནའང་། སྣོད་ཀྱི་འཇིག་རྟེན་འཇིག་པ་མིན་ནོ། །ཞེས་
376

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གསུངས་པའི་ཕྱིར།གལ་ཏེ་འཇིག་རྟེན་འདི་ལྟ་བུ་འཇིག་པའི་ཚེ་འཆག་
འཇིག་མི་གཅིག་པའི་འཇིག་རྟེན་གཞན་གྱི་དམྱལ་བར་སྐྱེ་བར་འགྱུར་
རོ་ཟེར་ན།དེ་ལྟར་ན་གཏན་ནས་མི་སྐྱེ་བའི་ཆོས་ཅན་ཡིན་པ་ཉམས་ཏེ།
འཇིག་རྟེན་གྱི་ཁམས་གཞན་ནས་གཞན་དུ་སྐྱེས་པའི་ཕྱིར། དེ་འདྲའི་
དམྱལ་བ་བ་སོགས་ཐོག་མ་དང་མཐའ་མ་མེད་པར་ངན་སོང་རང་དུ་
གནས་དགོས་པ་ནི། ལས་མ་བྱས་པ་དང་ཕྲད་པའམ། ཡང་ན་ལས་ཇི་
འདྲ་བ་ཞིག་གི་རྣམ་སྨིན་ཡིན་པ་ཡང་སྨྲ་དགོས་སོ། །བྱས་པ་ལ་ཁོ་ན་
རེ།དེ་འདྲའི་འགོག་པ་དེ་རང་གི་དགག་བྱའི་ཆོས་མ་འོངས་པ་སྐྱེ་བ་ལ་
གཏན་དུ་གེགས་བྱེད་པ་མ་ཡིན་པར་ཐལ། རང་གི་དགག་བྱའི་ཆོས་མ་
འོངས་པ་མེད་པའི་ཕྱིར་ཟེར་ན། མ་ཁྱབ་སྟེ། འདོད་པའི་དགྲ་བཅོམ་
པའི་འགོག་པའི་སྙོམས་འཇུག་ཆོས་ཅན།རང་འབྲས་རྣམ་སྨིན་གྱི་རྒྱུ་མ་
ཡིན་པར་ཐལ། རང་འབྲས་རྣམ་སྨིན་མེད་པའི་ཕྱིར། གཞན་ཡང་།
ལས་དང་སྡོམ་པ་དང་རྒྱུ་འབྲས་སོགས་ཀྱིས་དཔྱད་ན་འདི་འདྲ་མཐའ་
ཡས་སོ། །དེས་ན་སྦྱོར་ལམ་བཟོད་པ་མ་ཐོབ་གོང་དུ་ངན་སོང་དུ་སྐྱེ་
རུང་ཡིན་པ་ལ། སྦྱོར་ལམ་བཟོད་པ་ཐོབ་པ་ན་དེ་འདྲའི་གང་ཟག་དེ་
གཏན་ནས་ངན་སོང་དུ་མི་སྐྱེ་བའི་ཆོས་ཅན་དུ་གྱུར་པས་ན་ངན་སོང་
གི་འགྲོ་བ་ལ་བརྟགས་མིན་ཐོབ་ཅེས་བཤད་པ་ཡིན་གྱི། དེ་འདྲའི་སྦྱོར་
ལམ་པ་དང་རྒྱུད་གཅིག་པའི་ཐོག་མ་དང་ཐ་མ་མེད་པར་ངན་སོང་དུ་
གནས་ཤིང་། བདེ་འགྲོར་གཏན་ནས་སྐྱེ་མི་རུང་བ་ཞིག་བཞག་ནས་དེ་
ལ་བརྟགས་མིན་ཐོབ་ཅེས་གསུངས་པ་ག་ལ་ཡིན། འོ་ན་སྐྱེ་འགྱུར་མ་
འོངས་པའི་གང་ཟག་ཀྱང་མེད་པར་ཐལ། གཏན་ནས་མི་སྐྱེ་བའི་ཆོས་
ཅན་གྱི་གང་ཟག་མེད་ཚུལ་ཡོད་པའི་ཕྱིར་ཟེར་ན། གཏན་ནས་མི་
མཚུངས་ཏེ། སངས་རྒྱས་བྱམས་པ་འཁོར་བཅས་གཞི་གྲུབ་པས་སོ། །
377

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡང་། སྦྱོར་ལམ་བཟོད་པ་བའི་རྒྱུད་ན་ངན་སོང་དུ་གཏན་ནས་མི་སྐྱེ་
བའི་ཆ་ཞིག་ཡོད་པ་དེ་ཉིད། ངན་སོང་གི་འགྲོ་བ་ལ་བརྟགས་མིན་ཐོབ་
ཅེས་པའི་དེ་འདྲའི་བརྟགས་མིན་གྱི་འགོག་པའི་འཐོབ་གཞིར་བཤད་
པ་སོགས་ནི་མི་འཐད་དེ། སྦྱོར་ལམ་བཟོད་པ་བའི་རྒྱུད་ཀྱི་ངན་སོང་དུ་
གཏན་ནས་མི་སྐྱེ་བའི་ཆ་དེ་ཉིད་སྐྱེས་ཀྱང་སྦྱོར་ལམ་བཟོད་པ་བ་ཁོ་
རང་ངན་སོང་དུ་སྐྱེ་མི་དགོས་པའི་ཕྱིར། དེར་ཐལ། རང་རྒྱུད་ལ་ངན་
སོང་དུ་གཏན་ནས་མི་སྐྱེ་བའི་ཆ་སྐྱེས་ན། རང་ཉིད་ངན་སོང་དུ་གཏན་
ནས་མི་སྐྱེ་བས་ཁྱབ་པའི་ཕྱིར། དོན་དམ་པའི་ཆོས་མངོན་པ་ནི། ཟག་
མེད་ཀྱི་ཤེས་རབ་དང་། དེ་དང་མཚུངས་ལྡན་གྱི་སེམས་སེམས་བྱུང་
རྣམས་དང་ཚོགས་པའི་ཟག་མེད་ཀྱི་སྡོམ་པ་དང་བཅས་པ་ཡིན་ནོ། །
བརྡར་བཏགས་པའི་ཆོས་མངོན་པ་ལ་ཐོས་བསམ་སྒོམ་གསུམ་གྱིས་
བསྡུས་པ་དང་། འདོད་པའི་སྐྱེས་ཐོབ་ཀྱང་ཡོད་པར་མངོན་པའི་རྒྱན་
དང་འགྲེལ་བཤད་དག་ལས་གསུངས་སོ། །སྦྱོར་བྱུང་དགེ་སེམས་ནི་
ཡིད་ཤེས་ཁོ་ན་དང་། སྤྱིར་སྐྱེས་ཐོབ་དགེ་སེམས་ལ་རྣམ་ཤེས་ཚོགས་
དྲུག་ཡོད་མོད་ཀྱང་བརྡར་བཏགས་པའི་ཆོས་མངོན་པར་གྱུར་པའི་
སྐྱེས་ཐོབ་ཀྱི་ཤེས་རབ་སོགས་ནི་ཡིད་ཤེས་ཁོ་ནའོ། །འདི་ལ་གོང་མའི་
སྐྱེས་ཐོབ་མ་བཞག་པ་ནི། འདོད་པ་དང་གོང་མའི་སྐྱེས་ཐོབ་ལ་གསལ་
མི་གསལ་ཡོད་པས་ཡིན་ནོ། །མཐོང་སྒོམ་མི་སློབ་ལམ་ཅི་རིགས་ལ་
བརྡར་བཏགས་པའི་ཆོས་མངོན་པ་མེད་དེ། དེ་དག་ལ་ཟག་མེད་ཁོ་ན་
དགོས་པའི་ཕྱིར།ཐོས་བསམ་སྒོམ་གསུམ་གྱི་ཤེས་རབ་ལ།སྦྱོར་བྱུང་གིས་
ཁྱབ་སྟེ། རྒྱལ་སྲས་མ་ལས། དེ་ལ་ཐོས་པ་ལས་བྱུང་བ་ནི་ཐོས་པའི་སྦྱོར་
བ་ལས་སྐྱེས་པའོ། །བསམ་པ་ལས་བྱུང་བ་ནི་བསམ་པའི་སྦྱོར་བ་ལས་
སྐྱེས་པའོ།·།བསྒོམས་པ་ལས་བྱུང་བ་ནི་བསྒོམས་པའི་སྦྱོར་བ་ལས་
378

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྐྱེས་པའོ། །སྐྱེས་ནས་ཐོབ་པ་ནི་སྐྱེས་པ་ཐོབ་པ་ལས་སྐྱེ་བ་སྟེ། ཞེས་ངོ་
བོ་དང་བཅས་གསལ་བར་གསུངས་ལ།མངོན་པའི་རྒྱན་ལས།ཤེས་རབ་
གསུམ་ནི་སྦྱོར་བྱུང་ཡིན་པའི་ཕྱིར་དང་།དབང་ཤེས་ནི་དེ་ལྟ་བུ་མ་ཡིན་
པའི་ཕྱིར་རོ། །ཞེས་གསུངས་པའི་ཕྱིར། འོན་ཀྱང་མིག་རྣའི་མངོན་
ཤེས་ནི་ལུང་མ་བསྟན་ཡིན་པས། དབང་ཤེས་ལ་སྦྱོར་བྱུང་ལུང་མ་
བསྟན་ཡོད་དོ། །དེའི་ཕྱིར་ཁ་ཅིག ཐོས་བསམ་སྒོམ་གསུམ་གྱི་ཤེས་
རབ་དང་། སྐྱེས་ཐོབ་མི་འགལ་བར་བཤད་པ་ནི་མི་འཐད་དོ། །
གཡེངས་དང་སེམས་མེད་པ་ཡི་ཡང༌། །དགེ་དང་མི་དགེ་རྗེས་འབྲེལ་
གང༌། །འབྱུང་བ་ཆེ་རྣམས་རྒྱུར་བྱས་པ། །དེ་ནི་རྣམ་རིག་བྱེད་མིན་
བརྗོད། །ཅེས་གསུངས་པ་ལ།སློབ་དཔོན་འདུས་བཟང་ན་རེ།འདི་ལ་
མ་ཚང་བསྟན་བཅོས་འགལ། །ཉམས་དང་དེ་མིན་དེ་ཉིད་ཐལ། །
ཡང་སྒྲ་ལྷག་བརྗོད་ཁྱད་པར་དུ། །བྱ་བ་ཁྱད་པར་མ་བྱས་སོ། །ཞེས་
རིག་བྱེད་མ་ཡིན་པའི་གཟུགས་སྐད་ཅིག་དང་བོ་རྒྱུན་མ་ཡིན་པས་
འདི་ལ་ཇི་སྐད་བཤད་པའི་མཚན་ཉིད་མ་ཚང་བ་དང་། རིག་མིན་རྒྱུན་
དུ་འདོད་ན་རྒྱུན་ནི་རྫས་སུ་མེད་ལ། བསྟན་བཅོས་ལས་རིག་མིན་རྫས་
གྲུབ་ཏུ་གསུངས་པ་འགལ་བ་དང་། གཡེངས་པ་དང་སེམས་མེད་པའི་
རྗེས་སུ་འབྲེལ་བ་དགོས་ན་བསམ་གཏན་ཟག་མེད་ཀྱི་སྡོམ་པའི་རིག་
་མིན་སེམས་མེད་པ་སོགས་ལ་མེད་པས་དེ་དག་རིག་མིན་ཡིན་པ་་་་
ཉམས་པ་དང་། གལ་ཏེ་སྡོམ་པ་དེ་དག་མ་གཡེངས་པ་དང་སེམས་དང་
བཅས་པའི་གནས་སྐབས་ན་ཡོད་པས་སྐྱོན་མེད་ཟེར་ན། དེ་ལྟར་ན་
རིག་བྱེད་ཀྱང་རིག་མིན་དུ་འགྱུར་བས་རིག་མིན་དེ་ཉིད་མ་ཡིན་་་་
པའང་དེ་ཉིད་དུ་ཐལ་བ་དང་། སེམས་གཡེངས་པ་དང་རྗེས་སུ་འབྲེལ་
བར་བསྟན་པས་སེམས་དང་བཅས་པའི་ཚེ་འབྲེལ་བར་གོ་ལ།དེའི་ཕྱིར་
379

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཡང་གི་སྒྲ་ལྷག་པ་བརྗོད་པ་དང་། བསྟན་མེད་ཐོགས་མེད་ཀྱི་གཟུགས་
ཞེས་ཁྱད་པར་མ་སྨོས་པས་ཐུན་མོང་མ་ཡིན་པའི་བྱ་བ་ཁྱད་པར་དུ་མ་
བྱས་སོ་ཞེས་ཟེར་རོ། །དེས་ན་སློབ་དཔོན་འདུས་བཟང་རང་གི་་
ལུགས་ནི། བྱས་པ་དང་ཡང་མི་འདྲ་བའི། །སེམས་པའང་སེམས་མེད་
པ་ལ་གང་། །ལུང་བསྟན་ཐོགས་པ་མེད་པའི་གཟུགས། །དེ་ནི་རྣམ་
རིག་བྱེད་མིན་འདོད། ། ཅེས་རིག་བྱེད་མ་ཡིན་པའི་མཚན་ཉིད་་་་་་
བཤད་དོ། །དེའི་ལན་དུ་སློབ་དཔོན་རྒྱལ་བའི་སྲས་ཀྱིས། རིག་མིན་
སྐད་ཅིག་དང་བོ་རྒྱུན་མིན་ན་ཕྱི་མ་རྣམས་ཀྱང་མིན་པས་རྒྱུན་མི་སྲིད་
པར་ཐལ་བ་དང་། རྒྱུན་རྗེས་སུ་འབྲེལ་བར་འབྱུང་བ་རྫས་སུ་གྲུབ་པས་
བསྟན་བཅོས་དང་མི་འགལ་བ་དང་། མ་གཡེངས་པ་སེམས་བཅས་ཀྱི་
རྗེས་སུ་འབྲེལ་བས་མཉམ་བཞག་ལ་ཁྱབ་པ་དང་།རིག་བྱེད་ལ་ལུང་མ་
བསྟན་ཡོད་ལ། རིག་མིན་ལ་དགེ་མི་དགེ་གང་རུང་དུ་ངེས་པའི་ཕྱིར་
རིག་བྱེད་རིག་མིན་དུ་ཐལ་བའི་སྐྱོན་མེད་ཅིང་། ཡང་ན་རྒྱུན་མཆོག་ཏུ་
རྗེས་སུ་འབྲེལ་བའི་ཕྱིར་འདི་ཐལ་བར་མི་འགྱུར་རོ། །ཡང་གི་སྒྲ་ནི་
རྣམ་པར་རིག་བྱེད་མ་ཡིན་པ་དེ་ཉིད་སེམས་གཡེངས་པ་དང་། མ་
གཡེངས་པ་སེམས་དང་བཅས་པ་དང་། སེམས་མེད་པ་སྟེ་རིག་མིན་གྱི་
རྟེན་གང་ཟག་གསུམ་ག་དང་རྗེས་སུ་འབྲེལ་བར་སྟོན་པའི་ཕྱིར་ན་
ཡང་སྒྲ་ལྷག་པའི་སྐྱོན་མེད་དོ། །གཟུགས་ཅན་བཅུ་ཁོ་ན་ཐོགས་་་
བཅས་སུ་བཤད་པས་རིག་མིན་ཐོགས་མེད་དུ་གྲུབ་པའི་ཕྱིར་བྱ་བ་
ཁྱད་པར་དུ་མ་བྱས་སོ་ཞེས་བཤད་དེ།རྒྱལ་སྲས་མ་ལས།ཉེས་པ་དེ་དག་
གིས་སྐྱོན་ཆགས་པའི་ཕྱིར་མཚན་ཉིད། འདི་ནི་ལེགས་པར་སྦྱར་བ་མ་
ཡིན་ནོ་ཞེ་ན། སྨྲ་བར་བྱ་སྟེ། ཞེས་པ་ནས་དཔེར་ན། འཇིག་རྟེན་ན་མི་
གསུམ་ཞིག་ཡོད་པ་གཅིག་ནི་ནོར་དང་ལྡན་པ་ཞིག་ཡིན་ལ་གཞན་
380

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གཉིས་ཀྱང་ནོར་ཙམ་དང་ལྡན་པ་ཡིན་པ་ལས། གཅིག་ཅིག་གིས་དེ་
དག་ལ་བརྟགས་ནས་ཁྱབ་འཇུག་བཤེས་ལ་ནི་ནོར་ཡོད་དོ་ཞེས་སྨྲས་
པ་དང་།སྨྲས་པ་པོ་གཉིས་པ་ཞིག་གིས་ལྷ་སྦྱིན་དང་མཆོད་སྦྱིན་དག་ལ་
ཡང་ནོར་ཡོད་དོ་ཞེས་སྨྲས་པར་གྱུར་ན། ཡང་ཞེས་བྱ་བའི་སྒྲས་ཁྱབ་
འཇུག་བཤེས་ལ་ཡང་ཡོད་དོ་ཞེས་བྱ་བའི་སྒྲ་ལྷ་སྦྱིན་དང་མཆོད་སྦྱིན་
དག་ལ་ཡོད་པ་གཉིས་ལྟ་བུར་གྱུར་པས་ཁྱབ་འཇུག་བཤེས་དེ་ཉིད་ཉེ་
བར་མཚོན་པར་བྱེད་དེ་སྦྱོར་རོ་ཞེས་བྱ་བའི་ཐ་ཚིག་གོ།དེས་ན་འདི་ལ་
ཡང་ཞེས་བྱ་བའི་སྒྲ་ལྷག་པ་ཉིད་མ་ཡིན་པ་ལྟར་འདིར་ཡང་དེ་དང་
འདྲའོ། །ཞེས་སོགས་གསུངས་པའི་ཕྱིར།ལུགས་གཉིས་ཀ་ལྟར་ནའང་
མ་གཡེངས་སེམས་བཅས་ཀྱི་རྗེས་སུ་བྱེད་པས་དེར་འདོད་ན།རིག་བྱེད་
ཀྱང་དེར་ཐལ་བ་དང་། སེམས་མེད་ཀྱིའང་རྗེས་སུ་བྱེད་པས་དེར་་
འདོད་ན། ཏིང་ངེ་འཛིན་ལས་སྐྱེ་བའི་སྡོམ་པ་གཉིས་དེ་མ་ཡིན་པར་
ཐལ་བའི་ཉེས་པ་ནི་སོ་ན་གནས་སོ། །དེས་ན་ཐོགས་པ་མེད་པའི་
གཟུགས་ཞེས་བརྗོད་ན་སྐྱོན་མེད་དོ། །ཞེས་མཆིམས་འཇམ་དཔལ་
དབྱངས་ཀྱིས་གསུངས་སོ། །སེམས་མེད་པ་ལ་འདུ་ཤེས་མེད་པ་བ་
དང་། འདུ་ཤེས་མེད་པའི་སྙོམས་འཇུག་པ་དང༌། འགོག་པའི་སྙོམས་
འཇུག་པ་གསུམ་དུ་ངེས་ལ།སྐབས་འདིར་བཤད་པའི་སེམས་མེད་པ་ནི་
སྙོམས་འཇུག་པ་གཉིས་ཡིན་གྱི། འདུ་ཤེས་མེད་པ་བའི་རྒྱུད་ལ་རིག་
བྱེད་མ་ཡིན་པ་མེད་པའི་ཕྱིར་ཏེ། གང་སྤེལ་ལས། འདུ་ཤེས་མེད་པ་ལ་
རྣམ་པར་རིག་བྱེད་མ་ཡིན་པ་མེད་པའི་ཕྱིར་སེམས་མེད་པ་ནི་སྙོམས་
པར་འཇུག་པ་གཉིས་ཁོ་ན་ཡིན་ནོ། །ཞེས་གསུངས་པའི་ཕྱིར། འོན་
ཀྱང་འདུ་ཤེས་མེད་པ་བའང་འདས་མ་འོངས་པའི་རིག་མིན་དང་ནི་
༼ལྡན་ཏེ། བསམ་གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་
381

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འོངས་དང་། །ཞེས་གསུངས་པས་སོ། །ཕུང་བོ་སྐྱེ་མཆེད་ཁམས་་་་
རྣམས་ནི། །རང་གི་མཚན་ཉིད་ལེགས་དཔྱད་དེ། །ཇི་སྐད་བཤད་
པར་བསྡུ་བར་བྱ། །ཞེས་བྱུང་།ཕུང་བོའི་མིང་ཅན་ཕུང་བོས་བསྡུས་པ་
བཅུ་གཅིག་ནི། ཚུལ་ཁྲིམས་ཀྱི་ཕུང་བོ། ཏིང་ངེ་འཛིན་གྱི་ཕུང་བོ། ཤེས་
རབ་ཀྱི་ཕུང་བོ།རྣམ་པར་གྲོལ་བའི་ཕུང་བོ།རྣམ་པར་གྲོལ་བའི་ཡེ་ཤེས་
གཟིགས་པའི་ཕུང་བོ་སྟེ་ཟག་མེད་ཀྱི་ཕུང་བོ་ལྔ། གསོལ་བ་འདེབས་
པའི་ཕུང་བོ།སྡིག་པ་བཤགས་པའི་ཕུང་བོ།རྗེས་སུ་ཡི་རངས་ཀྱི་ཕུང་བོ་
སྟེ་གསུམ་དང་།འཕགས་དང་མཚམས་མེད་བྱེད་པ་དག །ཡང་དག་
ལོག་པ་ཉིད་དུ་ངེས། །ཞེས་གསུངས་པ་ལྟར་གྱི་ཡང་དག་པ་ཉིད་དུ་
ངེས་པའི་ཕུང་བོ།ལོག་པ་ཉིད་དུ་ངེས་པའི་ཕུང་བོ།མ་ངེས་པའི་ཕུང་བོ་
སྟེ་སེམས་ཅན་གྱི་ཚོགས་གསུམ་མོ། །དེ་དག་ལས་ཚུལ་ཁྲིམས་ཀྱི་ཕུང་
བོ་ནི་གཟུགས་ཕུང་གིས་བསྡུས་ལ།ཕྱི་མ་བཞི་ནི་འདུ་བྱེད་ཀྱི་ཕུང་བོས་
བསྡུས་ཏེ།རིམ་པ་བཞིན་ཏིང་ངེ་འཛིན་དང་།ཤེས་རབ་དང་།མི་སློབ་
པའི་ཡན་ལག་གི་མོས་པ་དང་། ཤེས་རབ་ཡིན་པའི་ཕྱིར། གསོལ་བ་
འདེབས་པའི་ཕུང་བོ་སོགས་གསུམ་ཡང་འདུ་བྱེད་ཀྱི་ཕུང་བོས་བསྡུས་
ཏེ།རིམ་པ་བཞིན་འདུན་པ་དང་།འགྱོད་པ་དང་།དད་པའི་རང་བཞིན་
ཡིན་པའི་ཕྱིར།སྐྱེ་མཆེད་ཀྱི་མིང་ཅན་སྐྱེ་མཆེད་དུ་འདུ་བ་ཉེར་དགུ་ནི།
ཟད་པར་གྱི་སྐྱེ་མཆེད་བཅུ། ཟིལ་གྱིས་གནོན་པའི་སྐྱེ་མཆེད་བརྒྱད།
ཆགས་བྲལ་རྣམ་གྲོལ་གྱི་སྐྱེ་མཆེད་ལྔ་ནམ་མཁའ་མཐའ་ཡས་སྐྱེ་མཆེད་
ནས་སྲིད་རྩེའི་སྐྱེ་མཆེད་ཀྱི་བར་བཞི། ཡང་འདུ་ཤེས་མེད་འདུ་ཤེས་
མེད་མིན་གྱི་སྐྱེ་མཆེད་དང་།འདུ་ཤེས་མེད་པའི་སྐྱེ་མཆེད་རྣམས་སོ། །
ཟད་པར་དང་བོ་བརྒྱད་དང་།ཟིལ་གནོན་བརྒྱད་ནི་འདོད་ཆགས་མེད་
པའི་དགེ་རྩ་ཡིན་པའི་ཕྱིར་ཆོས་ཀྱི་སྐྱེ་མཆེད་ཀྱིས་བསྡུས་སོ། །ཟད་
382

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པར་ཐ་མ་གཉིས་དང་གཟུགས་མེད་ཀྱི་སྐྱེ་མཆེད་གཞན་ལྔ་ནི་ཕུང་བོ་
ཕྱི་མ་བཞིའི་རང་བཞིན་ཡིན་པའི་ཕྱིར་ཡིད་དང་ཆོས་ཀྱི་སྐྱེ་མཆེད་
གྱིས་བསྡུས་སོ། །ཆགས༌བྲལ་རྣམ་གྲོལ་གྱི་སྐྱེ་མཆེད་ལྔ་ཡང་དེས་་་
བསྡུས་ཏེ།ཤེས་རབ་ཡིན་པས་སོ། །འདུ་ཤེས་མེད་པའི་སྐྱེ་མཆེད་ནི་དྲི་
རོ་མ་གཏོགས་པ་སྐྱེ་མཆེད་བཅུས་བསྡུས་སོ། །ཁམས་མང་བོའི་མདོ་
ལས། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་
ཅེས་གསོལ་ཏོ། །བཙུན་པ་ཇི་ཙམ་གྱིས་མཁས་པ་ཁམས་ལ་མཁས་པ་
ལགས། བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་མཁས་
པ་ནི་ཁམས་བཅོ་བརྒྱད་ཡང་དག་པ་ཇི་ལྟ་བ་བཞིན་ཤེས་ཤིང་མཐོང་
བ་ཡིན་ཏེ། ཞེས་པ་ནས་འདུས་བྱས་ཀྱི་ཁམས་དང་། འདུས་མ་བྱས་ཀྱི་
ཁམས་ཞེས་བྱ་བའི་ཁམས་འདི་གཉིས་ཡང་དག་པ་ཇི་ལྟ་བ་བཞིན་
ཤེས་ཤིང་མཐོང་ན་ཀུན་དགའ་བོ་འདི་ཙམ་གྱིས་ན་མཁས་པ་ཁམས་
ལ་མཁས་པའོ། །ཞེས་པའི་བར་ཁམས་དྲུག་ཅུ་རེ་གཉིས་གསུངས་པ་
ལས། སོ་བཞི་ནི།བུ་ག་ནམ་མཁའི་ཁམས་ཞེས་བྱ། །ཞེས་པའི་ཡན་དུ་
བཤད་ཟིན་ལ གཞན་ཉེར་དྲུག་ནི། རྣམ་ཤེས་ཁམས་ཡིན་སྐྱེ་བའི་
རྟེན། །ཞེས་པ་མན་གྱི་གནས་འགའ་ཞིག་གི་སྐབས་སུ་ཅི་རིགས་པར་
འཆད་པར་འགྱུར་ཞིང་སྐབས་འདིར་འཆད་བཞིན་པ་ནི་ནམ་མཁའ་
དང་རྣམ་ཤེས་ཀྱི་ཁམས་གཉིས་སོ། །འོ་ན། ནམ་མཁའ་དང་རྣམ་ཤེས་
དག་ནི་སྔར་བཤད་ཟིན་པ་མ་ཡིན་ནམ། འདིར་སླར་ཡང་ཅིའི་ཕྱིར་
བསྟན་ཅེ་ན།བྱེ་བྲག་ཏུ་སྨྲ་བ་རྣམས་ནི།ནམ་མཁའ་དང་ཁམས་མང་རེ་
གཉིས་གྲངས་ཕན་གྱི་ནམ་མཁའི་ཁམས་གཉིས་འགལ་བར་འདོད་དེ།
དང་བོ་ནི་སྔར་བཤད་པ་ལྟར་གྱི་འདུས་མ་བྱས་ཡིན་ལ། གཉིས་པ་ནི་
འདུས་བྱས་ཡིན་པར་འདོད་པའི་ཕྱིར། སྣང་དང་མུན་པ་དག་ཡིན་
383

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལོ། །ཞེས་དང་། རྒྱལ་སྲས་མ་ལས། ནམ་མཁའི་ཁམས་ནི་སྣང་བ་དང་
མུན་པའི་ངོ་བོ་ཉིད་ཡིན་པའི་ཕྱིར་གཟུགས་ཀྱི་ཁམས་སུ་འདུས་སོ། །
ཞེས་དང་།ཡང་དེ་ཉིད་ལས།ནམ་མཁའི་ཁམས་ཀྱི་མཚན་ཉིད་ཀྱང་། །
དེ་ལ་ནམ་མཁའ་མི་སྒྲིབ་བོ། །ཞེས་བཤད་ཟིན་ལ།རྣམ་པར་ཤེས་པའི་
མཚན་ཉིད་ཀྱང་།རྣམ་ཤེས་སོ་སོར་རྣམ་རིག་པ། །ཞེས་སྨོས་པའི་ཕྱིར་
བཤད་ཟིན་པ་མ་ཡིན་ནམ་ཞེ་ན། ནས་ནམ་མཁའ་ལ་ཡང་འདུས་མ་
བྱས་ཀྱི་མཚན་ཉིད་ཅན་བཤད་ཀྱི་ནམ་མཁའི་ཁམས་ནི་མ་ཡིན་ནོ། །
འདི་ནི་གདོན་མི་ཟ་བར་ནམ་མཁའ་ལས་གཞན་ཡིན་ཏེ། མདོ་ལས།
དགེ་སློང་སྐྱེས་བུ་འདི་ནི་ཁམས་དྲུག་པ་ཡིན་ནོ་ཞེས་འབྱུང་བའི་ཕྱིར་
རོ།།ཞེས་གསུངས་པའི་ཕྱིར།གདགས་གཞིའི་རྣམ་ཤེས་ཀྱི་ཁམས་ཀྱང་
རྒྱལ་སྲས་མ་ལས།རྣམ་པར་ཤེས་པའི་ཁམས་ནི་སེམས་ཀྱི་ཁམས་བདུན་
དུ་འདུས་སོ། །ཞེས་པ་ལྟར་རོ། །ཁམས་མང་རེ་གཉིས་ནི། ཁམས་ནི་
བཅོ་བརྒྱད་ས་ཆུ་མེ་རླུང་བཞི། །ནམ་མཁའི་ཁམས་དང་རྣམ་ཤེས་
ཁམས་ཏེ་དྲུག ། འདོད་ཆགས་གནོད་སེམས་རྣམ་འཚེ་ངེས་འབྱུང་
ཁམས། །གནོད་མེད་ཁམས་དང་མི་འཚེའི་ཁམས་ཏེ་དྲུག ། སྡུག་
བསྔལ་བདེ་བ་ཡིད་མི་བདེ་བའི་ཁམས། །ཡིད་བདེ་བཏང་སྙོམས་མ་
རིག་ཁམས་ཏེ་དྲུག ། ཚོར་བ་འདུ་ཤེས་འདུ་བྱེད་རྣམ་ཤེས་བཞི། །
འདོད་ཁམས་གཟུགས་དང་གཟུགས་མེད་ཁམས་ཏེ་གསུམ། །
གཟུགས་དང་གཟུགས་མེད་འགོག་པའི་ཁམས་ཀྱང་གསུམ། །འདས་
དང་མ་འོངས་ད་ལྟར་ཁམས་ཀྱང་གསུམ། །དམན་པ་གྱ་ནོམ་བར་
མའི་ཁམས་གཞན་གསུམ། །དགེ་དང་མི་དགེ་ལུང་མ་བསྟན་ཁམས་
གསུམ། ། སློབ་དང་མི་སློབ་དེ་གཉིས་མིན་ཁམས་གསུམ། །ཟག་་་་་་
བཅས་ཟག་མེད་ཁམས་གཉིས་འདུས་བྱས་ཁམས། །འདུས་མ་བྱས་
384

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཁམས་གཉིས་ཏེ་རེ་གཉིས་སོ། །དེ་ལས་བཤད་ཟིན་སོ་བཞི་ནི། །
ཁམས་ནི་བཅོ་བརྒྱད་འབྱུང་བ་བཞི། །དུས་གསུམ་ཚོར་བ་ལ་སོགས་
བཞི། །ཟག་བཅས་ཟག་མེད་འདུས་བྱས་དང་། །འདུས་མ་བྱས་དང་
འགོག་ཁམས་སོ། །ས་སོགས་ལས་གཞན་དྲུག་ཚན་གཉིས། །དུས་
གསུམ་འགོག་པ་ལས་གཞན་པའི། །གསུམ་ཚན་འཆད་འགྱུར་ཉེར་
དྲུག་གོ ། གཟུགས་ཀྱི་ཁམས་ན་བཅུ་བཞིའོ། །ཞེས་པ་ནི། བསམ་
གཏན་དང་བོ་སྟེ། བསམ་གཏན་ཕྱི་མ་གསུམ་ན་དབང་ཤེས་མེད་པས་
བཅུ་གཅིག་གོ ། གཟུགས་ཅན་བཅུ་ནི་བསགས་པའོ། །ཞེས་པའི་
སྐབས་སུ་ཁ་ཅིག་ན་རེ།གཞུང་འདིས་གཟུགས་ཅན་བཅུ་ཁོ་ན་བསགས་
པའི་ཁམས་སུ་བསྟན་པ་ཡིན་གྱི། གཟུགས་ཅན་བཅུ་བོ་ཐམས་ཅད་
བསགས་པའི་ཁམས་ཁོ་ན་ཡིན་པར་སྟོན་པ་མིན་ཏེ། གྲུབ་མཐའ་རང་
གི་འདོད་པའི་རྫས་རྡུལ་ཕྲ་རབ་རྣམས་བསགས་པའི་ཁམས་མ་ཡིན་
པའི་ཕྱིར། རྒྱལ་སྲས་མ་ལས། གལ་ཏེ་རྡུལ་ཕྲ་རབ་གཅིག་ལ་ཤར་ལ་
སོགས་པའི་ཕྱོགས་ཆ་ཐ་དད་པ་རྟོག་ན་ནི།ཞེས་པ་ནས་བྱེ་བྲག་ཏུ་སྨྲ་བ་
རྣམས་ནི་ཕྱོགས་ཆ་ཐ་དད་པ་དང་ལྡན་པ་ཉིད་འདི་མི་འདོད་དེ།
ཕྱོགས་ཆ་ཐ་དད་པ་ནི་བསགས་པའི་ཁམས་དག་ཁོ་ནའི་ཡིན་པར་
རྟོག་གོ །ཞེས་གསུངས་པའི་ཕྱིར།ཁྱབ་སྟེ། བསགས་པའི་ཁམས་ལ་
ཕྱོགས་ཆ་ཐ་དད་པ་ལྡན་པ་ཞིག་དགོས་པ་གང་ཞིགརྫས་རྡུལ་ཕྲ་རབ་
ལ་ཤར་ལ་སོགས་པའི་ཕྱོགས་ཀྱི་ཆ་དང་མི་ལྡན་པའི་ཕྱིར། ཞེས་གསལ་
བར་བཤད་པའི་ཕྱིར། གཞན་ཡང་དེ་ཉིད་ལས། གཟུགས་ཅན་བཅུ་ནི་
བསགས་པའོ། །ཞེས་བྱ་བ་ནི།བཅུ་བོ་ཁོ་ན་རྡུལ་ཕྲ་རབ་བསགས་པའི་
ངོ་བོ་ཡིན་ནོ་ཞེས་བྱ་བའི་ཐ་ཚིག་གོ ། ཞེས་དང་། གང་སྤེལ་ལས།
གཟུགས་ཅན་བཅུ་ཁོ་ན་བསགས་པ་ཞེས་བྱ་བར་ངེས་པར་གཟུང་བ་
385

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཉིད་ཀྱིས་གཞན་བརྒྱད་བསགས་པ་མ་ཡིན་པའོ་ཞེས་བྱ་བར་རྟོགས་
སོ།།ཡང་ཇི་ལྟར་ན་དེ་དག་བསགས་པ་མ་ཡིན་ཞེ་ན། དེའི་ཕྱིར་རྡུལ་
ཕྲ་རབ་འདུས་པ་མ་ཡིན་པའི་ཕྱིར། ཞེས་གསུངས་པའི་ཕྱིར། དེས་ན་
འགྲེལ་བ་འགྲེལ་བཤད་དག་གི་ཚིག་ཕྲད་སྦྱོར་ཚུལ་གྱིས་ཀྱང་ཤེས་ཏེ།
དཔེར་ན་གང་སྤེལ་ལས།རྫས་དང་ལྡན་གཅིག་ཅེས་བྱ་བ་ལ།གཅིག་ཁོ་
ན་རྫས་དང་ལྡན་ནོ་ཞེས་ངེས་པར་གཟུང་གི་གཅིག་རྫས་དང་ལྡན་པ་
ཁོ་ནའོ་ཞེས་བྱ་བར་ནི་མ་ཡིན་ཏེ།ཞེས་གསུངས་པ་ལྟ་བུའོ། །ཞེས་ཟེར་
རོ། །ཡང་ཁ་ཅིག་རྡུལ་ཕྲ་རབ་ཆོས་ཅན། བསགས་པ་ཡིན་པར་ཐལ།
བསགས་པའི་ཁམས་ཡིན་པའི་ཕྱིར་ན་མ་ཁྱབ་ཅེས་ཟེར་རོ། །ཁ་ཅིག་
རྫས་རྡུལ་ཕྲ་རབ་ནི།བསགས་རྡུལ་ཕྲ་རབ་ལས་ཆུང་བས་བསགས་རྫས་
ཀྱི་ཕྲ་རབ་གཉིས་ལ་ཆེ་ཆུང་ཡོད་ཅེས་བཤད་པ་ལ། ཁ་ཅིག་ན་རེ། ཁྱོད་
རང་ལ་དུས་མཐའི་སྐད་ཅིག་མ་ཡིན་ན། ཁྱོད་ལས་ཐུང་ངུ་མེད་པས་
ཁྱབ་པར་ཐལ། ཕྲ་རབ་ལ་དེའི་ཕྱིར། ཞེས་ཁྱབ་པ་མགོ་མཚུངས་ཀྱིས་
འགོག་པར་བྱེད་དོ། །འོ་ན་བསགས་རྡུལ་ཕྲ་རབ་ལས་ཆུང་བའི་རྡུལ་
ཕྲ་རབ་ཡོད་པར་ཐལ།ཕྱོགས་སྔའི་འདོད་པ་སྒྲུབ་བྱེད་རང་གིས་བཀོད་
པའི་ཕྱིར།གྲུབ་མཐའི་རང་ལུགས་ལ།དེ་གཉིས་ལ་ཆེ་ཆུང་ཡོད་དེ།རྫས་
རྡུལ་གཅིག་དང་རྫས་རྡུལ་བརྒྱད་འདུས་པའི་གོང་བུ་གཉིས་ལ་ཆེ་ཆུང་
མེད་ན། རྫས་རྡུལ་གཅིག་དང་རྫས་རྡུལ་ཉི་ཤུ་སུམ་ཅུ་སོགས་ལའང་ཆེ་
ཆུང་མེད་པར་འགྱུར་ཞིང་དེ་ལྟར་ན་གཟུགས་རགས་པ་ཞིག་མི་སྲིད་
པར་འགྱུར་བའི་ཕྱིར་རོ། །འདིའི་སྐོར་དབང་བོ་བསྟན་པའི་གཟུགས་
ཅན་སྐྱེ་ཚུལ་བཤད་པའི་སྐབས་སུ་ཞིབ་ཏུ་འཆད་པར་འགྱུར་རོ། །
གཅད་བྱ་གཅོད་བྱེད་ཀྱི་ཁམས་ལ། སྒྲ་མ་གཏོགས་པ་ཕྱི་རོལ་གྱི་ཁམས་
བཞི་བོ་གང་རུང་དུ་ངེས་སོ། །དེ་ལ་ལུས་ཀྱི་དབང་བོ་གཅད་པར་བྱ་
386

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བ་ཡིན་ཏེ།སྲོག་ཆགས་གཞན་གྱི་ཡན་ལག་དང་མཇུག་མ་སོགས་བཅད་
ཟིན་པ་ན་ད་དུང་གཡོ་འགུལ་བྱེད་པའི་ཕྱིར་ཞེ་ན། དེའི་ཚེ་དབང་བོ་
བཅད་པ་མིན་ཡང་གཡོ་འགུལ་བྱེད་པ་རླུང་གིས་དབང་ཡིན་ལ། རྣའི་
རྩེ་མོ་སོགས་བཅད་པ་སླར་འབྱོར་བ་ན་དེའི་གསེབ་ཏུ་དབང་བོ་ཡང་
སླར་སྐྱེས་པ་ཡིན་ཏེ།རྒྱལ་སྲས་མ་ལས།དབང་བོ་རྣམས་ལ་ནི་གཉིས་སུ་
འགྱུར་བ་མེད་དེ། བཅད་པའི་ཡན་ལག་ལུས་དང་བྲལ་བ་ལ་དབང་བོ་
མེད་པའི་ཕྱིར་རོ། ཞེས་དང་། གལ་ཏེ་དེ་ལ་ལུས་ཀྱི་དབང་བོ་མེད་ན་
སྨིགས་བུ་ལ་སོགས་མཇུག་མ་བཅད་པ་དག་འགུལ་ཞེ་ན། དེ་ནི་རླུང་གི་
ཁམས་ཀྱིས་འགྱུར་བ་ཡིན་གྱི་ལུས་ཀྱི་དབང་བོ་ལས་ནི་མ་ཡིན་ནོ་ཞེས་
བྱ་བར་ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། གཞན་དུ་ན་
རྒྱུད་ཐ་དད་དུ་འགྱུར་བས་སོ། །ཁ་ཅིག་བྱེ་སྨྲས་རང་ལུགས་ལ་རྣམ་
སྨིན་དང་རྒྱས་བྱུང་གཉིས་འགལ་བར་འདོད་དགོས་པར་སྣང་ལ།འདི་
ཡང་གྲུབ་མཐའི་འདོད་ཚུལ་ཡིན་པ་ལས། དོན་གྱི་གནས་ཚོད་ལྟར་ན་
རྣམ་སྨིན་དང་རྒྱས་བྱུང་མི་འགལ་ཏེ།ཞེས་བཤད་པ་ལ།ཁ་ཅིག་ན་རེ།དེ་
མི་འཐད་དེ། མི་གཅིག་གི་རྒྱུད་ལ་དུས་གསུམ་གྱི་མིག་དབང་གསུམ་
དུས་གཅིག་ཏུ་ཡོད་པའི་ཕྱིར་ཞེས་ཟེར་རོ། །འདི་ནི་མི་འཐད་དེ།མིག་
དབང་གི་ཐོབ་པ་སྔ་ཕྱིར་སྐྱེ་བ་མེད་པས་མིག་དབང་ད་ལྟ་བ་ལྡན་པའི་
གང་ཟག་གི་རྒྱུད་ལ། འདས་པ་དང་མ་འོངས་པའི་མིག་དབང་མེད་
པར་མ་ཟད་ལྡན་པ་ཙམ་ཡང་མ་ཡིན་པའི་ཕྱིར། མིག་དབང་ལྟ་ཅི་མིག་
ཤེས་ད་ལྟར་བ་ལྡན་པའི་གང་ཟག་གི་རྒྱུད་ལ་ཡང་འདས་མ་འོང་གི་
མིག་ཤེས་དགེ་མི་དགེ་ལྡན་པ་ཙམ་ལས། དེའི་རྒྱུད་ལ་འདས་མ་འོངས་
པའི་མིག་ཤེས་དེ་དག་ཡོད་ཟེར་མི་རུང་སྟེ། དེ་ལྟར་བཤད་པས་གཞུང་
གི་སྤྱི་ཁོག་སྟོར་བའི་ཕྱིར། འོ་ན་ཁམས་བཅོ་བརྒྱད་པོ་རེ་རེ་ལ་དུས་
387

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་མེད་དམ་ཞེ་ན།ཡོད་དེ།འདས་མ་འོངས་པའི་གང་ཟག་གི་རྒྱུད་
ཀྱི་མིག་དབང་སོགས་ལྔ་ནི་རིམ་་པ་བཞིན་འདས་པ་དང་མ་འོངས་པ་
ཡིན་པའི་ཕྱིར།ཤི་བའི་རོ་སོགས་ལ་རྣམ་སྨིན་མེད་དེ།རྣམ་སྨིན་ལུང་དུ་
མ་བསྟན་ཆོས། །སེམས་ཅན་བརྗོད། ཅེས་རྒྱུད་ཀྱིས་བསྡུས་པ་དགོས་
པར་གསུངས་པའི་ཕྱིར་དང་། གང་སྤེལ་ལས་ཀྱང་། རྣམ་པར་སྨིན་པ་
ལས་བྱུང་བ་དང་།རྒྱས་པ་ལས་བྱུང་བ་མ་གཏོགས་པ་རྒྱུ་མཐུན་པ་ཡོད་
དོ་ཞེས་བྱ་བར་ཇི་ལྟར་རྟོགས་པར་བྱ་ཞེ་ན།ཤི་བ་ལ་ཡང་རྗེས་སུ་འཇུག་
པའི་ཕྱིར་ཏེ།ཤི་བ་ལ་རྣམ་པར་སྨིན་པ་དང་རྒྱས་པ་རྗེས་སུ་འཇུག་པ་མི་
རིགས་པའི་ཕྱིར་རོ། །ཞེས་གསུངས་པའི་ཕྱིར། འོན་ཀྱང་རྒྱལ་སྲས་མ་
ལས། རྣམ་སྨིན་ལས་སྐྱེས་པ་ནི་དབང་བོ་དང་ཐ་མི་དད་པར་འདུག་པ་
དག་ཁོ་ན་ཡིན་ནོ། །རྒྱུད་མཐུན་ལས་བྱུང་བ་དང་རྒྱས་པ་ལས་བྱུང་བ་
ནི་དབང་བོ་དང་ཐ་དད་པར་འདུག་པ་དག་ཀྱང་ཡིན་ནོ། །ནས།ཤི་བ་
ལ་ཡང་དེ་རྗེས་སུ་འཇུག་པར་མཐོང་བའི་ཕྱིར།ཞེས་དང་།མངོན་པའི་
རྒྱན་ལས།སྤྱིར་རྣམ་སྨིན་ཆད་ཀྱང་རྒྱས་བྱུང་གིས་གནས་པ་ཡོད་དེ།རོ་
ལ་བཞིན།རྒྱས་བྱུང་མེད་ཀྱང་གཅིག་ཤོས་ཀྱིས་གནས་པ་ཡོད་དེ།དམྱལ་
བའི་ལུས་བཞིན་ནོ།ཞེས་གསུངས་པས་རྒྱས་བྱུང་ལ་རྒྱུད་ཀྱིས་བསྡུས་པ་
དགོས་མིན་དཔྱད། རྒྱས་བྱུང་གི་རྒྱུ་ནི། ཟས་དང་། བསྐུ་མཉེ་དང་དྲིལ་
ཕྱིས་ལ་སོགས་པ་ལེགས་པར་བྱ་བ་དང་། གཉིད་དང་། ཏིང་ངེ་འཛིན་
དང་བཞིའོ། །ཁ་ཅིག་ཚངས་པར་སྤྱོད་པ་དང་ལྔ་ཞེས་ཟེར་ཡང་དེ་ནི་
མི་གནོད་པ་ཙམ་ལས་རྒྱས་བྱུང་གི་རྒྱུ་མིན་ཞེས་སློབ་དཔོན་རྣམས་
མཐུན་པར་གསུངས་སོ། །རྒྱས་བྱུང་གི་རྒྱུ་འདི་དག་གིས་ཀྱང་རྣམ་
སྨིན་གྱི་ལུས་དབང་སོགས་ལ་ཕན་འདོགས་པ་ཡིན་ཏེ།རང་འགྲེལ་ལས།
རྒྱས་པའི་རྒྱུ་ནི་རྣམ་པར་སྨིན་པའི་རྒྱུ་ལ་ཕྱི་བཞིན་དུ་ཀུན་ཏུ་སྲུང་
388

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ངོ་། །ཞེས་དང་། གང་སྤེལ་ལས། ཟས་ལ་སོགས་པ་དག་ནི་རྣམ་པར་
སྨིན་པ་ལ་ཕན་འདོགས་པར་བྱེད་དེ།ཞེས་དང་།ཡང་དེ་ཉིད་ལས།རྒྱས་
པ་ལས་བྱུང་བ་མེད་པར་རྣམ་པར་སྨིན་པ་ལས་སྐྱེས་པ་མེད་ཀྱི། རྣམ་
པར་སྨིན་པ་ལས་སྐྱེ་བ་མེད་པར་རྒྱས་པ་ལས་བྱུང་བ་ནི་ཡོད་པར་
འགྱུར་ཏེ། དཔེར་ན་ལྷའི་མིག་བཞིན་ནོ། །ཞེས་གསུངས་པའི་ཕྱིར།
འདིར་ཡང་ཐོགས་མེད་ཁམས་བརྒྱད། ཅེས་འབྱུང་བའི་ཕྱིར་ཁམས་
བཅོ་བརྒྱད་ཀྱི་ཆོས་ཁམས་སུ་གྱུར་པའི་གཟུགས་ལ་བསྟན་མེད་ཐོགས་
མེད་ཀྱིས་ཁྱབ་ཅིང་། དེ་ལ་ཡང་རྣམ་རིག་མ་ཡིན་པའི་གཟུགས་ཀྱིས་
ཁྱབ་པའི་ཕྱིར། རྟགས་ནི། རྣམ་གསུམ་དྲི་མེད་གཟུགས་གསུངས་་་་
དང་། །ཞེས་པ་རྩ་འགྲེལ་གྱིས་གྲུབ་བོ། །ཁ་ཅིག་རྡུལ་ཕྲ་རབ་ཐོགས་
བཅས་ཡིན་ཀྱང་། བཅོ་བརྒྱད་ཀྱི་ཆོས་ཁམས་ཡིན་དགོས་ཏེ། ཡིད་ཤེས་
ཁོ་ན་ལ་སྣང་བའི་གཟུགས་ཡིན་པའི་ཕྱིར་ཞེས་ཟེར་བ་ནི། རྟགས་ཀྱང་
མ་གྲུབ་ལ།ཁྱབ་པའང་མེད་དེ།མིག་སོགས་དབང་བོ་ལྔ་ཆོས་ཅན།བཅོ་
བརྒྱད་ཀྱི་ཆོས་ཁམས་ཡིན་པར་ཐལ། ཡིད་ཤེས་ཁོ་ན་ལ་སྣང་བའི་
གཟུགས་ཡིན་པའི་ཕྱིར། དེར་ཐལ། གཉིས་ཀྱིས་རྣམ་ཤེས་ཕྱི་ཡི་ལྔ། །
ཞེས་དང་། རང་འགྲེལ་ལས། ཁམས་ལྷག་མ་བཅུ་གསུམ་ནི་རྣམ་པར་
ཤེས་པའི་ཚོགས་ལྔའི་ཡུལ་མ་ཡིན་པའི་ཕྱིར། ཡིད་ཀྱི་རྣམ་པར་ཤེས་པ་
གཅིག་པུས་རྣམ་པར་ཤེས་པར་བྱ་བ་ཡིན་ནོ། །ཞེས་གསུངས་པའི་
ཕྱིར།གཞན་དུ་ན་བཅོ་བརྒྱད་ཀྱི་ཆོས་ཁམས་ལ་གཟུགས་ཅན་བཅུ་ཡང་
ཡོད་པར་ཐལ།མིག་སོགས་བཅུའི་རྫས་རྡུལ་རེ་རེ་བ་རྣམས་བཅོ་བརྒྱད་
ཀྱི་ཆོས་ཁམས་ཡིན་པའི་ཕྱིར། ཁྱབ་སྟེ། མིག་དབང་སོགས་ཀྱི་རྫས་རྡུལ་
རེ་རེ་བ་རྣམས་དེ་དང་དེའི་ཁམས་དང་སྐྱེ་མཆེད་ཉིད་དུ་མི་འགལ་
བར་འགྲེལ་བ་འགྲེལ་བཤད་ཐམས་ཅད་ཀྱིས་མཐུན་པར་གསུངས་
389

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ཕྱིར།བྱས་པ་ལ་ཁོ་ན་རེ།དེ་ལྟར་ན་ཕྱིའི་སྐྱེ་མཆེད་དག་གི་རྫས་རྡུལ་
རེ་རེ་བ་ཡང་དབང་ཤེས་ཀྱི་ཡུལ་དུ་འགྱུར་ན། དེ་ནི་མི་འཐད་དེ། རང་
འགྲེལ་ལས། དབང་བོའི་རྡུལ་ཕྲ་རབ་བམ་ཡུལ་གྱི་རྡུལ་ཕྲ་རབ་གཅིག་
གིས་རྣམ་པར་ཤེས་པ་བསྐྱེད་པ་ནི་མེད་དེ། རྣམ་པར་ཤེས་པའི་ཚོགས་
ལྔ་བོ་དག་གི་རྟེན་དང་དམིགས་པ་ནི་བསགས་པ་ཡིན་པའི་ཕྱིར་རོ། །
དེ་ཉིད་ཀྱི་ཕྱིར་རྡུལ་ཕྲ་རབ་ནི་མི་མཐོང་བའི་ཕྱིར་བསྟན་དུ་མེད་པ་
ཡིན་ནོ། །ཞེས་གསལ་བར་གསུངས་པའི་ཕྱིར་ཟེར་ན། འདིའི་ལན་
སློབ་དཔོན་རྒྱལ་བའི་སྲས་ཀྱིས་མཛད་ཟིན་པ་ཡིན་ཏེ། རྒྱལ་སྲས་མ་
ལས།མིག་ལ་སོགས་པ་དབང་བོའི་རྡུལ་ཕྲ་རབ་དག་དང་།གཟུགས་ལ་
སོགས་པ་ཡུལ་གྱི་རྡུལ་ཕྲ་རབ་དག་ཀྱང་མིག་ལ་སོགས་པ་འི་རྣམ་པར་
ཤེས་པ་བསྐྱེད་པར་བྱ་བ་ལ་རེ་རེས་ནུས་པ་མེད་ཀྱི་འདུས་པ་དག་གིས་
ནི་ནུས་ཏེ།དངོས་པོ་རྣམས་ཀྱི་ནུས་པ་ནི་དེ་ལྟ་བུ་ཡིན་པར་ཁོང་དུ་ཆུད་
པར་བྱའོ། །གལ་ཏེ་མང་བོ་རྣམས་སྐྱེ་བའི་སྒོའི་ངོ་བོ་ཡིན་པས་འདུས་
པ་སྐྱེ་མཆེད་ཡིན་པར་འགྱུར་གྱི་རྫས་སྐྱེ་མཆེད་ཉིད་མ་ཡིན་ན་ནི་་
དབང་བོ་དང་ཡུལ་གྱི་རྡུལ་ཕྲ་རབ་འདུས་པ་རྣམས་སྐྱེ་བའི་སྒོའི་ངོ་བོ་
ཡིན་པས།དེ་དག་འདུས་པ་སྐྱེ་མཆེད་ཉིད་ཡིན་པར་འགྱུར་གྱི།སོ་སོར་
ནི་སྐྱེ་མཆེད་ཉིད་དུ་མི་འགྱུར་བ་ཞིག་ན། མདོ་ལས། སྐྱེ་མཆེད་བཅུ་
གཉིས་ཞེས་འབྱུང་བའི་ཕྱིར་སོ་སོར་སྐྱེ་མཆེད་ཉིད་ཡིན་པར་འདོད་
དོ། །ཞེས་ཚོགས་པ་གཞན་ལ་མ་བརྟེན་པར་རྫས་རྡུལ་རེ་རེ་བ་ཙམ་མི་
མཐོང་བ་ཡིན་གྱི། ཚོགས་པ་གཞན་ལ་བརྟེན་ནས་རེ་རེ་བའང་མཐོང་
བས་དེ་དག་སོ་སོར་དེ་དང་དེའི་སྐྱེ་མཆེད་དུ་གསུངས་པའི་ཕྱིར། ཆོས་
ཞེས་བྱ་བ་ནི། །བརྟེན་པ་དང་བཅས་ལྷག་མ་ནི། །དེ་དང་མཚུངས་
པ་དག་ཀྱང་ཡིན། །ཞེས་པའི་སྐབས་སུ་ཁམས་བཅོ་བརྒྱད་ཀྱི་ཆོས་
- 390

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཁམས་ལ་གཅིག་ཏུ་བརྟེན་བཅས་ཀྱིས་ཁྱབ་པ་དང་། ཁམས་ལྷག་མ་
་་་་་་་་་བཅུ་བདུན་ལ་བརྟེན་བཅས་རྟེན་མཚུངས་གཉིས་ཀ་ཡོད་པར་
གསུངས་ལ།དེ་ཡང་གཟུགས་མཐོང་བའི་བྱ་བ་བྱས་ཟིན་པ་དང་།བྱེད་
བཞིན་པ་དང་།ངེས་པར་བྱེད་པར་འགྱུར་བའི་མིག་དབང་དུས་གསུམ་
ནི་བརྟེན་བཅས་དང་།གཟུགས་མ་མཐོང་བར་འགགས་ཟིན་པའི་མིག་
དབང་འདས་པ་དང་། གཟུགས་མ་མཐོང་བར་འགག་པར་ངེས་པའི་
མིག་དབང་ད་ལྟ་བ་དང་། ངེས་པར་གཟུགས་མ་མཐོང་བར་འགག་
པར་འགྱུར་བའི་སྐྱེ་འགྱུར་མ་འོངས་པའི་མིག་དབང་དང་།གཏན་ནས་
མི་སྐྱེ་བའི་ཆོས་ཅན་གྱི་མིག་དབང་བཞི་ནི་རྟེན་མཚུངས་ཡིན་ཏེ། རང་
འགྲེལ་ལས།དེ་ལ་མིག་གིས་གཟུགས་རྣམས་མཐོང་བ་དང་།བལྟ་བའམ་
ལྟ་བར་འགྱུར་བའི་མིག་དེ་ནི་བརྟེན་པ་དང་བཅས་པ་ཞེས་བྱ་སྟེ། དེ་
བཞིན་དུ་ལུས་ཀྱི་བར་ལ་ཡང་རང་རང་གི་ཡུལ་ལ་བྱེད་པས་བརྗོད་
བྱར་བྱའོ། །ཁ་ཆེ་བ་རྣམས་ཀྱི་ལྟར་ན་དེ་དང་མཚུངས་པའི་མིག་ནི་
རྣམ་པ་བཞི་སྟེ།གཟུགས་རྣམས་མ་མཐོང་བར་འགགས་པ་དང་།འགག་
པ་དང་། འགག་པར་འགྱུར་བ་གང་ཡིན་པ་དང་། མི་སྐྱེ་བའི་ཆོས་ཅན་
གང་ཡིན་པའོ། །ཞེས་གསུངས་པའི་ཕྱིར།འདིའི་འགག་པ་དང་།ཞེས་
པ་ད་ལྟ་བ་ལ་བཤད་པ་ཡིན་ཏེ།གང་སྤེལ་ལས།མིག་ད་ལྟར་བ་ནི།འགག་
པ་ལ་མངོན་དུ་ཕྱོགས་པའི་ཕྱིར་འགག་པ་ཞེས་བྱ་སྟེ།མི་རྟག་པ་ཉིད་ཀྱི་
བྱེད་པ་གནས་པའི་ཕྱིར་རོ།། །ཞེས་གསུངས་པའི་ཕྱིར། དབང་བོ་
གཞན་བཞི་ལ་ཡང་དེ་ལྟར་ཤེས་པར་བྱའོ། །ནུབ་ཕྱོགས་པ་རྣམས་
ཀྱིས་རྟེན་མཚུངས་ཀྱི་མིག་དབང་ལ་ལྔ་ཟེར་ཡང་། མི་སྐྱེ་ཆོས་ཅན་ལ་
རྣམ་ཤེས་ལྡན་མི་ལྡན་གཉིས་ཕྱེ་བ་ཡིན་པས་སྔ་མ་བཞིའི་ཁོངས་སུ་
༼འདུས་སོ། །རང་ཉིད་མཐོང་བའི་མིག་དབང་སོགས་བསྐྱེད་པའི་བྱ་
391 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བ་བྱས་ཟིན་པ་དང་། བྱེད་བཞིན་པ་དང་། ངེས་པར་བྱེད་པར་འགྱུར་
བའི་གཟུགས་རྣམས་བརྟེན་བཅས་དང་། དེ་ལས་གཞན་བཞི་ནི་དེ་
མཚུངས་ཡིན་ཏེ།རང་འགྲེལ་ལས།གཟུགས་གང་དག་མིག་གིས་མཐོང་
བར་གྱུར་པ་དང་། མཐོང་བ་དང་། མཐོང་བར་འགྱུར་བ་དེ་དག་ནི་
བདེན་པ་དང་བཅས་པ་རྣམས་སོ། །དེ་དང་འདྲ་བ་ནི་རྣམ་པ་བཞི་སྟེ།
གང་དག་མ་མཐོང་བ་ཉིད་དུ་འགགས་པ་དང་།འགག་པ་དང་།འགག་
པར་འགྱུར་བ་དང་།གང་དག་མི་སྐྱེ་བའི་ཆོས་ཅན་རྣམས་ཏེ།དེ་བཞིན་
དུ་རེག་བྱའི་བར་དག་ལ་ཡང་རང་གི་དབང་བོའི་བྱེད་པས་དེ་དང་
འདྲ་བ་དག་ཏུ་རིག་པར་བྱའོ། །ཞེས་གསུངས་པའི་ཕྱིར། དེ་དང་འདྲ་
བ་ནི་དེ་དང་མཚུངས་པ་ཞེས་པའི་དོན་ནོ། །དེས་ན་མིག་དབང་ད་ལྟ་
བ་དང་། བརྟེན་བཅས་ཀྱི་མིག་དབང་གཉིས་ལ་མུ་བཞིར་འགྱུར་རོ།
དེ་ཡང་གཉིད་ལོག་པ་དང་སྙོམས་འཇུག་པ་སོགས་ཀྱི་མིག་དབང་ད་
ལྟར་བ་། མུ་དང་བོ་ཡིན་ལ་གཞན་གསུམ་སླའོ། །འོ་ན་མིག་གི་རྣམ་
ཤེས་ད་ལྟར་བ་ལ་ཡང་རྟེན་མཚུངས་ཡོད་དམ་ཞེ་ན།མེད་དེ།རྣམ་ཤེས་
ཀྱི་ཁམས་བདུན་པོ་གང་རུང་ད་ལྟར་བ་ལ། བརྟེན་བཅས་ཀྱིས་ཁྱབ་
པའི་ཕྱིར། རང་འགྲེལ་ལས།ཡིད་ནི་མི་སྐྱེ་བའི་ཆོས་ཅན་ཁོ་ན་དེ་དང་
འདྲ་བ་ཡིན་ནོ། ཞེས་དང་། མིག་གི་རྣམ་པར་ཤེས་པ་ལ་སོགས་པ་དག་
གི་བརྟེན་པ་དང་བཅས་པ་དང་།དེ་དང་མཚུངས་པ་ཉིད་ནི་སྐྱེ་བ་དང་
མི་སྐྱེ་བའི་ཆོས་ཡིན་པའི་ཕྱིར་ཡིད་ཁམས་ཇི་ལྟ་བ་བཞིན་ནོ། །ཞེས་
དང་། གང་སྤེལ་ལས་ཀྱང་། ཡིད་མི་སྐྱེ་བའི་ཆོས་ཅན་ཁོ་ན་དེ་དང་འདྲ་
བ་ཡིན་ནོ། །སྐྱེ་བ་གདོན་མི་ཟ་བར་དམིགས་པ་འཛིན་པ་ཡིན་ནོ།
ཞེས་དང་།སྐྱེ་བའི་ཆོས་ཅན་གྱི་ཡིད་ནི་བརྟེན་པ་དང་བཅས་པ་ཡིན་ལ།
མི་སྐྱེ་བའི་ཆོས་ཅན་གྱི་དེ་དང་མཚུངས་པ་ཡིན་པ་དེ་བཞིན་དུ་འདིར་
392

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡང་ཡིན་ནོ། །ཞེས་གསུངས་པའི་ཕྱིར། དེས་ན་སྐྱེ་འགྱུར་མ་འོངས་
པའི་རྣམ་པར་ཤེས་པ་དག་ཀྱང་བརྟེན་བཅས་སུ་གསལ་ལོ། །བརྟེན་
བཅས་རྟེན་མཚུངས་སུ་འཇོག་པའི་ཚུལ་ཡང་རང་གི་ཐུན་མོང་མ་ཡིན་
པའི་ལས་བྱེད་པ་དང་མི་བྱེད་པའི་འཇོག་སྟེ། གང་ཞིག་རང་གི་ལས་མི་
བྱེད། །ཅེས་དང་།གང་སྤེལ་ལས།གང་ཞིག་རང་གི་ལས་མི་བྱེད། །དེ་
ནི་དེ་དང་མཚུངས་པའོ། །ཞེས་གསུངས་ལ། གང་ཞིག་རང་གི་ལས་
བྱེད་པ། །དེ་ནི་བརྟེན་པ་དང་བཅས་པའོ། །ཞེས་པ་གཞུང་འདིས་
ཤུགས་ལ་འཕངས་སོ། །འདིར་བསྟན་ལས་བྱེད་པ་ལ་ལས་དེ་བྱེད་
བཞིན་པ་མི་དགོས་པ་སྔར་གྱི་འགྲེལ་བ་འགྲེལ་བཤད་དག་གིས་ཤེས་
སོ། །ཁ་ཅིག་མི་སྐྱེ་བའི་ཆོས་ཅན་གྱི་རྣམ་ཤེས་རྟེན་མཚུངས་ཡིན་པ་
བཞིན་དུ་དེའི་འཁོར་གྱི་སེམས་བྱུང་རྣམས་ཀྱང་རྟེན་མཚུངས་ཡིན་
པར་བཟུང་ནས་བཅོ་བརྒྱད་ཀྱི་ཆོས་ཁམས་ལ་རྟེན་མཚུངས་ཀྱི་ཁམས་
བཞག་པ་ནི་མི་འཐད་དེ། དེ་གཉིས་བརྟེན་བཅས་རྟེན་མཚུངས་སུ་
འཇོག་པའི་བྱ་བ་མི་གཅིག་པའི་ཕྱིར།རང་འགྲེལ་ལས།གང་ལ་ཡིད་ཀྱི་
རྣམ་པར་ཤེས་པ་མཐའ་ཡས་པ་མ་སྐྱེས་པའམ་སྐྱེ་བར་མི་འགྱུར་བའི་
ཆོས་ཀྱི་ཁམས་གང་ཡིན་པ་དེ་ནི་འགའ་ཡང་མེད་དེ། ཞེས་དང་། གང་
སྤེལ་ལས།འོ་ན་ཁམས་བཅོ་བརྒྱད་པོ་ཐམས་ཅད་བདག་མེད་པའི་ཤེས་
པའི་ཡུལ་ཡིན་པའི་ཕྱིར།ཆོས་ཀྱི་ཁམས་བཞིན་དུ་བརྟེན་པ་དང་བཅས་
པར་འགྱུར་རོ་ཞེ་ན།མི་འགྱུར་ཏེ།དེ་དག་ནི་རང་གི་བྱེད་པ་ལ་ལྟོས་ནས་
བརྟེན་པ་དང་བཅས་པ་དང་། དེ་དང་མཚུངས་པ་ཉིད་དུ་རྣམ་པར་
འཇོག་པའི་ཕྱིར་རོ། །ཞེས་དོགས་གཅོད་དང་བཅས་ཏེ་གསུངས་པའི་
ཕྱིར། འོ་ན་མ་འོངས་པ་མི་སྐྱེ་བའི་ཆོས་ཅན་གྱི་རྣམ་ཤེས་ཀྱི་ཁམས་
རྣམས་ཆོས་ཅན། བརྟེན་བཅས་ཀྱི་ཁམས་ཡིན་པར་ཐལ། རང་གི་ཡུལ་
― 393

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་དམིགས་པའི་ཕྱིར་ཟེར་ན་མ་ཁྱབ། རྟགས་གྲུབ་སྟེ། དམིགས་བཅས་
སེམས་ཀྱི་ཁམས་བདུན་ནོ། །ཞེས་དང་། མི་སྐྱེ་རྣམས་ཀྱི་ཐམས་ཅད་
དང་། །ཞེས་གསུངས་པའི་ཕྱིར། འདོད་མི་ནུས་ཏེ། མ་འོངས་པ་གང་
ཞིག་གཏན་ནས་རང་གི་ཡུལ་མཐོང་བའི་བྱ་བ་བྱེད་པར་མི་འགྱུར་
བའི་རྣམ་པར་ཤེས་པ་ཡིན་པའི་ཕྱིར། ཁ་ཅིག་གཞན་དུ་གཡེང་བའི་
དགྲ་བཅོམ་པའི་རྒྱུད་ཀྱི་མ་མཐོང་འགག་འགྱུར་གྱི་སྔོན་འཛིན་མིག་
ཤེས་རྟེན་མཚུངས་ཀྱི་ཁམས་ཡིན་པར་བཤད་པ་དང་། མིག་དབང་མ་
འོངས་པ་ལ་དེ་མཚུངས་ཀྱིས་ཁྱབ་པར་བཤད་པ་དང་། རང་ལུགས་ལ་
མིག་ཤེས་ལྟ་བ་ཡིན་ཟེར་བ་སོགས་མི་འཐད་དེ།དང་བོ་ནི་གང་ཟག་དེ་
ལ་ལྡན་པ་དང་།གང་ཟག་དེའི་རྒྱུད་ལ་ཡོད་པའི་ཁྱད་པར་མ་ཕྱེ་བ་ཡིན་
པས། དགྲ་བཅོམ་པ་དེའི་རྒྱུད་ན་མི་སྐྱེ་བའི་ཆོས་ཅན་གྱི་མིག་ཤེས་དེ་
ཉིད་གཞི་མ་གྲུབ་ལ།གཉིས་པ་ནི་སྔར་གྱི་རང་འགྲེལ་དང་དེའི་ཐད་ཀྱི་
འགྲེལ་བཤད་དག་ལས། བརྟེན་བཅས་ཀྱི་མིག་དབང་སོགས་ལ་དུས་
གསུམ་ཡོད་པར་གསུངས་པ་དང་དངོས་སུ་འགལ་ལོ། །གསུམ་པ་ནི།
རྣམ་ཤེས་ལྔ་དང་མཚུངས་སྐྱེས་བློ། །ངེས་རྟོག་མེད་ཕྱིར་ལྟ་མ་ཡིན། །
ཞེས་པ་རྩ་འགྲེལ་གྱིས་ཁེགས་སོ། །གཟུགས་སོགས་དོན་ལྔ་ནི། དབང་
ཤེས་འགའ་ཞིག་ལ་ལྟོས་ནས་རྟེན་མཚུངས་དང་། འགའ་ཞིག་ལ་ལྟོས་
ཏེ་བརྟེན་བཅས་ཡིན་ཀྱང་སྤྱིར་བརྟེན་བཅས་རྟེན་མཚུངས་གཉིས་ཀ་
འགལ་ཏེ། ཁམས་གང་ཞིག་རང་གི་ཐུན་མོང་མ་ཡིན་པའི་ལས་བྱེད་པ་
དང་མི་བྱེད་པ་གཉིས་འགལ་བའི་ཕྱིར། གཞན་དུ་ན་གཟུགས་སོགས་
དོན་ལྔ་བོ་གང་རུང་ལ་རྟེན་མཚུངས་ཀྱིས་ཁྱབ་པར་ཐལ་ལོ། །ཉོན་
མོངས་ཅན་མིན་མཐོང་སྤང་མིན། །ཞེས་པའི་སྐབས་སུ་གནས་མ་
བུའི་སྡེ་བ་རྣམས་ཀྱིས་སོ་སྐྱེ་མཐོང་སྤང་དུ་བཤད་པ་སོགས་བཀག་
394

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ནས། མཐོང་སྤང་ལ་ཉོན་མོངས་ཅན་གྱིས་ཁྱབ་པར་བསྟན་པ་ཡིན་ཏེ།
རང་འགྲེལ་ལས།སོ་སོའི་སྐྱེ་བོ་ཉིད་དང་།ངན་སོང་བའི་ལུས་དང་ངག་
གི་ལས་ཀྱང་འཕགས་པའི་ལམ་དང་འགལ་བའི་ཕྱིར།མཐོང་བས་སྤང་
བར་བྱ་བ་གཞན་ཡང་ཡོད་པ་མ་ཡིན་ནམ་ཞེ་ན།དེ་དག་ནི་མཐོང་བས་
སྤང་བར་བྱ་བ་མ་ཡིན་ཏེ། ཞེས་དང་། ཉོན་མོངས་ཅན་མ་ཡིན་པ་ནི་
མཐོང་བས་སྤང་བར་བྱ་བ་ཅུང་ཟད་ཀྱང་མེད་ལ། ཞེས་གསུངས་པའི་
ཕྱིར། འགྲེལ་བཤད་དག་ལས་ཀྱང་རྒྱ་ཆེར་འབྱུང་ངོ་། །འོ་ན་མཐོང་
སྤང་ཕྲ་རྒྱས་རྣམས་ཀྱི་ཐོབ་པའང་ཉོན་མོངས་ཅན་ཡིན་པར་ཐལ།
མཐོང་སྤང་ཡིན་པའི་ཕྱིར་ཟེར་ན།འདོད་པ་ཡིན་ཏེ། མངོན་པའི་རྒྱན་
ལས། འཇིག་ཚོགས་ལ་ལྟ་བ་ལ་སོགས་པ་ཉོན་མོངས་ཅན་ཐམས་ཅད་
ཀྱི་ཐོབ་པ་དུས་གསུམ་པ་རྣམས་ཀྱང་ཉོན་མོངས་ཅན་ཡིན་པས།འཇིག་
ལྟའི་འབྲས་བུ་ཡིན་ལ་རྒྱུ་མ་ཡིན་པའི་མུ་སྟེ། ཞེས་གསུངས་པའི་ཕྱིར།
མིག་དང་ཡིད་དང་རྣ་བ་ནི། །ཡུལ་དང་མ་ཕྲད་གསུམ་གཞན་དུ། །
སྣ་ལ་སོགས་པ་གསུམ་གྱིས་ནི། །ཡུལ་ནི་མཉམ་པ་འཛིན་པར་
འདོད། །ཅེས་བྱུང་། མིག་རྣའི་དབང་བོ་དག་གིས་རང་ཡུལ་དང་མ་
ཕྲད་པར་འཛིན་ཏེ། ཐག་རིང་བོ་ན་གནས་པའང་མཐོང་བ་དང་ཐོས་
པའི་ཕྱིར།མི་མཉམ་པའང་འཛིན་ཏེ།རེ་འགའ་ཤིན་ཏུ་ཆེ་བ་དང་རེས་
ཆུང་བ་དག་ཀྱང་འཛིན་པའི་ཕྱིར། སྣ་ལྕེ་ལུས་གསུམ་གྱི་དབང་བོ་དག་
གིས་ཡུལ་དང་ཕྲད་ནས་འཛིན་དགོས་ཤིང་། དེ་ཡང་དབང་བོ་དང་ཆེ་
ཆུང་མཉམ་པ་ཁོ་ན་འཛིན་པ་སྟེ། དཔེར་ན། ལུས་ཀྱི་ཕྱོགས་གཅིག་ལ་
རེག་པའི་ཚེ་ཕྱོགས་དེའི་ལུས་དབང་གིས་འཛིན་གྱི། ཕྱོགས་གཞན་གྱི་
ལུས་དབང་གིས་མི་འཛིན་པ་བཞིན་ནོ། །མིག་རྣའི་དབང་ཤེས་ལ་
མངོན་ཤེས་བཞག་ནས་གཞན་གསུམ་ལ་མི་འཇོག་པའི་རྒྱུ་མཚན་ཡང་
395

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འདི་ཡིན་པར་མངོན་ནོ། །གལ་ཏེ་ལྕེ་དབང་དང་ལུས་དབང་ལ་དེ་
ལྟར་ཡིན་དུ་ཆུག་ཀྱང་། སྣ་དབང་གིས་ཅུང་ཟད་རིང་བའི་དྲི་ཡང་སྣོམ་
པའི་ཕྱིར་ཞེ་ན། དེའི་ཚེ་དྲི་རླུང་གིས་ཁྱེར་ནས་སྣ་དབང་དང་ཕྲད་པར་
བྱས་པ་ཡིན་ཏེ། དབུགས་ནང་དུ་རྔུབ་པའི་ཚེ་དྲི་སྣོམ་ལ་ཕྱིར་དབྱུང་
བའི་ཚེ་མི་སྣོམ་པའི་རྒྱུ་མཚན་ཡོད་པའི་ཕྱིར། དབང་བོའི་རྡུལ་ཕྲ་རབ་
དང་ཡུལ་གྱི་རྡུལ་ཕྲ་རབ་ཀྱི་བར་རྡུལ་ཕྲ་རབ་གཞན་གྱིས་མ་ཆོད་པར་
འདབས་ཆགས་པར་གནས་པ་ལ་ཡུལ་དང་དབང་བོ་ཕྲད་ཅེས་བཤད་
པ་ཡིན་གྱི། དངོས་སུ་རེག་པ་ནི་མིན་ཏེ། རྡུལ་ཕྲ་རབ་ཕན་ཚུན་ཕྱོགས་
གཅིག་གིས་རེག་ན་ཤར་ལ་སོགས་པའི་ཆ་བཅས་སུ་འགྱུར་ལ། ཕྱོགས་
ཐམས་ཅད་ནས་རེག་ན་འདྲེས་པར་འགྱུར་བས་སོ། །
སྨྲས་པ། མང་ཐོས་ཆུ་འཛིན་རོལ་བའི་བ་གམ་ལས། །མི་ཟད་
ལུང་རིགས་སྤྲིན་གྱི་མེ་ཏོག་ཆར། །ཕྱོགས་སུ་འབེབས་པའི་ངོ་མཚར་
ཉིད་ཀྱིས་ཀྱང་། །ཐུབ་བསྟན་དབྱར་གྱི་ལང་ཚོ་སླར་ཡང་འགུག །
དམ་པའི་ཆོས་མངོན་པའི་མཛོད་ཀྱི་ཟུར་མཆན་ཡིད་ཀྱི་མུན་སེལ་ལས་
གནས་དང་བོའི་སྐབས་སོ། །
དབང་བོ་ལ་ཉི་ཤུ་རྩ་གཉིས་སུ་གྲངས་ངེས་ཏེ།མདོ་ལས།བྲམ་ཟེ་
རང་བཞིན་ཉན་གྱིས བཅོམ་ལྡན་འདས་ལ་འདི་སྐད་ཅེས་གསོལ་
ཏོ། །ཀྱེ་གོོ་ཏ་མ་དབང་བོ་རྣམས་ཞེས་བགྱི་ན། ཀྱེ་གཽ་ཏ་མ་དབང་བོ་
རྣམས་ནི་དུ། དབང་བོ་ཇི་སྙེད་ཅིག་གིས་དབང་བོ་བསྡུས་པར་འགྱུར།
བྲམ་ཟེ། དབང་བོ་ཉི་ཤུ་རྩ་གཉིས་པོ་འདི་དག་སྟེ། ཉི་ཤུ་རྩ་གཉིས་གང་
དག་ཅིག་ཅེ་ན། མིག་གི་དབང་བོ་དང་། རྣ་བའི་དབང་བོ་དང་། སྣའི་
དབང་བོ་དང་། ལྕེའི་དབང་བོ་དང་། ལུས་ཀྱི་དབང་བོ་དང་། ཡིད་ཀྱི་
དབང་བོ་དང་།མོའི་དབང་བོ་དང་།ཕོའི་དབང་བོ་དང་།སྲོག་གི་དབང་
396

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བོ་དང་།བདེ་བའི་དབང་བོ་དང་།སྡུག་བསྔལ་གྱི་དབང་བོ་དང་།ཡིད་
བདེ་བའི་དབང་བོ་དང་། ཡིད་མི་བདེ་བའི་དབང་བོ་དང་། བཏང་
སྙོམས་ཀྱི་དབང་བོ་དང་། དད་པའི་དབང་བོ་དང་། བརྩོན་འགྲུས་ཀྱི་
དབང་བོ་དང་། དྲན་པའི་དབང་བོ་དང་། ཏིང་ངེ་འཛིན་གྱི་དབང་བོ་
དང་། ཤེས་རབ་ཀྱི་དབང་བོ་དང་། མི་ཤེས་པ་ཀུན་ཤེས་པར་བྱེད་པའི་
དབང་བོ་དང་། ཀུན་ཤེས་པའི་དབང་བོ་དང་། ཀུན་ཤེས་པ་དང་ལྡན་
པའི་དབང་བོ་སྟེ། བྲམ་ཟེ། འདི་དག་ནི་དབང་བོ་ཉི་ཤུ་རྩ་གཉིས་སོ། །
དབང་བོ་འདི་དག་ཙམ་གྱིས་དབང་བོ་བསྡུས་པར་འགྱུར་རོ། །ཞེས་
གསུངས་པའི་ཕྱིར།ཕྱི་རོལ་གྲངས་ཅན་པ་སོགས་ཀྱིས།ངག་དང་།ལག་
པ་དང་།རྐང་བ་དང་།རྐུབ་དང་།འདོམས་རྣམས་ཀྱང་དབང་བོ་ཡིན་
ཏེ། ངག་གིས་ཚིག་སྣ་ཚོགས་སྨྲ་བ་དང༌། ལག་པས་ཟས་སོགས་ལེན་པ་
དང་།རྐང་བས་འ༴འགྲོ་འོང་བྱེད་པ་དང་།རྐུབ་ཀྱིས་རྟུག་པ་འདོར་བ་དང་།
འདོམས་ཀྱིས་ཀུན་ནས་བདེ་བའི་ཁྱད་པར་འཐོབ་པ་ལ་དབང་བྱེད་
པའི་ཕྱིར་ཞེས་ཟེར་རོ། །འདི་དག་ནི་མི་འཐད་དེ།ངག་གིས་ཚིག་སྨྲ་བ་
ལ་སློབ་དགོས་པའི་ཕྱིར་དང་། སྦྲུལ་སོགས་ལ་རྐང་ལག་མེད་ཀྱང་འགྲོ་
བ་དང་ལེན་པ་དམིགས་པའི་ཕྱིར་དང་། བུ་གའི་ནམ་མཁའ་ནས་རྫས་
ལྕི་བ་ངང་གི་ལྷུང་བའི་ཕྱིར་དང་།སྲོག་ཆགས་ལ་ལའི་ཁ་ནས་ཀྱང་རྟུག་
པ་འདོར་བའི་ཕྱིར་དང་། དགའ་ཞིང་བདེ་བའི་ཁྱད་པར་འཐོབ་པ་ཕོ་
མོའི་དབང་བོ་དག་གིས་བྱས་པའི་ཕྱིར།རང་འགྲེལ་ལས།ངག་གིས་ཚིག་
སྨྲ་བར་བྱ་བ་ལ་དབང་བོ་ཉིད་མ་ཡིན་ཏེ། སློབ་པའི་ཁྱད་པར་ལ་ལྟོས་
པའི་ཕྱིར་རོ། །སྦྲུལ་ལ་སོགས་པ་ལ་ལག་པ་དང་རྐང་བ་མེད་བཞིན་དུ་
ཡང་ལེན་ཞིང་འགྲོ་བའི་ཕྱིར་རོ། །རྐུབ་ཀྱང་རྟུག་པར་བྱ་བ་ལ་དབང་
བོ་ཉིད་མ་ཡིན་ཏེ། ནམ་མཁའ་ལ་གནས་པའི་རྫས་ལྕི་བ་ཐམས་ཅད་དུ་
397

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལྷུང་བའི་ཕྱིར་དང་། དེ་རླུང་གིས་ཀྱང་དྲོ་བར་བྱེད་པའི་ཕྱིར་རོ། །
འདོམས་ཀྱང་ཀུན་ཏུ་དགའ་བར་བྱ་བ་ལ་དབང་བོ་ཉིད་མ་ཡིན་ཏེ།
དགའ་བ་དེ་ནི་མོ་དང་ཕོའི་དབང་བོས་བྱས་པ་ཡིན་པའི་ཕྱིར་རོ། །
ཞེས་དང༌། གང་སྤེལ་ལས། ཁ་ཅིག་ནི་ཁ་ནས་ཀྱང་རྟུག་པར་བྱེད་པར་
མཐོང་བའི་ཕྱིར་རོ། །ཞེས་གསུངས་པའི་ཕྱིར། དབང་བོ་ཞེས་བྱ་བའི་
ངེས་ཚིག་གི་བཤད་པ་ནི། རང་འགྲེལ་ལས། དབང་བོའི་དོན་ཅི་ཞེ་ན།
དབང་ནི་དབང་ཕྱུག་དམ་པའོ། །དེས་དབང་བྱེད་པས་ན་དབང་བོ་
རྣམས་ཏེ། དེའི་ཕྱིར་དབང་བྱེད་པའི་དོན་ནི་དབང་བོའི་དོན་ཏོ། །
ཞེས་གསུངས་ལ། དབང་བོ་གང་གིས་གང་ལ་དབང་བྱེད་ཚུལ་ནི་རྩ་
བར་གསལ་ཞིང་ཡིད་དབང་ནི་མདོ་ལས།འཇིག་རྟེན་སེམས་ཀྱིས་ཁྲིད་
པ་སྟེ། །སེམས་ཀྱིས་ཡོངས་སུ་དྲངས་པ་ཡིན། །སེམས་ཀྱི་ཆོས་ནི་
གཅིག་པུ་ཡི། །དབང་གིས་རྗེས་སུ་ཆོས་ཀུན་འགྲོ ། ཞེས་གསུངས་
སོ། །ལུས་ཚོར་སུམ་པ་མ་ཡིན་གང༌། །ཞེས་པ་ཡན་ཆད་དུ་མིག་ནས་
ཡིད་ཀྱི་བར་དྲུག་དང་།ཕོ་མོའི་དབང་བོ་གཉིས་ཏེ་བརྒྱད་ཀྱི་ངོ་བོ་ནི་ཅི་
རིགས་པར་བཤད་ཟིན་ལ། དད་སོགས་ལྔ་དང་སྲོག་གི་དབང་བོ་ནི་
འོག་ཏུ་གནས་འདི་ཉིད་དང་དྲུག་པའི་སྐབས་སུ་ཅི་རིགས་པར་འཆད་
པར་འགྱུར་ཞིང་སྐབས་འདིར་འཆད་བཞིན་པ་ནི། ཚོར་བ་ལྔ་དང་དྲི་
མེད་ཀྱི་དབང་བོ་གསུམ་མོ། །སྲོག་ནི་རྣམ་སྨིན་ཞེས་པའི་ཐད་ཀྱི་རང་
འགྲེལ་ལས།གླིང་གསུམ་གྱི་དགྲ་བཅོམ་པ་དབང་བོ་རྣོན་པོ་རྣམས་ཀྱིས་
ཚེ་གཏོང་འཇོག་བྱེད་པའི་ཚུལ་གསུངས་ལ།དེ་ཡང་མྱ་ངན་ལས་འདས་
པ་ཆེན་པོའི་མདོ་ལས། དེ་ནས་བཅོམ་ལྡན་འདས་འདི་སྙམ་དུ་ཇི་ལྟར་
སེམས་མཉམ་པར་བཞག་ན་ཚེའི་འདུ་བྱེད་བྱིན་གྱིས་བརླབས་ནས།
སྲོག་གི་འདུ་བྱེད་དག་གཏོང་བར་འགྱུར་བ་དེ་ལྟ་བུའི་ཏིང་ངེ་འཛིན་
398

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལ་སྙོམས་པར་འཇུག་པར་བྱའོ་སྙམ་དུ་དགོངས་ནས། དེ་ནས་བཅོམ་
ལྡན་འདས་ཇི་ལྟར་སེམས་མཉམ་པར་བཞག་ན་ཚེའི་འདུ་བྱེད་དག་
བྱིན་གྱིས་བརླབས་ནས་སྲོག་གི་འདུ་བྱེད་དག་གཏོང་བར་འགྱུར་བ་དེ་
ལྟ་བུའི་ཏིང་ངེ་འཛིན་ལ་སྙོམ་པར་ཞུགས་ཏེ། ཚེའི་འདུ་བྱེད་བཏང་མ་
ཐག་ཏུ་ས་ཆེན་པོ་གཡོ་བ་དང་།ཐོག་འབབ་པ་དང་།ཡུལ་ཚིག་པ་དང་།
ནམ་མཁའ་ལ་ལྷའི་རྔ་བྱུང་བར་གྱུར་ཏོ། །དེ་ནས་བཅོམ་ལྡན་འདས་
ཏིང་འཛིན་ལས་བཞེངས་ཏེ།ཚིགས་སུ་བཅད་པ་འདི་སྐད་ཅེས་བཀའ་
སྩལ་ཏོ། །སྒོང་སྐྱེས་སྒོ་ངའི་སྦུབས་གྲོལ་ལྟར། །ནང་གི་བདག་ཉིད་
མཉམ་བཞག་པས། །མི་འདྲ་བ་དང་འདྲ་བ་ཡིས། །སྲིད་པའི་འདུ་
བྱེད་ཐུབ་པས་བཏང༌། །ཞེས་གསུངས་སོ། །འདི་དག་གི་དོན་ལ་བྱེ་
སྨྲ་རྣམས་ན་རེ།སྲོག་ལ་རྣམ་སྨིན་གྱིས་ཁྱབ་ཀྱང་།རིང་དུ་བསྲིང་རྒྱུའི་ཚེ་
ནི་རབ་མཐའི་བསམ་གཏན་ལས་ལངས་ནས། ལྷུང་བཟེད་ལ་སོགས་
པའི་ཡོ་བྱད་དགེ་འདུན་སོགས་ལ་ཕུལ་ཏེ། དེའི་རྣམ་སྨིན་ནི་ཚེའི་རྣམ་
སྨིན་དུ་གྱུར་ཅིག་ཅེས་སྨོན་པའི་སྟོབས་ཀྱིས་ཚེ་ཡི་རྣམ་སྨིན་དུ་གྱུར་པ་
ཡིན་ནོ། །ཞེས་ཟེར་རོ། །སློབ་དཔོན་གཞན་དག་ན་རེ། སྔར་བཤད་
པའི་དགྲ་བཅོམ་པ་ཐམས་ཅད་ལ་ཚེ་རིང་དུ་བསྲིང་རྒྱུ་ཡོད་པ་མིན་གྱི།
ཚེ་སྔ་མར་ཚེ་ཚད་མ་རྫོགས་པར་དུས་མ་ཡིན་པར་འཆི་བའི་དུས་བྱས་
པ་དེ་དག་གིས་བསྒོམས་པའི་སྟོབས་ཀྱིས་སྔ་མའི་ཚེ་ལྷག་འདིར་དྲངས་
པ་ཡིན་ནོ་ཞེས་ཟེར་རོ། །བཙུན་པ་དབྱངས་སྒྲོགས་ན་རེ། ཚེ་དང་
མཐུན་པ་དང་མི་མཐུན་པའི་བསམ་གཏན་སས་བསྡུས་ཀྱི་འབྱུང་བ་
དག་བསམ་གཏན་གྱི་སྟོབས་ཀྱིས་མངོན་དུ་བྱས་པས། རིམ་པ་བཞིན་
ཚེའི་འདུ་བྱེད་འཇོག་པ་དང་། གཏོང་ངོ་ཞེས་ཟེར་རོ། །སློབ་དཔོན་
ཉིད་ཀྱིས་དེ་ལྟར་རིང་དུ་བསྲིང་རྒྱུའི་ཚེ་ནི་རྣམ་སྨིན་མ་ཡིན་ཏེ།ཏིང་ངེ་
--- 399

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཛིན་བསྒོམས་པའི་སྟོབས་ཀྱིས་རྒྱས་བྱུང་གི་ཚེ་གསར་དུ་གྲུབ་པའི་
ཕྱིར་ཞེས་བཞེད་དོ། །དང་བོ་གྲུབ་སྟེ།རང་འགྲེལ་ལས།ཚེའི་འདུ་བྱེད་
དག་འཇོག་པར་བྱེད་པའི་སྲོག་གི་དབང་བོ་གང་ཡིན་པ་དེ་གང་གི་
རྣམ་པར་སྨིན་པ་ཡིན་ཞེ་ན།བསྟན་བཅོས་ལས།ཚེའི་འདུ་བྱེད་དག་ཇི་
ལྟར་འཇོག་པར་བྱེད་ཅེ་ན། དགེ་སློང་དགྲ་བཅོམ་པ་རྫུ་འཕྲུལ་དང་
ལྡན་པ་སེམས་ལ་དབང་ཐོབ་པས། དགེ་འདུན་ནམ་གང་ཟག་ལ་ལྷུང་
བཟེད་དམ་ཆོས་གོས་སམ་འཚོ་བའི་ཡོ་བྱད་གང་ཡང་རུང་བ་ཕུལ་
ནས། རབ་ཀྱི་མཐའ་བའི་བསམ་གཏན་བཞི་བ་ལ་སྙོམས་པར་འཇུག་
ཅིང་དེ་དེ་ལས་ལངས་ནས། བདག་གི་ལོངས་སྤྱོད་ཀྱི་རྣམ་པར་སྨིན་པ་
གང་ཡིན་པ་དེ། ཚེའི་རྣམ་པར་སྨིན་པར་གྱུར་ཅིག་སྙམ་དུ་སེམས་སྐྱེད་
པར་བྱེད་ཅིང་ཚིག་ཏུ་ཡང་སྨྲ་བར་བྱེད་དོ། །དེའི་ལོངས་སྤྱོད་ཀྱི་རྣམ་
པར་སྨིན་པ་གང་ཡིན་པ་དེ་ཚེ་ཡི་རྣམ་པར་སྨིན་པར་འགྱུར་རོ་ཞེས་
འབྱུང་ངོ་།ཞེས་གསུངས་པའི་ཕྱིར།གཉིས་པ་གྲུབ་སྟེ།རང་འགྲེལ་ལས།
གང་དག་རྣམ་པར་སྨིན་པའི་ལྷག་མ་རྣམ་པར་སྨིན་པར་བྱེད་དོ་སྙམ་
དུ་སེམས་པ་དེ་དག་ན་རེ། དེས་ཚེ་རབས་སྔ་མ་ལ་ལས་ཀྱིས་བྱས་པའི་
རྣམ་པར་སྨིན་པ་བསྒོམས་པའི་སྟོབས་ཀྱིས་དྲངས་ནས་སོ་སོར་མྱོང་
བར་བྱེད་དོ་ཞེས་ཟེར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ།
རང་འགྲེལ་ལས། བཙུན་པ་དབྱངས་སྒྲོགས་ན་རེ། དེས་ལུས་དེ་ཉིད་ལ་
གཟུགས་ན་སྤྱོད་པའི་འབྱུང་བ་ཆེན་པོ་ཚེ་དང་མཐུན་པའམ་འགལ་བ་
དག་བསམ་གཏན་གྱི་སྟོབས་ཀྱིས་མངོན་དུ་བྱེད་དོ། །དེ་ལྟར་ཚེའི་
འདུ་བྱེད་དག་འཇོག་པར་བྱེད་ཅིང་གཏོང་བར་བྱེད་དོ་ཞེས་ཟེར་
རོ། །ཞེས་གསུངས་པའི་ཕྱིར། བཞི་བ་གྲུབ་སྟེ། རང་འགྲེལ་ལས། འདི་
ལྟ་བུ་ཡིན་ཏེ། དེ་དག་གི་དེ་ལྟ་བུ་དེ་ནི་ཏིང་ངེ་འཛིན་གྱི་མཐུ་ཁོ་ན་སྟེ།
400

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དེས་སྔོན་གྱི་ལས་ལས་སྐྱེས་པ་དབང་བོའི་འབྱུང་བ་ཆེན་པོ་རྣམས་ཀྱི་
གནས་པའི་དུས་ཀྱི་འཕེན་པ་ནི་ཟློག་པར་བྱེད་ལ། སྔོན་མེད་པའི་ཏིང་
ངེ་འཛིན་ལས་སྐྱེས་པའི་འཕེན་པ་ནི་འཕེན་པར་བྱེད་དེ། དེ་ལྟ་བས་ན་
སྲོག་གི་དབང་བོ་དེ་ནི་རྣམ་པར་སྨིན་པ་མ་ཡིན་ལ།དེ་ལས་གཞན་པ་ནི་
རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར། འདོད་ཚུལ་འདི་
བཞིན་བཙུན་པ་མཐའ་ཡས་གོ་ཆས་འགོག་པར་བྱེད་དེ།གང་སྤེལ་ལས།
བཙུན་པ་མཐའ་ཡས་གོ་ཆ་ན་རེ། ཁྱད་པར་སྟོན་པ་དེ་དག་བཞིན་ཡང་
སྐྱོན་དང་བཅས་པ་ཡིན་ནོ་ཞེས་ཟེར་རོ། །ཇི་ལྟར་ཞེ་ན། དང་བོ་ལྟར་
ན་ནི་ཚེའི་རྣམ་པར་སྨིན་པའི་ལས། མཐོང་བའི་ཆོས་ཀྱི་འབྲས་བུ་ཅན་
དུ་འགྱུར་ན། ཚེའི་རྣམ་པར་སྨིན་པའི་ལས་ནི་མཐོང་བའི་ཆོས་ལ་མྱོང་
བར་འགྱུར་བར་ཡང་མི་རིགས་ཏེ། ཞེས་དང་། གཉིས་པ་ལྟར་ན་ལས་
རྣམས་ངེས་པ་མེད་པར་ཐལ་བར་འགྱུར་རོ། །ཞེས་དང་། གསུམ་པ་
ལྟར་ན་ནི་གཟུགས་ན་སྤྱོད་པའི་འབྱུང་བ་ཆེན་པོ་རྣམས་ལ་འགལ་བ་
ཉིད་མི་སྲིད་པའི་ཕྱིར།ཕན་འདོགས་པར་བྱེད་པར་འགྱུར་བ་དེ་དག་
ཚེ་རྒྱུན་གཅོད་པར་བྱེད་པར་ཇི་ལྟར་འགྱུར་ཏེ། གནོད་པར་བྱེད་པ་མ་
ཡིན་པའི་མཚན་ཉིད་ཅན་ཡིན་པའི་ཕྱིར་རོ། །ཞེས་དང་།བཞི་བ་ལྟར་
ན་སྔོན་གྱི་ལས་ཀྱི་རྣམ་པར་སྨིན་པ་ཟད་པའི་ཕྱིར་དང་། སྔོན་མེད་པ་
སྐྱེས་པའི་ཕྱིར། འཆི་འཕོས་པ་དང་། སྐྱེ་བར་འགྱུར་ཏེ། དེའི་ཕྱིར་ཚེ་
རབས་གཞན་བཞིན་དུ་སོ་སོར་ཐར་བའི་སྡོམ་པ་གཏོང་བར་འགྱུར་ཏེ།
ཞེས་སོགས་གསུངས་པའི་ཕྱིར། འདིའི་ལན་དུ་བྱེ་བྲག་སྨྲ་བ་རྣམས་ན་
རེ། སྲོག་དབང་ལ་རྣམ་སྨིན་གྱིས་ཁྱབ་ཀྱང་། འཕེན་བྱེད་ལས་ཀྱི་རྣམ་
སྨིན་ཡིན་པས་མ་ཁྱབ་སྟེ། མདོ་ལས། སྲོག་ནི་རྣམ་པར་སྨིན་པ་ཡིན་གྱི།
འདས་པའི་ལས་ཁོ་ནའི་ནི་མ་ཡིན་ནོ། །ཞེས་གསུངས་པའི་ཕྱིར། དེས་
401

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ན་འཇོག་རྒྱུའི་ཚེ་ནི་མཐོང་ཆོས་མྱོང་འགྱུར་གྱི་ལས་ཀྱི་རྣམ་སྨིན་དུ་ཁོ་
བོ་ཅག་གིས་འདོད་པ་ཁོ་ནའོ་ཞེས་ཟེར་ཏེ། གང་སྤེལ་ལས། འདི་ལ་བྱེ་
བྲག་ཏུ་སྨྲ་བ་རྣམས་ན་རེ། ནས་མཐོང་བའི་ཆོས་ཀྱི་འབྲས་བུ་ཅན་དུ་
འགྱུར་ན་ཞེས་གང་སྨྲས་པ་དེ་ནི་འདོད་པ་ཉིད་དེ། མཆོད་རྟེན་རྙེད་པ་
ལ་སོགས་པ་གསོས་པ་ལས་ཚེ་འཕེལ་བར་འདོད་པ་ཁོ་ན་ཡིན་ནོ། །
མདོ་ལས་ཀྱང་སྲོག་ནི་རྣམ་པར་སྨིན་པ་ཡིན་གྱི། འདས་པའི་ཁོ་ནའི་ནི་
མ་ཡིན་ནོ་ཞེས་གསུངས་ཏེ། རེ་ཞིག་སྲོག་ནི་རྣམ་པ་ཐམས་ཅད་དུ་རྣམ་
པར་སྨིན་པ་ཁོ་ན་ཡིན་ནོ། །ཞེས་གསུངས་པའི་ཕྱིར། བཞི་བ་སློབ་
དཔོན་ཀྱི་འདོད་ཚུལ་བཀག་པའི་ལན་ནི། སློབ་དཔོན་གང་སྤེལ་གྱིས་
འདི་ལྟར་གསུངས་ཏེ། ཚེའི་འདུ་བྱེད་འཇོག་པའི་ཚེ་ན། འཆི་འཕོ་བ་
དང་།སྡོམ་པ་གཏོང་བར་མི་འགྱུར་ཏེ།སྔ་མའི་ལས་ཀྱིས་འཕངས་པའི་
རྟེན་དེའི་སྐལ་མཉམ་གྱི་རིས་མཐུན་མ་དོར་བའི་ཕྱིར་དང་། སྔར་མེད་
པའི་རྟེན་གྱི་སྐལ་མཉམ་གྱི་རིས་མཐུན་གསར་དུ་མ་གྲུབ་པའི་ཕྱིར་
ཞེས་ལན་བཏབ་པའི་ཕྱིར། གང་སྤེལ་ལས། འདིར་འཆི་འཕོ་བ་དང་།
སྐྱེས་པར་ཡང་མི་རིགས་ལ། སྡོམ་པ་གཏོང་བ་ཡང་མ་ཡིན་ཏེ། སྔར་གྱི་
རིས་མཐུན་པ་རྗེས་སུ་འཇུག་པའི་ཕྱིར་དང་། སྔོན་མེད་པའི་རིས་་
མཐུན་པ་མ་སྐྱེས་པའི་ཕྱིར་རོ། །དེའི་ཕྱིར་ཇི་སྐད་སྨྲས་པའི་ཉེས་པར་
ཐལ་བར་མི་འགྱུར་རོ། །ཞེས་གསུངས་པའི་ཕྱིར། བཙུན་པ་མཐའ་
ཡས་གོ་ཆ་རང་གི་ལུགས་ལ།ཚེ་མ་ངེས་པར་འཕེན་ལ།རྐྱེན་མ་ཚང་བས་
འཆི་བར་འགྱུར་རོ། །ཞེས་ཟེར་རོ། །འདི་ལ་གང་སྤེལ་ལས། དེ་ལྟར་
འདོད་ན་ནི་ལོངས་སྤྱོད་ཟད་པ་ཁོ་ན་ལས་འཆི་བར་འགྱུར་གྱི། ཚེ་ཟད་
པ་ལས་ནི་མ་ཡིན་ཏེ། ནས་མུ་བཞིས་གནོད་པར་འགྱུར་རོ། །ཞེས་
གདགས་པ་ལས་ཚེ་ཟད་དེ་འཆི་བ་དང་། བསོད་ནམས་ཟད་ནས་འཆི་
402

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བ་གཉིས་ལ་མུ་བཞི་བཤད་པ་དང་འགལ་བར་གསུངས་སོ། །དེ་ལྟར་
ལུགས་ཐ་དད་པ་ལྔ་བྱུང་བ་ལས་སྐབས་འདིའི་རང་ལུགས་ནི་བྱེ་བྲག་
ཏུ་སྨྲ་བ་ལྟར་རོ། །སྐབས་འདིར་ཁ་ཅིག་ན་རེ།བྱེ་སྨྲའི་ལུགས་ལ་འཇོག་
རྒྱུའི་ཚེ་དེ་ནི་སྔ་མའི་ལས་ཀྱི་འཕངས་འབྲས་དང་། ད་ལྟ་ལྷུང་བཟེད་
སོགས་ཕུལ་བའི་མཐོང་ཆོས་ལས་ཀྱི་རྣམ་སྨིན་གཉིས་ཀ་ཡིན་ཟེར་བ་
ནི།འཐད་པ་མ་ཡིན་ཏེ། སྔ་མའི་ལས་ཀྱི་འཕངས་འབྲས་ཕྱི་མའི་མཐོང་
ཆོས་ལས་ཀྱིས་སླར་ཡང་འབྱིན་པར་ཁས་བླངས་པའི་ཕྱིར། དེ་ལྟར་ན་
གྲུབ་མཐའ་རང་གི་ལུགས་ལ་སྔོན་མའི་ལས་ཀྱིས་འཕངས་པའི་ཚེ་ཟད་
ན།ངེས་པར་འཆི་དགོས་པར་ཐལ། མཐོང་ཆོས་མྱོང་འགྱུར་གྱི་ལས་ཁོ་
ནའི་རྣམ་སྨིན་སྲོག་དབང་ཞིག་གཞི་མ་གྲུབ་པའི་ཕྱིར། འདོད་མི་ནུས་
ཏེ། མངོན་པའི་རྒྱན་ལས། དེ་ལ་ཚེ་ཟད་པ་དང་ཚེ་དང་བསོད་ནམས་
་་་་གཉིས་ཀ་ཟད་ནས་འཆི་བ་ནི་འཕགས་པ་ཚེ་ལ་དབང་འབྱོར་བ་
རྣམས་མ་གཏོགས་པ་ཚེ་སྲིང་བའི་ཐབས་མེད་དོ། །ཞེས་དང་།ཁ་ཅིག་
ན་རེ། དེ་ནི་མཐོང་ཆོས་ལས་ཀྱི་རྣམ་སྨིན་ཁོ་ན་ཡིན་ནོ་ཞེས་ཟེར་རོ། །
ཞེས་གསུངས་པའི་ཕྱིར།ཁྱབ་སྟེ།དེ་འདྲའི་སྲོག་དབང་མཐོང་ཆོས་ལས་
ཀྱི་རྣམ་སྨིན་ཁོ་ནར་འདོད་མཁན་དེ་ངོས་འཛིན་རྒྱུ་ཡོད་པའི་ཕྱིར།
གཞན་ཡང་།གང་སྤེལ་ལས།ལྷན་ཅིག་བྱེད་པའི་རྐྱེན་ལ་ལྟོས་པའི་ཕྱིར་
ཞེས་དང་། མདོ་ལས་འདས་པའི་ལས་ཁོ་ནའི་ནི་མ་ཡིན་ནོ། །ཞེས་
གསུངས་པས་ཡོ་བྱད་ཕུལ་བ་དང་འཕེན་བྱེད་ཀྱི་ལས་གཉིས་ཀའི་རྣམ་
སྨིན་དུ་བསྟན་ཏོ་ཟེར་བ་ཡང་མི་འཐད་དེ། སྲོག་དབང་ཡིན་ན་འཕེན་
བྱེད་ལས་ཀྱི་རྣམ་སྨིན་ཡིན་པས་མ་ཁྱབ་པར་མདོ་ལས་གསུངས་པར་
བཤད་པ་ཚིག་ལ་གསལ་ཞིང་། གང་སྤེལ་གྱིས་བསམ་གཏན་སྒོམ་པ་ཁོ་
ནའི་ཚེ་འཇོག་པ་མིན་གྱི། ལྷན་ཅིག་བྱེད་རྐྱེན་ཡོ་བྱད་ཕུལ་བ་སོགས་
403

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལའང་ལྟོས་པར་གསུངས་པ་ཡིན་ཏེ། གང་སྤེལ་ལས། གལ་ཏེ་བསམ་
གཏན་ལ་སོགས་པའི་སྟོབས་ཁོ་ན་ལས་ཡིན་པ་རིགས་མོད། ཅིའི་ཕྱིར་
ལྷུང་བཟེད་ལ་སོགས་པ་ལ་ལྟོས་ཞེ་ན། ལྷན་ཅིག་བྱེད་པའི་རྐྱེན་ལ་ལྟོས་
པའི་ཕྱིར་རོ། །ཞེས་གསལ་བར་གསུངས་པའི་ཕྱིར།ཡང་ཁོ་ན་རེ།སློབ་
དཔོན་ལུགས་ལ་ཚེ་རིང་དུ་བསྲིངས་པའི་དགྲ་བཅོམ་པའི་རྒྱུད་ལ།རྣམ་
སྨིན་དང་རྣམ་སྨིན་མ་ཡིན་པའི་སྲོག་གི་དབང་བོ་གཉིས་ཡོད་དེ། གང་
སྤེལ་ལས། སྔར་གྱི་རིས་མཐུན་པ་རྗེས་སུ་འཇུག་པའི་ཕྱིར་དང་། ཞེས་
གསུངས་པའི་ཕྱིར་ཟེར། འདི་ནི་ངོ་མཚར་བ་ཞིག་བཤད་པ་ཡིན་ཏེ།
གང་ཟག་གཅིག་གི་རྒྱུད་ལ་རྫས་རྒྱུན་མི་འདྲ་བའི་སྲོག་གི་དབང་བོ་
གཉིས་བཞག་པའི་ཕྱིར། གལ་ཏེ་དེ་གཉིས་ཀ་སྲོག་དབང་གཅིག་ཡིན་
ཟེར་ན།དེ་ནི་དེ་ལས་ཀྱང་མི་འཐད་དེ།འཕངས་འབྲས་ཀྱི་སྲོག་དབང་
དང་། ཏིང་འཛིན་བསྒོམས་པའི་སྟོབས་ཀྱིས་གྲུབ་པའི་སྲོག་དབང་
གཉིས་གཅིག་ཏུ་འདྲེས་པར་ཁས་བླངས་པའི་ཕྱིར། ཁྱོད་ལྟར་ན། ཚེ་
གཏོང་འཇོག་གི་སྐབས་ཀྱི་གཏོང་རྒྱུའི་ཚེ་དང་། འཇོག་རྒྱུའི་ཚེ་གཉིས་
ཀ་གཅིག་ཡིན་པར་ཐལ། བཤད་ཚུལ་དེ་དག་འཐད་པའི་ཕྱིར། འདོད་
ན། གང་དྲན་དྲན་ཡིན་པར་ཐལ། གཏོང་རྒྱུའི་ཚེ་ནི་བཞག་ལ། འཇོག་
རྒྱུའི་ཚེ་ནི་བཏང་བའི་ཕྱིར། དེས་ན་གང་སྤེལ་ལས་རིས་མཐུན་རྗེས་སུ་
འཇུག་པར་གསུངས་པ་ནི་རྟེན་དེའི་སྐལ་མཉམ་གྱི་རིས་མཐུན་ཡིན་གྱི།
འཕངས་འབྲས་ཀྱི་སྲོག་གི་རིས་མཐུན་མ་ཡིན་པའི་ཕྱིར། རང་འགྲེལ་
ལས། བསྟན་བཅོས་ལས་ནི་འདིའི་མིང་ལ་རིས་མཐུན་པ་ཞེས་འབྱུང་
ངོ་། །ཞེས་དང་། རྒྱལ་སྲས་མ་ལས། བསྟན་བཅོས་ཡེ་ཤེས་ལ་འཇུག་པ་
་སོགས་པ་ལས་ནི་རིས་མཐུན་པ་ཞེས་བྱ་བའི་མིང་འདིས་སེམས་
དང་ལྡན་པ་མ་ཡིན་པ་གང་ཡིན་པ་བསྟན་ཏོ། །འདིར་ནི་ཚིགས་སུ་
404―

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བཅད་པ་བསྡེབས་པ་དང་མཐུན་པར་སྐལ་བ་མཉམ་པ་ཉིད་ཅེས་བྱ་
བའི་མིང་འདིས་བསྟན་ཏོ། །ཞེས་གསུངས་པའི་ཕྱིར། ཁྱོད་ལྟར་ན་
སློབ་དཔོན་གང་སྤེལ་ལ་ནང་འགལ་ཡོད་པར་ཐལ།སྔོན་མེད་པའི་རིས་
མཐུན་པ་མ་སྐྱེས་པའི་ཕྱིར་རོ་ཞེས་ཀྱང་གསུངས་ལ། གནས་པའི་དུས་
ཀྱི་འཕེན་པ་སྔོན་མེད་པ་ནི། ཏིང་ངེ་འཛིན་གྱི་མཐུས་འཕེན་པར་བྱེད་
དེ། ཞེས་ཀྱང་གསུངས་པའི་ཕྱིར། རང་འགྲེལ་ལས་ཀྱང་། སྔོན་མེད་པ་
ཏིང་ངེ་འཛིན་ལས་སྐྱེས་པའི་འཕེན་པ་ནི་འཕེན་པར་བྱེད་དེ། དེ་ལྟ་
བས་ན་སྲོག་གི་དབང་བོ་དེ་ནི་རྣམ་པར་སྨིན་པ་མ་ཡིན་ལ། ཞེས་སློབ་
དཔོན་རང་གི་གསལ་བར་གསུངས་པ་ལ་སྙོན་མི་རིགས་པའི་ཕྱིར།དེའི་
རྒྱུད་ཀྱི་རྣམ་སྨིན་མ་ཡིན་པའི་སྲོག་གི་དབང་བོ་དེ་ཉིད། སྔོན་མེད་པ་
ཏིང་ངེ་འཛིན་གྱི་སྟོབས་ལས་གསར་དུ་བྱུང་བ་མིན་ན། སྔ་མའི་ལས་
ཀྱིས་འཕངས་པར་འདོད་དམ་ཅི། བྱས་པ་ལ་ཁོ་ན་རེ། དེ་ལྟར་ན་ཚེ་
འཕོས་པར་ཐལ་ཏེ སྔོན་མའི་ལས་ཀྱིས་འཕངས་པའི་སྲོག་དབང་
འགག་པ་དང་། སྔོན་མེད་པའི་སྲོག་དབང་གསར་དུ་གྲུབ་པའི་ཕྱིར་
ཟེར་ན། འདི་ནི་བཙུན་པ་མཐའ་ཡས་གོ་ཆས་བཀོད་པའི་རྩོད་པ་ཡིན་
ལ།དེའི་ལན་སློབ་དཔོན་གང་སྤེལ་གྱིས་གསུངས་པ་སྔར་ཡང་བྲིས་ཟིན་
མོད་ཀྱང་།ད་དུང་གསལ་བར་བརྗོད་ན།དེ་ལྟར་ན་ཡང་འཆི་འཕོ་བར་
ཐལ་བའི་སྐྱོན་མེད་དེ། རྟེན་དེའི་དྲོད་དང་རྣམ་ཤེས་གང་ལ་བརྟེན་
པའི་སྲོག་གི་དབང་བོ་བར་མ་ཆད་པར་འབྱུང་བའི་ཕྱིར་དང་། རྟེན་
དེའི་སྐལ་མཉམ་གྱི་རིས་མཐུན་ཡང་མ་དོར་བའི་ཕྱིར་རོ། །གཞན་དུ་
ན་བུད་མེད་སྐྱེ་བར་མཚན་གྱུར་པ་དང༌། སོ་སྐྱེ་འཕགས་པར་གྱུར་པ་
སོགས་ཀྱི་སྐབས་སུ་ཡང་སྔར་གྱི་བུད་མེད་དང་།སོ་སྐྱེ་སོགས་ཚེ་འཕོས་
པར་ཐལ་ལོ། །དགེ་བ་ཟག་བཅས་དང་མི་དགེ་བ་ནི་རྣམ་སྨིན་གྱི་
405

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འབྲས་བུ་དང་བཅས་པ་ཡིན་པས། དེ་གཉིས་གང་རུང་དུ་གྱུར་པའི་
དབང་བོ་དང་ཁམས་ལ་རྣམ་པར་སྨིན་བཅས་ཀྱི་དབང་བོ་དང་ཁམས་
ཞེས་བཤད་དོ།.།འབྲས་བུ་ཐ་མ་གཉིས་དགུས་འཐོབ། །ཅེས་་
གསུངས།འབྲས་བུ་བཞིའི་ཡས་མས་ཀྱི་ཐ་མ་གཉིས་བར་ཆད་མེད་ལམ་
གྱི་ངོ་བོར་གྱུར་པའི་དབང་བོ་བརྒྱད་དང་། རྣམ་གྲོལ་ལམ་གྱི་ངོ་བོར་
གྱུར་པའི་དབང་བོ་གཅིག་སྟེ་དགུས་འཐོབ་ཅིང་། གཞན་ལའང་ཅི་
རིགས་པར་སྦྱར་རོ། །བདེ་ལུས་ལྡན་ལ་བཞི་དག་དང་། །ཞེས་སོགས་
ཀྱི་སྐབས་སུ་ལུས་དབང་དང་ལྡན་ན་ངེས་ལྡན་གསུམ་དང་རང་ཉིད་
དེ་བཞི་ངེས་ཅན་དུ་ལྡན་པས་ཁྱབ་ལ། མིག་ལ་སོགས་པའི་དབང་བོ་
གཞན་ལྡན་པས་མ་ཁྱབ་ཅེས་གསུངས་པ་ཡིན་གྱི།ལུས་དབང་ལྡན་པའི་
གང་ཟག་ལ་བཞི་ལས་ལྷག་མི་ལྡན་པར་གསུངས་པ་མིན་ཏེ། ངེས་ལྡན་
དང་སྲིད་ལྡན་སོ་སོར་བཤད་པའི་དགོས་པ་ཡོད་པའི་ཕྱིར།ལུས་དབང་
ལྡན་ན། བདེ་དབང་ལྡན་པས་མ་ཁྱབ་སྟེ། གཟུགས་མེད་ནས་བསམ་
གཏན་བཞི་བར་སྐྱེ་མ་ཐག་པ་དེ་ཡིན་པའི་ཕྱིར།དེས་ན་མཐོང་ལམ་པ་
ལ་ཕོ་མོའི་དབང་བོ་གང་རུང་ཞིག་ལྡན་པས་ཁྱབ་ཀྱང་། ཕོ་དབང་ལྡན་
པས་ཀྱང་མ་ཁྱབ་ལ། མོ་དབང་ལྡན་པས་ཀྱང་མ་ཁྱབ་པ་ལ་དགོངས་
ནས། ཀུན་ཤེས་བྱེད་པའི་དབང་ལྡན་ལ། །བཅུ་གསུམ་དག་དང་ལྡན་
པ་ཡིན། །ཞེས་གསུངས་པ་ཡིན་ནོ། །བསགས་རྡུལ་ཕྲ་རབ་ཀྱི་ཚོགས་
པར་མ་གཏོགས་པའི་རྫས་རྡུལ་ཕྲ་རབ་ནི་མེད་པའི་ཕྱིར་ན། རྫས་རྡུལ་
ཕྲ་རབ་ཡན་འགར་བའི་སྐྱེ་ཚུལ་རྩ་འགྲེལ་ལས་མ་གསུངས་སོ། །དེའི་
ཕྱིར་བསགས་རྡུལ་ཕྲ་ཪབ་ནི་གཟུགས་ཐམས་ཅད་ཀྱི་ཆུང་ཐ་མིན་
ཡང་།འདུས་པའི་གཟུགས་ཐམས་ཅད་ཀྱི་ཆུང་ཐ་བསགས་རྡུལ་ཕྲ་རབ་
ཀྱི་སྐྱེ་ཚུལ་བཤད་པ་ཉིད་ཀྱིས་རང་གི་ཚོགས་པའི་རྫས་རྡུལ་ཕྲ་རབ་
406 --

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དག་གི་སྐྱེ་ཚུལ་ཡང་ཞར་ལ་གོ་བར་འགྱུར་རོ། །དེ་ཡང་རང་གི་ཚོགས་
པར་སྒྲ་དང་དབང་བོ་མེད་པའི་འདོད་པའི་བསགས་རྡུལ་ཕྲ་རབ་
གཅིག་སྐྱེ་བའི་ཚེ།ངེས་པར་འབྱུང་བཞིའི་རྡུལ་དང་གཟུགས་དྲི་རོ་རེག་
གི་རྫས་བཞི་སྟེ་རྫས་རྡུལ་ཕྲ་རབ་བརྒྱད་དང་ལྷན་ཅིག་ཏུ་སྐྱེ་དགོས་ཏེ།
བསགས་རྡུལ་ཕྲ་རབ་ཀྱི་ཚོགས་པའི་རྫས་རྡུལ་ཕྲ་རབ་དེ་རྣམས་ཕན་
ཚུན་ཁ་བྲལ་མི་རུང་བའི་ཕྱིར། དེའི་ཕྱིར་བསགས་རྡུལ་ཕྲ་རབ་ནི་
གཟུགས་ཅན་གཞན་གྱིས་གཞོམ་དུ་མེད་པ་ཡིན་ནོ། །དེ་ཡང་ཡིན་ཏེ།
ཁ་ཅིག་གིས།རྫས་རྡུལ་ཕྲ་རབ་ཆོས་ཅན།གཟུགས་སུ་རུང་བ་མ་ཡིན་ཏེ།
ཕྱོགས་ཀྱི་ཆ་ཤས་མེད་པའི་ཕྱིར། ཞེས་པའི་ལན་དུ་སློབ་དཔོན་གྱིས།
འདུས་པ་བསགས་རྡུལ་གྱི་ཚོགས་པར་མ་གཏོགས་པ་ལོགས་ཤིག་ཏུ་
རྫས་ཀྱི་རྡུལ་ཕྲ་རབ་མེད་ཅིང་། དེའི་ཚོགས་པའི་རྫས་རྡུལ་ཕྲ་རབ་དག་
ནི་ཚོགས་པ་དེ་ལ་བརྟེན་ནས་གནོད་པར་བྱེད་པ་དང་། ཐོགས་པའི་
གཟུགས་སུ་རུང་བ་ཡིན་ནོ་ཞེས་ལན་མཛད་པའི་ཕྱིར།རང་འགྲེལ་ལས།
འོ་ན་ནི་རྡུལ་ཕྲ་རབ་གཟུགས་མ་ཡིན་པར་འགྱུར་ཏེ། གཟུགས་སུ་མེད་
པའི་ཕྱིར་རོ། །རྡུལ་ཕྲ་རབ་ཀྱི་གཟུགས་གཅིག་པུ་ལོགས་ཤིག་ཏུ་གྱུར་
པ་ནི་མེད་པ་ཉིད་དོ། །འདུས་པ་ལ་གནས་པ་དེ་ལ་ནི་གཟུགས་སུ་
རུང་བ་ཉིད་དོ། །ཞེས་དང་།རྒྱལ་སྲས་མ་ལས།རྫས་ཀྱི་རྡུལ་ཕྲ་རབ་ཀྱི་
གཟུགས་ནི་གཟུགས་ཡིན་པར་མི་འགྱུར་རོ།།། ཅིའི་ཕྱིར་ཞེ་ན།
གཟུགས་སུ་མེད་པའི་ཕྱིར་ཏེ། ཆ་ཤས་མེད་པ་ཉིད་ཡིན་ན་གཟུགས་སུ་
མེད་པའི་ཕྱིར་རོ་སྙམ་དུ་བསམ་པའོ། །ཀླན་ཀ་འདི་ནི་རྫས་ཀྱི་རྡུལ་ཕྲ་
རབ་ནི་ཆ་ཤས་མེད་པ་ཡིན་པའི་ཕྱིར་གནོད་པར་བྱེད་པའི་གཟུགས་
སུ་རུང་བ་དང་ཚོགས་པའི་གཟུགས་སུ་རུང་བས་ཀྱང་གཟུགས་སུ་རུང་
བར་བྱ་བར་མི་ནུས་སོ། །ཞེས་ཕྱོགས་གཉིས་ཀ་ཉེ་བར་བཀོད་པ་ཡིན་
407

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནོ། །རྡུལ་ཕྲ་རབ་ཀྱི་གཟུགས་གཅིག་པུ་ལོགས་ཤིག་ཏུ་གྱུར་པ་ནི་མེད་
པ་ཉིད་དོ། །ཞེས་བྱ་བ་ལ། གཅིག་པུ་ཞེས་བྱ་བ་སྨོས་པ་རྫས་ཀྱི་རྡུལ་ཕྲ་
རབ་ཀྱི་གཟུགས་བསྟན་པའི་ཕྱིར་རོ། །ལོགས་ཤིག་ཏུ་གྱུར་པ་ནི།
འདུས་པ་ལ་གནས་པ་མ་ཡིན་པ་ཞེས་བྱ་བའི་ཐ་ཚིག་སྟེ། དེ་འདྲ་བ་དེ་
ནི་མེད་ཀྱི། འདོད་ན་དབང་བོ་མེད་པ་དང་། །སྒྲ་མེད་ཕྲ་རབ་རྡུལ་
རྫས་བརྒྱད། །ཅེས་བྱ་བ་ལ་སོགས་པ་འབྱུང་བའི་ཕྱིར་རྟག་ཏུ་འདུས་
པ་ལ་གནས་པ་ཡིན་ནོ། །འདུས་པ་ལ་གནས་པ་དེ་ལ་ནི་གཟུགས་སུ་
རུང་བ་ཉིད་དོ་ཞེས་པ་ནི།དོན་གྱིས་ན་འདི་སྐད་དུ་རྫས་ཀྱི་རྡུལ་ཕྲ་རབ་
ཀྱི་གཟུགས་འདུས་པ་ལ་གནས་པ་དེ་ལ་ནི་གཟུགས་སུ་རུང་བར་་་་
འགྱུར་ཏེ།གནོད་པར་བྱར་ཡོད་ཅིང་ཐོགས་པར་འགྱུར་རོ་ཞེས་བྱ་བར་
ཁས་བླངས་པ་ཡིན་ནོ། །ཞེས་གསུངས་པའི་ཕྱིར། འདི་དག་གྲུབ་་
མཐའ་རང་གི་འདོད་པ་དང་སྐབས་འདིའི་རང་ལུགས་སོ། །དེ་ལྟར་
ན་རྫས་ཀྱི་རྡུལ་ཕྲ་རབ་འདི་དག་ཁམས་དང་སྐྱེ་མཆེད་གང་དུ་འཇོག་
ཅེ་ན། གཟུགས་ཀྱི་སྐྱེ་མཆེད་ཀྱི་རྡུལ་ཕྲ་རབ་ནི་གཟུགས་ཀྱི་ཁམས་དང་
སྐྱེ་མཆེད་ཡིན་ལ། གཞན་དག་ལ་ཡང་དེས་མཚོན་ནས་ཤེས་པར་བྱ་སྟེ།
ཤེས་བྱེད་དང་བཅས་པ་གནས་དང་བོར་བཤད་ཟིན་ཏོ། །ཁ་ཅིག་ན་
རེ། བསགས་རྡུལ་ཕྲ་རབ་ནི་ཡན་ལག་གི་ཆ་དང་བཅས་ཀྱང་ཕྱོགས་ཀྱི་
ཆ་མེད་དེ། རྫས་རྡུལ་དང་ཆེ་ཆུང་མེད་པའི་ཕྱིར་རོ་ཞེས་གྲུབ་མཐའ་
རང་གི་ལུགས་ལ་བསགས་རྡུལ་ཕྲ་རབ་དང་རྫས་རྡུལ་ཕྲ་རབ་གཉིས་
ལ་ཆེ་ཆུང་མེད་པས། གཉིས་ཀ་ལ་ཕྱོགས་ཀྱི་ཆ་མེད་པར་མཚུངས་ཞེས་
ཟེར་རོ། །འདི་མི་འཐད་དེ།གང་སྤེལ་ལས།འདིར་ནི་རྫས་ཀྱི་རྡུལ་ཕྲ་་
རབ་ལ་མངོན་པར་འདོད་ཀྱི་འདུས་པའི་རྡུལ་ཕྲ་རབ་ནི་མ་ཡིན་ནོ།
དེ་ནི་ཆ་ཤས་དང་བཅས་པའི་ཕྱིར་རོ། །ཞེས་རྡུལ་ཕྲ་རབ་ཕན་ཚུན་
408

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཕྱོགས་གཅིག་གིས རེག་ན་ཕྱོགས་ཀྱི་ཆ་ཤས་དང་བཅས་པར་ཐལ་བ་
དང་། ཕྱོགས་ཐམས་ཅད་ནས་རེག་ན་འདྲེས་པར་འགྱུར་བ་སོགས་ཀྱི་
རྩོད་པའི་གཞིར་གྱུར་པའི་རྡུལ་ཕྲ་རབ་ནི། རྫས་རྡུལ་ཕྲ་རབ་ཡིན་གྱི་
བསགས་རྡུལ་ཕྲ་རབ་ནི་ཕྱོགས་ཆ་དང་བཅས་པ་ཡིན་པས་འདིའི་རྩོད་
གཞིར་འོང་དོན་མེད་པར་གསུངས་པའི་ཕྱིར། གཞན་དུ་ན་བསགས་
རྡུལ་ཕྲ་རབ་ཀྱང་གནོད་པར་བྱེད་པ་དང་། ཐོགས་པའི་གཟུགས་སུ་མི་
རུང་བའི་རྩོད་ལན་བྱེད་རིགས་པ་ལ། རྩ་འགྲེལ་མཁན་པོ་རྣམས་ཀྱིས་
ཅིའི་ཕྱིར་མ་བྱས། བསགས་རྫས་ཀྱི་རྡུལ་ཕྲ་རབ་གཉིས་ཀ་ཕྱོགས་ཀྱི་ཆ་
མེད་དུ་མཚུངས་ན། རྫས་རྡུལ་ཕྲ་རབ་བཞིན་དུ་བསགས་རྡུལ་ཕྲ་རབ་
ཀྱང་འདིའི་རྩོད་གཞིར་ཇི་ལྟར་མི་འགྱུར་ཏེ། གཉིས་ཀ་ཕྱོགས་ཀྱི་ཆ་
མེད་དུ་མཚུངས་པའི་ཕྱིར། བྱས་པ་ལ་ཁོ་ན་རེ། བསགས་རྡུལ་ཕྲ་རབ་
ཡན་ལག་གི་ཆ་དང་བཅས་པ་ཡིན་པ་དེའི་དོན་ཡིན་ཟེར། འདི་ནི་མ་
འབྲེལ་བ་སྨྲས་པ་ཡིན་ཏེ། དེ་ལྟར་ན་ཕྱོགས་སྔ་ཕྱི་གཉིས་ཀས་རྫས་རྡུལ་
ཕྲ་རབ་ལ་ཡན་ལག་གི་ཆ་ཡོད་མེད་བརྩད་པ་ཡིན་པར་ཐལ་ལོ། །རང་
འགྲེལ་ལས། གལ་ཏེ་རྡུལ་ཕྲ་རབ་ལ་ཕྱོགས་ཆ་ཐ་དད་པར་རྟོག་ན་ནི་
རེག་གམ་མ་རེག་ཀྱང་རུང་སྟེ། ཆ་ཤས་དང་བཅས་པ་ཉིད་དུ་ཐལ་བར་
འགྱུར་རོ། །ཞེས་དང་།གང་སྤེལ་ལས།ཕྱོགས་ཆོས་ཐ་དད་པ་ནི་ཕྱོགས་
ཐ་དད་པ་སྟེ།ཞེས་གསུངས་པའི་ཕྱིར་དང་།འདི་ལས་ལྷག་པའི་གསལ་
བར་གསུངས་ཚུལ་མེད་པའི་ཕྱིར།གཞན་ཡང་།རང་འགྲེལ་ལས།ཐམས་
ཅད་པའི་ཕྲ་བའི་གཟུགས་ནི་བསགས་རྡུལ་ཕྲ་རབ་ཅེས་བྱ་སྟེ། དེ་ལས་
་་་་་་་་་ཆེས་ཆུང་བར་ནི་མི་མངོན་ནོ། །ཞེས་པས་ཀྱང་བསགས་པའི་
གཟུགས་ཐམས་ཅད་ཀྱི་ཆུང་ཐ་བསགས་རྡུལ་ཕྲ་རབ་ཡིན་པར་སྟོན་པ་
ཡིན་གྱི།བསགས་རྡུལ་ཕྲ་རབ་ལས་ཆུང་བའི་གཟུགས་མེད་པར་བསྟན་
409

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་མིན་ཏེ། འདིའི་ཐད་ཀྱི་རྒྱལ་སྲས་མ་ལས། ཐམས་ཅད་པས་ཕྲ་བའི་
གཟུགས་ནི་རྡུལ་ཕྲ་རབ་ཅེས་བྱ་བ་ནི་རྫས་ཀྱི་རྡུལ་ཕྲ་རབ་མ་ཡིན་
པའོ། །གང་ལ་ཤར་དང་ནུབ་ཀྱི་ཆ་མེད་པ་གཟུགས་ཐམས་ཅད་པས་
ཆུང་བ་དེ་ནི་རྫས་ཀྱི་རྡུལ་ཕྲ་རབ་ཅེས་བྱ་བར་འདོད་དོ། །དེ་ལས་
ཁྱད་པར་དུ་བྱ་བའི་ཕྱིར་བསགས་པའི་རྡུལ་ཕྲ་རབ་ཅེས་བྱ་བ་སྨྲས་
སོ། །ཞེས་བསགས་རྡུལ་ཕྲ་རབ་ནི་རྫས་རྡུལ་ཕྲ་རབ་མ་ཡིན་པའི་
གཟུགས་ཐམས་ཅད་ཀྱི་ཆུང་ཐ་ཡིན་ཀྱང་།གཟུགས་ཐམས་ཅད་པས་ཕྲ་
བ་མིན་ཏེ། གཟུགས་ཐམས་ཅད་པས་ཕྲ་བ་དང་ཤར་ལ་སོགས་པའི་
ཕྱོགས་ཀྱི་ཆ་མེད་པའི་གཟུགས་ནི་རྫས་རྡུལ་ཕྲ་རབ་ཁོ་ན་ཡིན་ཞེས་
ཤིན་ཏུ་གསལ་བར་གསུངས་པའི་ཕྱིར།གང་སྤེལ་ལས་ཀྱང་།འདུས་པའི་
རྡུལ་ཕྲ་རབ་ནི། གང་ལས་ཆེས་ཕྲ་བའི་འདུས་པ་གཞན་མེད་པའོ། །
ཞེས་དང་།མངོན་པའི་རྒྱན་ལས།བསགས་པའི་རྡུལ་ཕྲན་དེ་ནི་དེ་ལས་
ཕྲ་བའི་འདུས་པ་གཞན་མེད་པའོ། །ཞེས་བསགས་རྡུལ་ཕྲ་རབ་ལས་
ཕྲ་བའི་འདུས་པའི་གཟུགས་གཞན་མེད་ཅེས་འདུས་པའི་གཟུགས་
དམིགས་ཀྱིས་བཀར་བའི་རྒྱུ་མཚན་ཡོད་པའི་ཕྱིར། འདུས་པའི་་་་
གཟུགས་ནི་བསགས་པའི་གཟུགས་ཞེས་པ་སྟེ།རྡུལ་ཕྲ་རབ་འདུས་ཤིང་
བསགས་པའི་གཟུགས་ཡིན་པས་ན་དེ་སྐད་བཤད་དོ། །གཞན་ཡང་།
བསགས་རྡུལ་ཕྲ་ཪབ་ཆོས་ཅན། རྫས་རྡུལ་ཕྲ་རབ་ཡིན་པར་ཐལ།
གཟུགས་ཐམས་ཅད་པས་ཕྲ་བ་དང་ཕྱོགས་ཆ་མེད་པའི་རྡུལ་ཕྲ་རབ་
ཡིན་པའི་ཕྱིར།ཁྱབ་སྟེ།མངོན་པའི་རྒྱན་ལས།རྫས་ཀྱི་རྡུལ་ཕྲན་ནི་ཤར་
ལ་སོགས་པའི་ཆ་མེད་པའོ། །ཞེས་དང་།རྒྱལ་སྲས་མ་ལས།གང་ལ་ཤར་
དང་ནུབ་ཀྱི་ཆ་མེད་པ་གཟུགས་ཐམས་ཅད་པས་ཆུང་བ་དེ་ནི། རྫས་ཀྱི་
རྡུལ་ཕྲ་རབ་ཅེས་བྱ་བར་འདོད་དོ། །ཞེས་གསུངས་པའི་ཕྱིར། ས་མང་
410

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལ་སོགས་ཐ་དད་ཕྱིར། །ཞེས་བྱུང་། སྐབས་འདིར་སེམས་ཀྱི་ས་མང་
བཅུ། དགེ་བའི་ས་མང་བཅུ། ཉོན་མོངས་ཆེན་པོའི་ས་པ་དྲུག་མི་དགེ་
བའི་ས་པ་གཉིས།ཉོན་མོངས་ཆུང་ངུའི་ས་པ་བཅུ།སེམས་བྱུང་མ་ངེས་
པ་བརྒྱད་དེ་སེམས་བྱུང་རྫས་ཡོད་པ་ཞེ་དྲུག་གསུངས་སོ། །དེ་དག་
ལས་གཞན་རྣམས་འདིར་གསལ་ཞིང་མ་ངེས་པ་བརྒྱད་ནི། རྟོག་དང་
དཔྱོད་དང་འགྱོད་པ་དང་། །གཉིད་དང་ཁོང་ཁྲོ་ཆགས་རྣམས་
དང་། །ང་རྒྱལ་ཐེ་ཚོམ་ཞེས་བྱ་བ། །བརྒྱད་ནི་ངེས་པ་མིན་པར་་
བཤད། ཅེས་སློབ་དཔོན་དབྱིག་ཤེས་ཀྱིས་སྡོམ་དུ་མཛད་པ་ལྟར་རོ། །
ཞེ་དྲུག་པོ་འདི་རྣམས་ནི་སེམས་བྱུང་རྫས་ཡོད་པ་ཁོ་ན་ཡིན་ལ། དེའི་
ཕྱིར་སེམས་ཀྱི་ས་མང་གི་བློ་གྲོས་ནི་ཤེས་རབ་ཡིན་པས། དགེ་བའི་ས་
མང་དུ་གཏི་མུག་མེད་པའི་དགེ་རྩ་མ་བགྲང་སྟེ།གནད་སྒྲོན་ལས།གཏི་
མུག་མེད་པ་ཡང་ཡོད་མོད་ཀྱི། དེ་ཡང་ཤེས་རབ་སྟེ། ས་མང་བོ་བར་
བཤད་དོ། །ཞེས་གསུངས་པའི་ཕྱིར། ད་ནི་སེམས་བྱུང་འདི་དག་གི་ངོ་
བོ་ཙམ་ཞིག་རང་འགྲེལ་ལྟར་བཤད་པར་བྱ་སྟེ། ཚོར་བ་ནི་བདེ་སྡུག་
བར་མ་ཅི་རིགས་ཉམས་སུ་མྱོང་བའོ། །སེམས་པ་ནི་སེམས་མངོན་
པར་འདུ་བྱེད་པ་སྟེ་ཡུལ་ལ་གཡོ་བར་བྱེད་པའོ། །འདུ་ཤེས་ནི་ཡུལ་ལ་
མཚན་མར་འཛིན་པའོ། །འདུན་པ་ནི་ཡུལ་དེ་ཉིད་བྱེད་འདོད་་་་་
པའོ། །རེག་པ་ནི་ཡིད་དབང་རྣམ་ཤེས་གསུམ་འདུས་ནས་ཡུལ་གྱི་
འགྱུར་བ་ཡོངས་སུ་དཔྱོད་པའོ། །བློ་གྲོས་ནི་ཤེས་རབ་བོ། དྲན་པ་ནི་
དམིགས་པ་མི་བརྗེད་པའོ། །ཡིད་བྱེད་ནི་སེམས་ཡུལ་ལ་གཏོད་པར་
བྱེད་པའོ། །མོས་པ་ནི་ཡུལ་དེ་ཉིད་འདོད་པའོ། །ཏིང་ངེ་འཛིན་ནི་
སེམས་རྩེ་གཅིག་པའོ། །བཅུ་བོ་འདི་ལ་སེམས་ཀྱི་ས་མང་ཞེས་བྱ་སྟེ།
རང་དང་རིས་འདྲ་བའི་སེམས་བྱུང་སེམས་ཐམས་ཅད་ཀྱི་འཁོར་དུ་
411

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འབྱུང་བའི་སེམས་བྱུང་ཡིན་པའི་ཕྱིར། དད་པ་ནི་སེམས་ཉོན་མོངས་
པས་རྙོག་པ་དང་བྲལ་བར་བྱེད་པའི་དད་པའོ། །འདི་ལ་བུ་ཆུང་མ་ལ་
ཡིད་རྟོན་པ་ལྟ་བུའི་ཡིད་ཆེས་ཀྱི་དད་པ། སྐྱེས་བུ་ཆགས་ལྡན་བུད་མེད་
ལ་ཆགས་པ་ལྟ་བུའི་དང་བའི་དད་པ། གླང་ཆེན་པད་མཚོར་འཇུག་པ་
ལྟ་བུའི་མངོན་འདོད་ཀྱི་དད་པ་དང་གསུམ་མོ། །བག་ཡོད་ནི་སྒོ་་
གསུམ་བག་མེད་པ་ལས་ལོག་སྟེ་དགེ་བའི་ཆོས་རྣམས་སྒོམ་པའོ། །
ཤིན་སྦྱངས་ནི་སེམས་ལས་སུ་རུང་བ་ཉིད་དོ། །བཏང་སྙོམས་ནི་་་
སེམས་རྣལ་དུ་འདུག་པའོ། །ངོ་ཚ་ཤེས་པ་ནི་རང་ཉིད་རྒྱུ་མཚན་དུ་
བྱས་ནས་ཉེས་སྤྱོད་ལ་འཛེམ་པའོ། །ཁྲེལ་ཡོད་པ་ནི་གཞན་རྒྱུ་མཚན་
དུ་བྱས་ནས་ཉེས་སྤྱོད་ལ་འཛེམ་པའོ། །རྩ་བ་གཉིས་ནི་འདོད་ཆགས་
དང་ཞེ་སྡང་མེད་པའི་དགེ་རྩ་གཉིས་སོ། །རྣམ་པར་མི་འཚེ་བ་ནི་
གཞན་ལ་ཐོ་མི་འཚམས་པའོ། །བརྩོན་འགྲུས་ནི་དགེ་བ་ལ་སྤྲོ་བའོ། །
བཅུ་བོ་འདི་ལ་དགེ་བའི་ས་མང་ཞེས་བྱ་སྟེ། རང་དང་རིས་འདྲ་བའི་
སེམས་བྱུང་དགེ་སེམས་ཐམས་ཅད་ཀྱི་འཁོར་དུ་འབྱུང་ལ། དེ་ལས་
གཞན་པའི་སེམས་ཀྱི་འཁོར་དུ་མི་འབྱུང་བའི་སེམས་བྱུང་ཡིན་པའི་
ཕྱིར།རྨོངས་པ་ནི་མ་རིག་པའོ། །བག་མེད་ནི་སྒོ་གསུམ་ཉེས་སྤྱོད་ལས་
མི་ཟློག་པ་སྟེ་བག་ཡོད་ཀྱི་མི་མཐུན་ཕྱོགས་སོ། །ལེ་ལོ་ནི་བརྩོན་འགྲུས་
ཀྱི་མི་མཐུན་ཕྱོགས་སོ། །མ་དད་པ་ནི་དད་པའི་མི་མཐུན་ཕྱོགས་་
སོ། །རྨུགས་པ་ནི་ལུས་སེམས་ལྕི་ཞིང་ལས་སུ་མི་རུང་བའོ། །རྒོད་པ་
ནི་སེམས་གཡེང་ཞིང་འཕྲོ་བར་བྱེད་པའོ། །དྲུག་པོ་འདི་ལ་ཉོན་་་
མོངས་ཆེན་པོའི་ས་མང་ཞེས་བྱ་སྟེ། རང་དང་རིས་འདྲ་བའི་སེམས་
བྱུང་ཉོན་མོངས་ཅན་གྱི་སེམས་ཐམས་ཅད་ཀྱི་འཁོར་དུ་འབྱུང་ལ། དེ་
ལས་གཞན་པའི་སེམས་ཀྱི་འཁོར་དུ་མི་འབྱུང་བའི་སེམས་བྱུང་ཡིན་
412 ―

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་ཕྱིར།ངོ་ཚ་མེད་པ་དང་ཁྲེལ་མེད་པ་ནི་སྔར་བཤད་པའི་ངོ་ཚ་ཁྲེལ་
ཡོད་ཀྱི་མི་མཐུན་ཕྱོགས་སོ། །ཡང་ན། མ་གུས་ངོ་ཚ་མེད་ཁྲེལ་མེད། །
ཁ་ན་མ་ཐོ་འཇིགས་མི་ལྟ། །ཞེས་ཡོན་ཏན་དང་ཡོན་ཏན་ཅན་ལ་མི་
གུས་པ་ནི་ངོ་ཚ་མེད་པ་དང་།ཁ་ན་མ་ཐོ་བ་ལ་འཇིགས་པར་མི་ལྟ་བ་ནི་
ཁྲེལ་མེད་ཀྱི་ངོ་བོར་གསུངས་པ་ལྟར་རོ། །འདི་གཉིས་ལ་མི་དགེ་བའི་
ས་མང་ཞེས་བྱ་སྟེ། རང་དང་རིས་འདྲ་བའི་སེམས་བྱུང་མི་དགེ་བའི་
སེམས་ཐམས་ཅད་ཀྱི་འཁོར་དུ་འབྱུང་ལ།དེ་ལས་གཞན་པའི་སེམས་ཀྱི་
འཁོར་དུ་མི་འབྱུང་བའི་སེམས་བྱུང་ཡིན་པའི་ཕྱིར། ཁྲོ་བ་ནི་ཞེ་སྡང་
དང་རྣམ་འཚེ་ལས་གཞན་དུ་གྱུར་པའི་འདིས་བདག་ལ་གནོད་པ་བྱས་
སོ་ཞེས་སོགས་ཡིད་དུ་བཟུང་ནས་སེམས་འཁྲུགས་པར་བྱེད་པ་སྟེ།རང་
འགྲེལ་ལས།ཁྲོ་བ་ནི་གནོད་སེམས་དང་རྣམ་འཚེ་མ་གཏོགས་པ་སེམས་
ཅན་དང་སེམས་ཅན་མ་ཡིན་པ་ལ་ཀུན་ནས་མནར་སེམས་པ་གང་
ཡིན་པའོ། །ཞེས་སོ། །འཁོན་འཛིན་ནི་གཞན་གྱིས་གནོད་པ་བྱས་པ་
སོགས་ལ་མི་བཟོད་པར་རྒྱུན་ཆགས་སུ་ཡིད་ལ་འཛིན་པའོ། །གཡོ་ནི་
སེམས་གྱ་གྱུ་བ་སྟེ་ཉེས་པ་ཐབས་ཀྱིས་སྦས་པའོ། །སེམས་གྱ་གྱུ་བ་ནི་
སེམས་མི་དྲང་བ་ལ་སྙིང་བོ་ཀུན་བཏུས་ལས་བཤད་དོ། །ཕྲག་དོག་ནི་
གཞན་གྱི་ཕུན་ཚོགས་ལ་མི་བཟོད་པའོ། །འཚིག་པ་ནི་སྡིག་པ་ལ་་
མངོན་པར་ཞེན་པ་སྟེ།རང་འགྲེལ་ལས།འཚིག་པ་ནི་ཁ་ན་མ་ཐོ་བ་དང་
བཅས་པའི་དངོས་པོ་དམ་དུ་འཛིན་པ་སྟེ། གང་གིས་རིགས་པར་་་
གདམས་པ་མི་འཛིན་པའོ། །ཞེས་སོ། །འཆབ་པ་ནི་ཁ་ན་མ་ཐོ་བ་
སྦེད་པའམ་མཁྱུད་པའོ། །སྙིང་བོ་ཀུན་བཏུས་ལས། ཁ་ན་མ་ཐོ་བརྗོད་
པར་བྱ་བ་དགེ་བ་སྟེ། བརྗོད་པར་བྱ་བའི་ཕྱིར་རོ། བརྗོད་པར་བྱ་བ་མ་
ཡིན་པ་ནི་ཁ་ན་མ་ཐོ་བ་སྟེ།། ཚུལ་ཁྲིམས་དང་འཚེ་བ་དང་ལྟ་བ་ལོག་
413

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པར་ཞུགས་པའོ། །དེ་སྦེད་ཅིང་མཁྱུད་པའི་རྒྱུ་འཆབ་པ་སྟེ། སྡིག་པ་
ནང་དུ་སྦེད་ཅིང་ཕྱི་རོལ་ལ་གཙང་བ་ལྟར་སྟོན་ཅེས་བྱ་བའི་ཐ་ཚིག་གོ།
ཞེས་སོ། །སེར་སྣ་ནི་ཆོས་དང་ཟང་ཟིང་གི་དངོས་པོ་སོགས་གཞན་ལ་
གཏོང་མི་ནུས་པར་དམ་པོར་འཛིན་པའོ། །སྒྱུ་ནི་གཞན་འདྲིད་པར་
བྱེད་པ་སྟེ།རྙེད་བཀུར་སོགས་ལ་ཆགས་ནས་བཟང་བོར་བརྫུས་ཏེ་ཡོན་
ཏན་ཡོད་པ་ལྟར་འཆོས་པའོ། །རྒྱགས་པ་ནི་རང་གི་རིགས་གཟུགས་
ཐོས་པ་ལང་ཚོ་ལོངས་སྤྱོད་སོགས་ལ་དམིགས་ནས་སེམས་ཡོངས་སུ་
གཏུགས་པར་བྱེད་པའོ། །རྣམ་འཚེ་ནི་གཞན་ལ་གནོད་པར་བྱེད་པ་
སྟེ།རང་འགྲེལ་ལས།ཐོ་འཚམས་པ་སྟེ།ཞེས་སོ། །བཅུ་བོ་འདི་དག་ལ་
ནི། ཚོགས་དྲུག་ལས་ཡིད་ཀྱི་རྣམ་ཤེས་ཁོ་ན་དང་མཚུངས་པར་ལྡན་
པས་ན། འབྱུང་ས་རྟེན་གྱིས་ཆུང་བ་དང་། རྩ་ཉོན་དྲུག་ལས་མ་རིག་པ་
ཙམ་དང་མཚུངས་པར་ལྡན་པས་ན།མཚུངས་ལྡན་གྲོགས་ཀྱིས་ཆུང་བ་
དང་།སྒོམ་སྤང་ཁོ་ན་ཡིན་པས་ན་སྤང་བྱ་རིས་ཀྱིས་ཆུང་བ་ཞེས་བཤད་
དོ། །ང་རྒྱལ་དང་རྒྱགས་པའི་ཁྱད་པར་ནི།རང་འགྲེལ་ལས།ཕ་རོལ་བོ་
ལས་གང་ཡང་རུང་བའི་ཁྱད་པར་ཞིག་ཡོངས་སུ་བརྟགས་ནས་སེམས་
ཁེངས་པ་ནི་ང་རྒྱལ་ལོ། །རྒྱགས་པ་ནི་རང་གི་ཆོས་རྣམས་ཁོ་ན་ལ་
ཆགས་པའི་སེམས་ཡོངས་སུ་གཏུགས་པ་གང་ཡིན་པའོ། །ཞེས་་་་་་་
གསུངས་སོ། །མ་ངེས་པའི་སེམས་བྱུང་རྣམས་ནི་སྡེ་ཚན་འདི་དག་
གང་དུ་ཡང་མ་ངེས་པའི་ཕྱིར་ན་དེ་སྐད་བཤད་དོ། །ཞེ་དྲུག་པོ་དེ་
དག་ལས་ས་མང་དང་བོ་བཞི་དང་མ་ངེས་པའི་རྟོག་དཔྱོད་ཁྲོ་ཆགས་
བཞི་སྟེ་སོ་གཉིས་ནི། རྣམ་ཤེས་ཚོགས་དྲུག་གི་འཁོར་དུ་འགྲོ་ཞིང་དེ་
ལས་ཚོར་བ་དང་ཁྲོ་ཆགས་ལས་གཞན་ཉེར་དགུ་ནི་ཚོར་བ་ལྔ་ག་དང་
མཚུངས་ལྡན་དུ་འགྲོའོ། །སེམས་བྱུང་རྫས་བཏགས་ཀྱི་ཁྱད་པར་ནི།
- 414

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མངོན་པའི་རྒྱན་ལས། གང་ཞིག་རང་གི་ངོ་བོ་ལོགས་སུ་གྲུབ་པ་ནི་རྫས་
ཡོད་དང་། གང་ཞིག་ལས་རང་བཞིན་ལོགས་སུ་གྲུབ་པ་མེད་པ་ལོགས་
སུ་བརྗོད་པ་ནི་བཏགས་ཡོད་ཡིན་ནོ། །ཞེས་སྐབས་འདིའི་སེམས་
བྱུང་རྫས་བཏགས་ཀྱི་དོན་གསུངས་པ་ལྟར་ཡིན་པས།འདི་ནི་མཆིམས་
འཇམ་དཔལ་དབྱངས་ཀྱི་རང་ལུགས་སོ། །དེ་ཡང་དཔེར་ན། ངོ་བོ་
ཤེས་རབ་ཡིན་པ་ལ་མིང་གཞན་དུ་བཏགས་པ་ལྟ་བ་དང་གཏི་མུག་
མེད་པའི་དགེ་རྩ་ལྟ་བུ། ངོ་བོ་ཏིང་འཛིན་ཡིན་ཡང་མིང་གཞན་དུ་
བཏགས་པ་རྣམ་གཡེང་ལྟ་བུ་ཡིན་པས་གཞན་ལའང་ཤེས་པར་
བྱའོ། །དེའི་གོང་དུ་རྣམ་པར་མི་འཚེ་བ་དང་རྣམ་འཚེ་གཉིས་ཀ་ཞེ་
སྡང་མེད་པ་དང་། ཁོང་ཁྲོ་ལ་བཏགས་པར་བྱས་ན་འཐད་དེ། ཞེས་པ་
ནས་བྱེ་བྲག་ཏུ་སྨྲ་བ་ལྟར་ན་བཏགས་ཡོད་དགུར་བྱས་ན་འཐད་པར་
སེམས་སོ། །ཞེས་པའི་མཚན་དུ་ཞིག་འདུག་པ་གཞན་ཞིག་གིས་་་་་
བཅུག་པ་ཡིན་པར་མངོན་ཏེ། གཞུང་རང་གི་དཀྱུས་ན།ལྷག་མ་བདུན་
བཏགས་ཡོད་ཡིན་ཏེ། ཞེས་དང་། སྔ་རབས་པ་དག་འཆད་མོད་ཀྱི་
ལེགས་པར་དཔྱད་ན་གཞི་ཕྲན་ཚེགས་ལས་འབྱུང་བའི་མི་དགའ་བ་
དང་སེམས་ཞུམ་པ་དང་། ཞེས་སོགས་ཀྱིས་སྔ་རབས་པ་དག་གིས་་
འདིར་གསུངས་པའི་སེམས་བྱུང་ཞེ་དྲུག་པོ་ཐམས་ཅད་རྫས་ཡོད་དུ་
ཁས་བླངས་པ་མ་བཀག་པར། ཕྲན་ཚེགས་ལས་གསུངས་པའི་སེམས་
བྱུང་ཉེར་བཞི་རྫས་ཡོད་དུ་བཤད་པ་ཁོ་ན་ལ་དགག་པ་བྱས་པའི་རྒྱུ་
མཚན་ཡོད་པའི་ཕྱིར། དེས་ན་མཚན་བུ་འདི་ནི་གཞུང་གི་དཀྱུས་དང་
མི་མཐུན་ཏེ། འདོད་པའི་དགེ་བའི་སེམས་ལ་ནི། །རྟོག་དང་དཔྱོད་
དང་བཅས་པའི་ཕྱིར། །སེམས་ལས་བྱུང་བ་ཉི་ཤུ་གཉིས། །ཞེས་པའི་
ཐད་དུ་རྣམ་པར་མི་འཚེ་བ་དང་ཞེ་སྡང་མེད་པའི་དགེ་རྩ་གཉིས་སོ་
་་415

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སོར་བགྲངས་ནས་འདོད་པའི་དགེ་སེམས་ཀྱི་འཁོར་དུ་སེམས་བྱུང་ཉི་
ཤུ་རྩ་གཉིས་སོགས་འབྱུང་བར་གསུངས་པའི་ཕྱིར་དང་། ཉོན་མོངས་
ཅེས་
བཞི་དང་ཁྲོ་སོགས་དང་། །འགྱོད་པ་དང་ནི་ཉི་ཤུ་གཅིག །
པའི་ཐད་དུ་ཡང་རྣམ་འཚེ་དང་མཚུངས་ལྡན་དུ་སོང་བའི་སེམས་ཀྱི་
འཁོར་དུ་ཁོང་ཁྲོ་མི་འབྱུང་བ་དང་ཁོང་ཁྲོ་དང་མཚུངས་པར་ལྡན་
པའི་སེམས་ཀྱི་འཁོར་དུ་རྣམ་འཚེ་མི་འབྱུང་བར་གསུངས་པའི་ཕྱིར།
དེས་ན་མཆིམས་འཇམ་པའི་དབྱངས་ལ་འཁྲུལ་བ་རགས་པ་འདི་ལྟ་བུ་
འབྱུང་བའི་གནས་མེད་དོ། །གཏི་མུག་མེད་པའི་དགེ་རྩ་དང་།རྩ་ཉོན་
གྱི་ལྟ་བ་དང་།ཤེས་བཞིན་མ་ཡིན་པ་དང་།བརྗེད་ངེས་དང་།རྣམ་གཡེང་
དང་ཚུལ་མིན་ཡིད་བྱེད་དང་། ལོག་མོས་ཏེ་བདུན་ནི་བཏགས་ཡོད་དུ་
གསུངས་ལ། དེའི་རྒྱུ་མཚན་ཡང་དང་བོ་གསུམ་ནི་ཤེས་རབ་ཡིན་པའི་
ཕྱིར་དང་།ཕྱི་མ་བཞི་ནི་རིམ་པ་བཞིན་དྲན་པ་དང་ཏིང་ངེ་འཛིན་དང་
ཡིད་བྱེད་དང་མོས་པ་ཡིན་པའི་ཕྱིར་རོ། །དེ་ཡང་ཡིན་ཏེ།མངོན་པའི་
རྒྱན་ལས།ཉོན་མོངས་ཅན་དང་མཚུངས་པར་ལྡན་པའི་ཤེས་རབ་ཁོ་ན་
ཤེས་བཞིན་མ་ཡིན་པ་ཡིན་ལ། ཞེས་གསུངས་པའི་ཕྱིར། ལ་ལ་དག་ཏུ་
འགྱོད་པ་བསྣན། །ཞེས་དང་།གཉིད་ནི་ཀུན་ལ་མི་འགལ་ཕྱིར། །གང་
ལ་ཡོད་པ་དེར་བསྣན་ནོ། །ཞེས་འབྱུང་བས་འདོད་པའི་དགེ་སེམས་
ཁ་ཅིག་གི་འཁོར་དུ་སེམས་བྱུང་ཉེར་གསུམ་དང་ཉེར་བཞི་ཡང་འབྱུང་
བ་སྲིད་དོ། །འགྱོད་པ་ལ་དགེ་མི་དགེ་གང་རུང་དུ་ངེས་པའི་ཕྱིར་ལུང་
མ་བསྟན་གྱི་སེམས་ཀྱི་འཁོར་དུ་མི་འབྱུང་ངོ་། །མངོན་པ་ཀུན་བཏུས་
ལྟར་ན་སེམས་བྱུང་ང་གཅིག་ཡོད་པ་ལས།ཀུན་འགྲོ་ལྔ།ཡུལ་ངེས་ལྔ།ལྟ་
བ་ལས་གཞན་པའི་རྩ་ཉོན་ལྔ། དགེ་བ་བཅུ་གཅིག་ལས་གཏི་མུག་མེད་
པ་དང་བག་ཡོད་དང་བཏང་སྙོམས་དང་རྣམ་པར་མི་འཚེ་བ་མ་་་་
416

ཆོས་མངོན་པ་མཛོད་ཀྱི་ཟུར་མཆན་ཆེན་མོ།་
གཏོགས་པའི་ལྷག་མ་བདུན་ཏེ་ཉེར་གཉིས་ནི་རྫས་ཡོད་དང་། གཞན་
ཉེར་དགུ་ནི་བཏགས་ཡོད་དུ་གསུངས་སོ། །ཐོབ་པ་ཞེས་བྱ་བ་འདི་ཇི་
ལྟ་བུ།དེ་ཡོད་པ་གང་ལས་ཤེས་ཞེ་ན།རང་གི་ཐོབ་བྱའི་ཆོས་དེ་ཉིད་ལྡན་
པར་བྱེད་པའི་ལྡན་མིན་འདུ་བྱེད་ཀྱི་རྫས་ཞིག་ལ་ཐོབ་པ་ཞེས་ཟེར་ལ།
དེ་ཡང་དཔེར་ན། ཐོབ་བྱའི་ཆོས་ནི་ཁལ་ལྟ་བུ་དང་། ཐོབ་པ་ནི་དེ་ཉིད་
དམ་པོར་འཛིན་པའི་ཐག་པ་ལྟ་བུ་ཡིན་པར་བཤད་དོ། །དེ་ལྟ་བུའི་
ཐོབ་པ་ཡོད་པར་ལུང་དང་རིགས་པ་ལས་ཤེས་ཏེ། མདོ་ལས། མི་སློབ་
པའི་ཆོས་བཅུ་བོ་འདི་དག་བསྐྱེད་ཅིང་སོ་སོར་ཐོབ་པ་ལས་ཀུན་ཏུ་
ལྡན་པས་ན་ཡན་ལག་ལྔ་རྣམ་པར་སྤངས་པའི་འཕགས་པར་འགྱུར་
རོ། །ཞེས་གསུངས་པའི་ཕྱིར་དང་།རིགས་པས་ཀྱང་འགྲུབ་སྟེ།ཐོབ་པ་
མེད་ན་འཕགས་པས་འཇིག་རྟེན་པའི་ཐུགས་མངོན་དུ་མཛད་པའི་ཚེ་
རྟོགས་པ་ལས་ཉམས་པར་ཐལ་ཏེ། དེའི་ཚེ་ཐོབ་པ་ལས་གཞན་ལམ་
བདེན་གང་ཡང་མེད་པ་སོ་སྐྱེ་དང་མཚུངས་པའི་ཕྱིར།རང་འགྲེལ་ལས།
ཐོབ་པ་ཞེས་བྱ་བའི་རྫས་གཞན་ཅུང་ཟད་ཅིག་ཡོད་དོ་ཞེས་བྱ་བ་འདི་
གང་ལས། སྨྲས་པ་མདོ་ལས་ཏེ། ཞེས་དང་། ཐོབ་པ་མེད་ན་འཇིག་རྟེན་
པའི་ཡིད་དང་ལྡན་པའི་འཕགས་པ་དང་སོ་སོའི་སྐྱེ་བོ་རྣམས་ལ་འདི་
དག་ནི་འཕགས་པའོ། །འདི་དག་ནི་སོ་སོའི་སྐྱེ་བོའོ། ཞེས་རྣམ་པར་
བཞག་པར་མི་འགྱུར་རོ། །ཞེས་གསུངས་པའི་ཕྱིར། དུས་གསུམ་པ་ཡི་
རྣམ་པ་གསུམ། །ཞེས་པའི་སྐབས་སུ་ཐོབ་བྱའི་ཆོས་སྟོབས་ཅན་ཁ་
ཅིག་གི་དུས་གསུམ་པོ་རེ་རེ་ལའང་ཐོབ་པ་སྔར་སྐྱེས་ཕྱིས་སྐྱེ་ལྷན་ཅིག་
སྐྱེས་གསུམ་གསུམ་ཡོད་པར་གསུངས་ལ།དེ་ཡང་འདོད་པའི་སྐྱེས་ཐོབ་
དགེ་སེམས་ལྟ་བུ་ལ་དཔེར་བརྗོད་ན།འདོད་པའི་སྐྱེས་ཐོབ་དགེ་སེམས་
འདས་པའི་ཐོབ་པ་སྔར་སྐྱེས་ནི། དགེ་སེམས་དེ་ཉིད་མ་འགགས་པའི་
417

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
སྔ་རོལ་དུ་སྐྱེས་པའི་འདོད་པའི་སྐྱེས་ཐོབ་དགེ་སེམས་ཀྱི་ཐོབ་པའོ། ཕྱི་
མ་རྣམས་ལའང་འདིས་མཚོན་ནོ། །དེའི་ཐོབ་པ་ད་ལྟར་བ་ནི། འདོད་
པའི་སྐྱེས་ཐོབ་དགེ་སེམས་འགགས་མ་ཐག་ཏུ་བྱུང་བའི་ཐོབ་པའོ། །
དེའི་ཐོབ་པ་ཕྱིས་སྐྱེ་ནི།འདོད་པའི་སྐྱེས་ཐོབ་དགེ་སེམས་འགགས་པའི་
སྐད་ཅིག་གཉིས་པ་ཕན་ཆད་དུ་བྱུང་བའི་ཐོབ་པའོ། །འདོད་པའི་
སྐྱེས་ཐོབ་དགེ་སེམས་ད་ལྟ་བའི་ཐོབ་པ་སྔར་སྐྱེས་ནི། སེམས་དེ་མ་སྐྱེས་
པའི་སྔ་རོལ་གྱི་ཐོབ་པའོ། །དེའི་ཐོབ་པ་ད་ལྟར་བ་ནི། དགེ་སེམས་དེ་
དང་དུས་མཉམ་པའི་ཐོབ་པའོ། །དེའི་ཐོབ་པ་ཕྱིས་སྐྱེ་ནི། དགེ་སེམས་
རང་ཉིད་འགགས་པའི་རྗེས་སུ་གྲུབ་པའི་ཐོབ་པའོ། །འདོད་པའི་
སྐྱེས་ཐོབ་དགེ་སེམས་མ་འོངས་པའི་ཐོབ་པ་སྔར་སྐྱེས་ནི། འདོད་པའི་
སྐྱེས་ཐོབ་དགེ་སེམས་མ་སྐྱེས་པའི་སྔ་རོལ་གྱི་ཐོབ་པའོ། །དེའི་ཐོབ་པ་
ད་ལྟར་བ་ནི། སྐྱེས་ཐོབ་དགེ་སེམས་སྐད་ཅིག་དང་བོ་དང་དུས་མཉམ་
པའི་ཐོབ་པའོ། །དེའི་ཐོབ་པ་ཕྱིས་སྐྱེ་ནི། འདོད་པའི་སྐྱེས་ཐོབ་དགེ་
སེམས་སྐྱེས་པའི་སྐད་ཅིག་གཉིས་པ་ཕན་ཆད་ཀྱི་འདོད་པའི་སྐྱེས་ཐོབ་
དགེ་སེམས་ཀྱི་ཐོབ་པའོ། །དེ་ལྟར་ཐོབ་པ་དགུ་བཤད་པ་དེ་ཡང་་
སེམས་དེའི་ཐོབ་པ་སྔར་སྐྱེས་ཕྱིས་སྐྱེ་ལྷན་ཅིག་སྐྱེས་གསུམ་པོ་གང་
རུང་དུ་འདུས་ཤིང་། དེ་ཡང་འདོད་པའི་སྐྱེས་ཐོབ་དགེ་སེམས་ད་ལྟ་
བའི་ཐོབ་པ་སྔར་སྐྱེས་ཕྱིས་སྐྱེ་གཉིས་ནི་རིམ་པ་བཞིན་འདོད་པའི་
སྐྱེས་ཐོབ་དགེ་སེམས་མ་འོངས་པ་དང་འདས་པའི་ཐོབ་པ་ཡིན་གྱི།
འདོད་པའི་སྐྱེས་ཐོབ་དགེ་སེམས་ད་ལྟར་བའི་ཐོབ་པ་མ་ཡིན་ཏེ། ཐོབ་
བྱའི་ཆོས་ད་ལྟར་བ་རྣམས་རང་ཉིད་འགགས་པའི་སྟོབས་ཀྱིས་གཏོང་
བའི་ཕྱིར། དེའི་ཕྱིར་འདོད་པའི་སྐྱེས་ཐོབ་དགེ་སེམས་ད་ལྟར་བ་ལ་
ཐོབ་པ་སྔར་སྐྱེས་སོགས་གསུམ་ཡོད་ཀྱང་། འདོད་པའི་སྐྱེས་ཐོབ་དགེ་
418 ——-

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སེམས་ད་ལྟར་བའི་ཐོབ་པ་ལ་ཐོབ་པ་སྔཪ་སྐྱེས་ཕྱིས་སྐྱེ་གཉིས་མེད་
དོ། །འོ་ན།འདོད་གཏོགས་དགེ་བ་གཟུགས་མིན་ནི། །རྩ་ཆད་གོང་དུ་
སྐྱེས་པ་ལས། །ཞེས་དང་།བསམ་གཏན་གཏོགས་པའི་དགེ་བ་ནི། །ས་
འཕོས་ཉམས་པ་དག་གིས་གཏོང༌། །དེ་བཞིན་གཟུགས་མེད་གཏོགས་
འཕགས་པ། །འབྲས་བུ་ཐོབ་སྦྱང་ཉམས་པ་ལས། །ཞེས་སོགས་་་་་་
གཏོང་རྒྱུ་ཇི་སྙེད་ཅིག་གསུངས་པ་འདི་དག་དང་མི་འགལ་ལམ་ཞེ་ན།
མི་འགལ་ཏེ། དེ་དག་ནི་དུས་ཀྱི་ཁྱད་པར་མ་ཕྱེ་བར་ཐོབ་བྱའི་ཆོས་དེ་
དག་སྤྱི་ལྡོག་མའི་གཏོང་ཚུལ་བཤད་པ་ཡིན་གྱི། དེ་དག་ད་ལྟར་བའི་
གཏོང་ཚུལ་བཤད་པ་མ་ཡིན་པའི་ཕྱིར།འོ་ན།ཐོབ་བྱའི་ཆོས་ད་ལྟར་བ་
རྣམས་རང་ཉིད་འགགས་པའི་སྟོབས་ཀྱིས་གཏོང་བའི་ཚུལ་འདི་སུས་
བཤད་ཅེ་ན།རྩ་འགྲེལ་ལས་གསུངས་ཏེ།གནས་བཞི་བར།མཉམ་བཞག་
འཕགས་ལམ་གནས་དེ་གཉིས། །དེ་ལྟར་དང་ལྡན།ཞེས་དང་།བསམ་
གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་དང་། །
ཞེས་སོགས་ཀྱིས་བསམ་གཏན་ཟག་མེད་ཀྱི་སྡོམ་པ་འདས་མ་འོངས་
ལྡན་ན་དེ་དག་ད་ལྟར་བ་ལྡན་པས་མ་ཁྱབ་པ་དང༌། སྡོམ་པ་དེ་དག་ད་
ལྟར་བ་ལྡན་པ་ལ་དེ་དག་རྒྱུད་ལ་ཡོད་དགོས་པར་གསུངས་ལ། དེ་ལྟར་
ན་སྡོམ་པ་ད་ལྟར་བ་དེ་དག་རང་ཉིད་གང་གི་ཚོགས་པར་གཏོགས་
པའི་སེམས་སེམས་བྱུང་ད་ལྟར་བ་རྣམས་དང་ཐོབ་གཏོང་གཅིག་་་
དགོས་ཕྱིར།རང་འགྲེལ་ལས།བསམ་གཏན་དང་ཟག་པ་མེད་པའི་སྡོམ་
པ་དང་ལྡན་པ་མཉམ་པར་བཞག་པ་དང་འཕགས་པའི་ལམ་ལ་སྙོམས་
པར་ཞུགས་པ་དེ་དག་ནི་གོ་རིམ་བཞིན་དུ་ད་ལྟར་གྱི་རྣམ་པར་རིག་
བྱེད་མ་ཡིན་པ་དང་ལྡན་གྱི་ལངས་པ་དག་ནི་མ་ཡིན་ནོ། །ཞེས་་་་
གསུངས་པའི་ཕྱིར།གནོད་བྱེད་ཀྱང་ཡོད་དེ།ཐོབ་བྱའི་ཆོས་ད་ལྟར་བའི་
419

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཐོབ་པ་སྔར་སྐྱེས་ཕྱིས་སྐྱེ་གཉིས་ཐོབ་བྱའི་ཆོས་ད་ལྟར་བའི་ཐོབ་པ་
ཡིན་པར་འདོད་ན། གནས་བདུན་པའི་སྒོམ་པའི་ལམ་ལ་ཤེས་པ་དུ་
ཐོབ་བཤད་པའི་སྐབས་ཀྱི་ཤེས་པ་ཕལ་ཆེར་ད་ལྟར་བ་འཐོབ་པར་
འགྱུར་བ་དང་། སེམས་མེད་པ་དག་ལ་ཡང་སེམས་དང་སེམས་བྱུང་ད་
ལྟར་བ་ལྡན་པར་ཐལ་བ་དང་།སྐྱེ་སྲིད་པ་ལ་འཆི་སེམས་ད་ལྟར་བ་ལྡན་
པར་ཐལ་བ་དང་། གཟུགས་མེད་འཕགས་པ་ལ་ཟག་མེད་ཀྱི་སྡོམ་པ་ད་
ལྟར་བ་དང་བསམ་གཏན་གྱི་དངོས་གཞི་ད་ལྟར་བ་ལྡན་པར་ཐལ་བ་
སོགས་ཡིན་ལ། ད་དུང་ཞིབ་ཏུ་འཆད་པར་འགྱུར་རོ། །ཁ་ཅིག་ན་རེ།
དུས་གསུམ་པ་ཡི་རྣམ་པ་གསུམ། །ཞེས་པས་ཐོབ་བྱའི་ཆོས་དུས་་་
གསུམ་གྱི་ཐོབ་པ་གསུམ་གསུམ་དགུ་དང་།ཐོབ་པ་དགུ་བོ་རེ་རེ་ལ་ཡང་
ཐོབ་པ་སྔར་སྐྱེས་ཕྱིས་སྐྱེ་ལྷན་ཅིག་སྐྱེས་གསུམ་གསུམ་སྟེ་ཐོབ་པ་སུམ་
ཅུ་རྩ་དྲུག་བསྟན་ལ། ཐོབ་པ་འདས་པ་ཐོབ་པ་སྐྱེས་ལ་འགགས་པ་ལ་
བྱེད་དགོས་པ་སྐྱེས་ལ་འགགས་པ་འདས་པའི་མཚན་ཉིད་དུ་བཞག་
པས་ཤེས་ལ།འདས་པའི་ཐོབ་པ་ཆོས་ཁོ་རང་གི་དུས་སུ་འདས་པ་ལ་བྱ་
དགོས་ཏེ། འདས་པའི་དུས་དང་འདས་པའི་སངས་རྒྱས་ཞེས་པ་སྔོན་
བྱུང་ཟིན་པ་ལ་འཇོག་པ་བཞིན་ཡིན་པའི་ཕྱིར། དེས་ན་ཐོབ་པ་འདས་
པ་ཞེས་པ་ཐོབ་པ་དང་འདས་པའི་གཞི་མཐུན་སྟོན་པའི་ཚིག་དང་།
འདས་པའི་ཐོབ་པ་ཞེས་པ་འདས་པའི་དུས་སུ་ཐོབ་པ་ཞེས་པའི་བར་
ཚིག་མི་མངོན་པར་བྱས་པའི་ཚིག་སྡུད་ཡིན་ལ། སྔ་མ་རྣམས་ཀྱིས་འདི་
གཉིས་ཁྱད་མེད་བྱས་པས་སྣ་ཚོགས་སྨྲ་བ་ཡིན་ནོ། །ཞེས་ཐོབ་བྱའི་
ཆོས་དེ་དང་དེའི་ཐོབ་པ་འདས་པ་ཞེས་པ་སྐྱེས་ཟིན་འགགས་པའི་
འདས་པ་དང་།འདས་པའི་ཐོབ་པ་ཞེས་པ་ཐོབ་བྱའི་ཆོས་ཀྱི་སྔ་རོལ་དུ་
སྐྱེས་པ་ཞིག་དགོས་ཟེར་རོ། །བརྗོད་པར་བྱ་སྟེ། དེ་ལྟར་ན་སོ་ཐར་གྱི་
420 -

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྡོམ་པའི་ཐོབ་པ་སྔར་སྐྱེས་ཡོད་པར་ཐལ། སོ་ཐར་གྱི་སྡོམ་པ་འདས་
པའི་ཐོབ་པ་ཡོད་པའི་ཕྱིར།དེར་ཐལ།སོ་ཐར་གྱི་སྡོམ་པ་ཐོབ་པའི་སྐད་
ཅིག་གཉིས་པ་ནས་མ་བཏང་གི་བར་དུ་སོ་ཐར་གྱི་སྡོམ་པ་འདས་པའི་
ཐོབ་པ་ལྡན་པའི་ཕྱིར།དེར་ཐལ།སོ་ཐར་གྱི་སྡོམ་པ་འདས་པ་ཐོབ་ལ་མ་
བཏང་བའི་ཕྱིར། གཞན་དུ་ན་སོ་ཐར་གྱི་སྡོམ་པ་འདས་པ་ཐོབ་བྱའི་
ཆོས་ཀྱང་མ་ཡིན་པར་ཐལ་ལོ། །གཞན་ཡང་།ཟག་མེད་སྐད་ཅིག་དང་
བོ་བ་ལ་ཟག་མེད་ཀྱི་སྡོམ་པ་འདས་པའི་ཐོབ་པ་ལྡན་པར་ཐལ ཟག་
མེད་ཀྱི་སྡོམ་པའི་ཐོབ་པ་སྔར་སྐྱེས་ལྡན་པའི་ཕྱིར། དེར་ཐལ། སྡུག་
བསྔལ་ཆོས་བཟོད་མ་འོངས་པའི་ཐོབ་པ་སྔར་སྐྱེས་ལྡན་པའི་ཕྱིར།དེར་
ཐལ།སྡུག་བདེན་མི་རྟག་པའི་རྣམ་པའི་སྡུག་བསྔལ་ཆོས་བཟོད་ད་ལྟར་
བ་ཐོབ་ན། རྣམ་པ་གཞན་གསུམ་གྱི་དེ་མ་འོངས་པ་ཐོབ་དགོས་པ་
སོགས་ཡིན་པའི་ཕྱིར། འདི་ཉིད་ལས། རྣམ་པ་བཅུ་དྲུག་ཐོབ་པའོ། །
ཞེས་དང་།གང་ལས་ཆགས་བྲལ་བྱ་ཕྱིར་གང༌། །ཐོབ་པ་དེར་ཡང་འོག་
མའང་འཐོབ། །ཅེས་པ་རྩ་འགྲེལ་གྱི་དོན་གྲུབ་པའི་ཕྱིར། གོང་དུ་
འདོད་ན། ཟག་མེད་སྐད་ཅིག་དང་བོ་བ་ལ་ཟག་མེད་ཀྱི་སྡོམ་པ་འདས་
པ་ལྡན་པར་ཐལ། དེའི་ཐོབ་པ་ལྡན་པའི་ཕྱིར། འདོད་མི་ནུས་ཏེ།
འཕགས་ནི་དང་བོ་འདས་དང་མིན། །ཞེས་གསུངས་པའི་ཕྱིར།གཞན་
ཡང་། སྤྲུལ་སེམས་ཀྱི་ཐོབ་པ་འདས་པ་ཞེས་པ་སྤྲུལ་སེམས་ཀྱི་ཐོབ་པ་
དང་། འདས་པ་གཉིས་ཀའི་གཞི་མཐུན་སྟོན་པའི་ཚིག་ཡིན་པར་ཐལ།
བཤད་ཚུལ་དེ་འཐད་པའི་ཕྱིར། འདོད་ན། སྤྲུལ་སེམས་ཀྱི་འབྲས་བུ་
འདས་པ་ཞེས་པ།སྤྲུལ་སེམས་ཀྱི་འབྲས་བུ་དང་།འདས་པ་གཉིས་ཀའི་
གཞི་མཐུན་སྟོན་པའི་ཚིག་ཡིན་པར་ཐལ། རིགས་པ་ལྔ་མ་དང་མགོ་
མཚུངས་པའི་ཕྱིར། འདོད་ན། སྡུག་བསྔལ་ཆོས་བཟོད་ད་ལྟར་བའི་
421

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འབྲས་བུ་འདས་པ་དང་། དེའི་རྒྱུ་མཐུན་གྱི་འབྲས་བུ་འདས་པ་གཉིས་
ཀ་རེ་རེ་ནས་ཡོད་པར་ཐལ། སྡུག་བསྔལ་ཆོས་ཤེས་འདས་པ་དེ། སྡུག་
བསྔལ་ཆོས་བཟོད་ཀྱི་འབྲས་བུ་དང་འདས་པ་གཉིས་ཀྱི་གཞི་མཐུན་
ཡིན་པ་གང་ཞིག་དེའི་རྒྱུ་མཐུན་གྱི་འབྲས་བུ་དང་འདས་པ་གཉིས་
ཀའི་གཞི་མཐུན་ཡང་ཡིན་པའི་ཕྱིར།འདོད་ན།བར་མ་ཡི་ནི་མ་འོངས་
པ། །བར་མ་གཉིས་སོ། །ཞེས་པ་རྩ་འགྲེལ་ཐམས་ཅད་དང་འགལ་
ལོ། །གཞན་ཡང་། སྡུག་བསྔལ་ཆོས་ཤེས་ད་ལྟར་བ་ཆོས་ཅན། སྡུག་
བསྔལ་ཆོས་བཟོད་ཀྱི་འབྲས་བུ་མ་འོངས་པ་མ་ཡིན་པར་ཐལ། དེའི་
འབྲས་བུ་དང་མ་འོངས་པ་གཉིས་ཀའི་གཞི་མཐུན་མ་ཡིན་པའི་ཕྱིར།
ཁྱབ་སྟེ། སྡུག་བསྔལ་ཆོས་བཟོད་ཀྱི་ཐོབ་པ་མ་འོངས་པ་ཞེས་པ། སྡུག་
བསྔལ་ཆོས་བཟོད་ཀྱི་ཐོབ་པ་དང་མ་འོངས་པ་གཉིས་ཀའི་གཞི་མཐུན་
དུ་གོ་དགོས་ན། སྡུག་བསྔལ་ཆོས་བཟོད་ཀྱི་འབྲས་བུ་མ་འོངས་པ་ཞེས་
པ་ཡང་དེ་ལྟར་གོ་དགོས་པར་མཚུངས་པའི་ཕྱིར། གཞན་ཡང་། དགེ་
སེམས་ད་ལྟར་བའི་མ་ཐོབ་པ་ད་ལྟ་བ་ཡོད་པར་ཐལ།དགེ་སེམས་ད་ལྟ་
བའི་མ་ཐོབ་པ་དང་ད་ལྟར་བ་གཉིས་ཀའི་གཞི་མཐུན་ཡོད་པའི་ཕྱིར།
འདོད་མི་ནུས་ཏེ། འདས་མ་སྐྱེས་ཀྱི་དེ་རྣམ་གསུམ། །ཞེས་དང་། རང་
འགྲེལ་ལས། ད་ལྟར་བྱུང་བའི་མ་ཐོབ་པ་ད་ལྟར་བྱུང་བ་ནི་མེད་དོ། །
ཞེས་གསུངས་པའི་ཕྱིར། འགྲེལ་བཤད་དག་དང་མངོན་པའི་རྒྱན་ལས་
ཀྱང་རྒྱ་ཆེར་འབྱུང་ངོ་། །དེས་ན་སྤྱིར་ཐོབ་པ་འདས་པ་ཞེས་པ་ཐོབ་
པ་སྐྱེས་ཟིན་འགགས་པ་ལ་བྱེད་ཀྱང་།འདིར་ནི།དུས་གསུམ་པ་ཡི་རྣམ་
པ་གསུམ། །ཞེས་ཐོབ་བྱའི་ཆོས་ལ་སྦྱར་བ་ཡིན་པས། སྤྲུལ་སེམས་ཀྱི་
ཐོབ་པ་འདས་པ་དེའི་ཐོབ་པ་སྔར་སྐྱེས་དང་།སྤྲུལ་སེམས་ཀྱི་ཐོབ་པ་མ་
འོངས་པ་དེའི་ཐོབ་པ་ཕྱིས་སྐྱེ་ལ་བྱེད་དགོས་པའི་ཕྱིར། དཔེར་ན།
422 ----

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འབྲས་བུ་འདས་པ་དང་མ་འོངས་པ་ནི། རིམ་པ་བཞིན་འབྲས་བུ་སྐྱེས་
ཟིན་འགགས་པ་དང་མ་སྐྱེས་པ་ལ་བྱེད་ཀྱང་།གཞི་ལ་སྦྱར་ན་དེ་ལྟར་མི་
དགོས་ཏེ། སྤྲུལ་སེམས་ཀྱི་འབྲས་བུ་འདས་པ་དང་མ་འོངས་པ་ནི་སྤྲུལ་
སེམས་ལ་ལྟོས་ཏེ་འདས་པ་དང་མ་འོངས་པ་ལ་བྱེད་དགོས་པ་བཞིན་
ཡིན་པའི་ཕྱིར།དེས་ན་འདི་ནི་འགྲེལ་བ་འགྲེལ་བཤད་དག་གི་དགོངས་
པ་རྨ་མེད་པ་ཡིན་ཏེ། རང་འགྲེལ་ལས།ཆོས་འདས་པ་རྣམས་ཀྱི་ཐོབ་པ་
འདས་པ་ཡང་ཡོད་མ་འོངས་པ་དང་ད་ལྟར་བྱུང་བ་ཡང་ཡོད་ལ། དེ་
བཞིན་དུ་མ་འོངས་པ་དང་ད་ལྟར་བྱུང་བ་རྣམས་ཀྱི་ཡང་སོ་སོར་རྣམ་
པ་གསུམ་གསུམ་མོ། །ཞེས་སོགས་ཀྱིས་ཐོབ་བྱའི་ཆོས་དེ་དག་གི་ཐོབ་
པ་འདས་པ་དང་མ་འོངས་པ་ཞེས་པ་ཆོས་དེ་དག་གི་ཐོབ་པ་སྔར་སྐྱེས་
དང་ཕྱིས་སྐྱེ་ལ་གསུངས་པའི་ཕྱིར་དང་། འདུས་བཟང་གི་འགྲེལ་བ་
ལས། འདས་པའི་ཆོས་རྣམས་ལ་འདས་པའི་ཐོབ་པ་དང་མ་འོངས་པ་
དང་ད་ལྟར་བྱུང་བའི་ཐོབ་པའང་ཡོད་ལ། དེ་བཞིན་དུ་མ་འོངས་པ་
དང་ད་ལྟར་བྱུང་བ་རྣམས་ཀྱི་ཡང་སོ་སོར་རྣམ་པ་གསུམ་མོ། །ཞེས་
དང་། རྒྱལ་སྲས་མ་ལས། ལུང་བསྟན་མིན་ཐོབ་ལྷན་ཅིག་སྐྱེ། །ཞེས་
འབྱུང་བའི་ཕྱིར། རྣམ་པར་སྨིན་པ་འདས་པ་ལ་ནི་ཐོབ་པ་འདས་
པའམ་མ་འོངས་པ་མེད་དོ། །ཞེས་ཐོབ་བྱའི་ཆོས་དེའི་ཐོབ་པ་འདས་
པ་དང་མ་འོངས་པ་ནི་དེའི་ཐོབ་པ་སྔར་སྐྱེས་དང་ཕྱིས་སྐྱེ་ལ་གསུངས་
པའི་ཕྱིར། གཞན་དུ་ན་རྣམ་སྨིན་འདས་པ་ལ་ཐོབ་པ་སྐྱེས་ལ་འགགས་
པ་དང་། རྣམ་སྨིན་མ་འོངས་པ་ལ་ཐོབ་པ་མ་སྐྱེས་པ་མེད་པར་ཐལ་
ལོ། །བྱས་པ་ལ་ཁོ་ན་རེ། སྤྲུལ་སེམས་ཀྱི་ཐོབ་པ་སྐྱེས་ལ་འགགས་པ་
ཆོས་ཅན། སྤྲུལ་སེམས་ཀྱི་ཐོབ་པ་འདས་པ་ཡིན་པར་ཐལ། སྤྲུལ་སེམས་
ཀྱི་ཐོབ་པ་ཡིན་པར་གྱུར་པའི་འདས་པ་ཡིན་པའི་ཕྱིར་ཟེར་ན་མ་ཁྱབ།
423

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འོ་ན་སྡུག་བསྔལ་ཆོས་ཤེས་འདས་པ་ཆོས་ཅན།སྡུག་བསྔལ་ཆོས་བཟོད་
ཀྱི་འབྲས་བུ་འདས་པ་ཡིན་པར་ཐལ།སྡུག་བསྔལ་ཆོས་བཟོད་ཀྱི་འབྲས་
བུར་གྱུར་པའི་འདས་པ་ཡིན་པའི་ཕྱིར། དེ་བཞིན་དུ་སྤྲུལ་སེམས་ཀྱི་
ཐོབ་པ་དང་མ་འོངས་པ་གཉིས་ཀ་ཡིན་པ་ཙམ་གྱིས་དེའི་ཐོབ་པ་མ་
འོངས་པར་མི་འཇོག་ལ། སྤྲུལ་སེམས་ཀྱི་ཐོབ་པ་དང་ད་ལྟར་བ་གཉིས་
ཀ་ཡིན་པ་ཙམ་གྱིས་སྤྲུལ་སེམས་ཀྱི་ཐོབ་པ་ད་ལྟར་བར་འཇོག་པའང་
མིན་ཞིང་། གཞན་དག་ལ་ཡང་དེས་མཚོན་ནོ། །སྐབས་འདིར་གང་
སྤེལ་ལས། གསུམ་གསུམ་མོ། །ཇི་ལྟར་ཞེ་ན། འདས་པ་རྣམས་ཀྱི་བེའུ་
ལྟར་འབྲང་བ་གང་ཡིན་པ་དེ་སྐྱེས་ལ་འགགས་པ་ནི་འདས་པའོ། །
སྐྱེས་ལ་མ་འགགས་པ་ནི་ད་ལྟར་བའོ། །མ་སྐྱེས་པ་ནི་མ་འོངས་་་་
པའོ། །ད་ལྟར་བྱུང་བ་རྣམས་ཀྱི་སྔར་སྐྱེས་པ་ནི་འདས་པའོ། །ལྷན་
ཅིག་སྐྱེས་པ་ནི་ད་ལྟར་བའོ། །དུས་ཕྱིས་སྐྱེ་བ་ནི་མ་འོངས་པའོ། །མ་
འོངས་པ་རྣམས་ཀྱི་ཁྱུ་མཆོག་དང་འདྲ་བ་གང་ཡིན་པ་དེ་སྐྱེས་ལ་
འགགས་པ་ནི་འདས་པའོ། །སྐྱེས་ལ་མ་འགགས་པ་ནི་ད་ལྟར་བའོ། །
མ་སྐྱེས་པ་ནི་མ་འོངས་པའོ། །ཞེས་གསུངས་ལ། ཐོབ་བྱའི་ཆོས་འདས་
པ་དང་མ་འོངས་པའི་ཐོབ་པ་དུས་གསུམ་ནི་རིམ་པ་ལྟར་ཐོབ་བྱའི་
ཆོས་དེ་ཉིད་འགགས་མ་ཐག་པ་དང་སྐྱེས་མ་ཐག་པ་གཞིར་བཟུང་
ནས་དེའི་སྔ་ཕྱི་བར་གསུམ་ལ་འཇོག་པ་མངོན་པའི་རྒྱན་ལྟར་རོ། །
འདི་ལ་ཁོ་ན་རེ།གང་སྤེལ་ལས།འདས་པ་ལ་བེའུ་ལྟར་འབྲང་བ་དང་མ་
འོངས་པ་ལ་ཁྱུ་མཆོག་དང་འདྲ་བ་སྦྱར་བ་དཔྱད་དགོས་ཟེར། སློབ་
དཔོན་གང་སྤེལ་གྱིས་ཐོབ་པ་སྔར་སྐྱེས་དང་ཕྱིས་སྐྱེ་ནི་རིམ་པ་ལྟར་
ཐོབ་བྱའི་ཆོས་ཀྱི་སྔོན་དུ་ཁྱུ་མཆོག་ལྟར་འགྲོ་བ་དང་། བེའུ་ལྟར་ཐོབ་
པའི་ཆོས་ཀྱི་རྗེས་སུ་འབྲང་བ་མ་དགོངས་པ་མིན་པས། འདི་ལྟར་
424 —-----

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གསུངས་པ་ནི་ལེགས་བཤད་བླ་ན་མེད་པ་ཡིན་ཏེ། སྐྱེས་ཐོབ་དགེ་
སེམས་འདས་པ་རྙེད་པའི་ཚེ་སེམས་དེ་ཉིད་ཀྱི་རྗེས་སུ་བེའུ་ལྟར་་་་
འབྲང་བའི་ཐོབ་པ་ཕྱིས་སྐྱེ་རྙེད་པ་ཡིན་ཞིང་སྐྱེས་ཐོབ་དགེ་སེམས་མ་
འོངས་པ་རྙེད་པའི་ཚེ་སེམས་དེ་ཉིད་ཀྱི་སྔོན་དུ་ཁྱུ་མཆོག་ལྟར་འགྲོ་
བའི་ཐོབ་པ་སྔར་སྐྱེས་རྙེད་པ་ཡིན་པའི་ཕྱིར་རོ། །དོན་གྱིས་ན་ཐོབ་པ་
སྔར་སྐྱེས་ཀྱི་ཐོབ་བྱའི་ཆོས་ཡིན་ན་ཐོབ་པ་ཁོ་རང་ལ་ལྟོས་ཏེ་མ་འོངས་
པ་ཡིན་པས་ཁྱབ་པ་དང་།ཐོབ་པ་ཕྱིས་སྐྱེའི་ཐོབ་བྱའི་ཆོས་ཡིན་ན་ཐོབ་
པ་ཁོ་རང་ལ་ལྟོས་ཏེ་འདས་པ་ཡིན་པས་ཁྱབ་པ་བསྟན་པ་ཡིན་ནོ། །
ཡང་ལ་ལ་ན་རེ། དམ་བཅའ་བའི་རྒྱུད་ཀྱི་ཉོན་མོངས་ཀྱི་ཐོབ་པ་འདས་
མ་འོངས་ད་ལྟ་བ་གསུམ་ག་ཚེ་སྔོན་མ་ཕྱི་མ་ཚེ་འདི་གསུམ་གའི་རྒྱུད་ལ་
ཡོད་པ་ལས། ཚེ་སྔོན་མའི་རྒྱུད་ཀྱི་ཐོབ་པ་དུས་གསུམ་ཉོན་མོངས་དེའི་
ཐོབ་པ་སྔར་སྐྱེས་ཡིན་ལ། ཚེ་ཕྱི་མའི་རྒྱུད་ཀྱི་ཐོབ་པ་དུས་གསུམ་ཉོན་
མོངས་དེའི་ཐོབ་པ་ཕྱིས་སྐྱེ་ཡིན་ཞིང་དམ་བཅའ་བའི་རྒྱུད་ཀྱི་ཉོན་
མོངས་དེ་དང་དུས་མཉམ་པའི་དེའི་ཐོབ་པ་དུས་གསུམ་དེའི་ད་ལྟར་
བའི་ཐོབ་པ་ཡིན་ནོ། །ཞེས་ཟེར་རོ། །འདི་ནི་ཆེས་གོ་ལོག་པར་སྨྲས་
པ་ཡིན་ཏེ། དམ་བཅའ་བའི་རྒྱུད་ཀྱི་ཉོན་མོངས་ཀྱི་ཐོབ་པ་འདས་པ་
དམ་བཅའ་བའི་སྐྱེ་བ་ཕྱི་མ་དང་།ཐོབ་པ་མ་འོངས་པ་དམ་བཅའ་བའི་
སྐྱེ་བ་སྔ་མའི་རྒྱུད་ལ་བཞག་པའི་ཕྱིར།གལ་ཏེ་གོ་ལོག་པར་མི་འགྱུར་ཏེ།
དམ་བཅའ་བའི་རྒྱུད་ཀྱི་ཉོན་མོངས་ཀྱི་ཐོབ་པ་འདས་པ་དང་མ་་་་
འོངས་པ་ནི་རིམ་པ་བཞིན་ཉོན་མོངས་དེའི་ཐོབ་པ་སྐྱེས་ཟིན་འགགས་
པ་དང་མ་སྐྱེས་པ་ལ་བྱེད་པ་ཡིན་ཟེར་ན། འདོད་ཚུལ་དེ་ནི་སྔར་མི་
འཐད་པར་བཤད་ཟིན་པས། ད་ནི་འདི་བརྗོད་པར་བྱ་སྟེ། འོ་ན་དམ་
བཅའ་བའི་སྐྱེ་བ་ཕྱི་མ་ཁོ་རང་མ་སྐྱེ་གོང་དུ་དམ་བཅའ་བའི་རྒྱུད་ཀྱི་
425

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཉོན་མོངས་ཀྱི་ཐོབ་པ་དེའི་རྒྱུད་ལ་སྐྱེས་ཟིན་ཏེ་འགགས་ཚར་བར་
སྨྲའམ་ཅི། དེ་ལྟར་འདོད་ན། དམ་བཅའ་བའི་རྒྱུད་ཀྱི་ཉོན་མོངས་ཀྱི་
ཐོབ་པ་ཕྱིས་སྐྱེ་ལ།ཉོན་མོངས་ཁོ་རང་གི་སྔོན་དུ་སྐྱེས་པ་ཞིག་ཀྱང་ཡོད་
པར་ཐལ། དམ་བཅའ་བའི་རྒྱུད་ཀྱི་ཉོན་མོངས་སྐྱེས་ལ་མ་འགགས་པ་
གང་ཞིག་སྐྱེ་བ་ཕྱི་མའི་རྒྱུད་ཀྱི་དེ་འདྲའི་ཐོབ་པ་འདས་པ་ནི་སྐྱེས་ཏེ་
འགགས་ཟིན་པའི་ཕྱིར། གཞན་ཡང་། དམ་བཅའ་བའི་སྐྱེ་བ་ཕྱི་མའི་
རྒྱུད་ཀྱི་དེ་འདྲའི་ཐོབ་པ་འདས་པ་དང་ད་ལྟར་བ་སོགས་དམ་བཅའ་
བ་མ་སྐྱེས་གོང་དུ་སྐྱེ་བ་མ་ཡིན་པ་གང་ཞིག་དམ་བཅའ་བ་སྐྱེས་པ་དང་
མཉམ་དུ་སྐྱེས་པ་མ་ཡིན་པའི་ཕྱིར།གཞན་ཡང་།དམ་བཅའ་བའི་སྐྱེ་བ་
སྔོན་མའི་རྒྱུད་ཀྱི་དེ་འདྲའི་ཐོབ་པ་མ་འོངས་པ་ཆོས་ཅན། དམ་བཅའ་
བའི་རྒྱུད་ཀྱི་ཉོན་མོངས་ཀྱི་ཐོབ་པ་སྔར་སྐྱེས་མ་ཡིན་པར་ཐལ།ཁྱོད་མ་
སྐྱེས་གོང་དུ་དམ་བཅའ་བའི་རྒྱུད་ཀྱི་ཉོན་མོངས་སྐྱེས་ཟིན་པའི་ཕྱིར།
ཁྱབ་སྟེ།ཐོབ་པ་སྔར་སྐྱེས་ཀྱི་དོན་ཡོད་པའི་ཕྱིར།དམ་བཅའ་བའི་རྒྱུད་
ཀྱི་ཉོན་མོངས་ཀྱི་ཐོབ་པ་ད་ལྟ་བ་དེའི་སྐྱེ་བ་སྔ་ཕྱི་གཉིས་ཀའི་རྒྱུད་ལ་
མེད་པར་ཐལ།ཉོན་མོངས་དེའི་ཐོབ་པ་ད་ལྟ་བ་ནི་ཉོན་མོངས་དེ་དང་
ལྷན་ཅིག་པའི་ཐོབ་པ་ཡིན་པའི་ཕྱིར། ཁྱོད་ལྟར་ན་དམ་བཅའ་བའི་
རྒྱུད་ཀྱི་སོ་ཐར་གྱི་སྡོམ་པ་ད་ལྟ་བའི་མ་ཐོབ་པ་ད་ལྟར་བ་ཡོད་པར་
ཐལ། དམ་བཅའ་བའི་སྐྱེ་བ་སྔ་ཕྱི་གཉིས་ཀའི་རྒྱུད་ལ་བཞག་ན་ཆོག་
པའི་ཕྱིར། དེས་ན་འདོད་ཚུལ་འདི་དག་ནི། དུས་གསུམ་པ་ཡི་རྣམ་པ་
གསུམ། །ཞེས་དང་དེའི་དམིགས་བསལ་དུ།ལུང་བསྟན་མིན་ཐོབ་ལྷན་
ཅིག་སྐྱེས། །ཞེས་གསུངས་པ་རྣམས་དང་། འདས་མ་སྐྱེས་ཀྱི་དེ་རྣམ་
གསུམ། །ཞེས་པའི་རྩ་འགྲེལ་རྣམས་དང་དངོས་སུ་འགལ་ལོ། །ཁོ་ན་
རེ། གཟུགས་མེད་ནས་ཤི་འཕོས་མ་ཐག་པས་འཆི་ཁ་མའི་རྒྱུད་ཀྱི་ཡིད་
― 426

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མངོན་གྱུར་པ་མི་གཏོང་སྟེ། དེའི་ཐོབ་པ་ཕྱིས་སྐྱེ་ཡོད་པའི་ཕྱིར་ཟེར།
འདི་མི་འཐད་དེ། དེ་ལྟར་ན་མཐོང་ལམ་པ་ལ་ཡང་ཉོན་མོངས་མངོན་
གྱུར་པ་ལྡན་པར་ཐལ་བ་དང་། གཟུགས་མེད་འཕགས་པ་ལ་བསམ་
གཏན་གྱི་དངོས་གཞི་མངོན་གྱུར་པ་ལྡན་པར་ཐལ་བ་དང་། སེམས་
མེད་པ་གསུམ་ལ་སེམས་མངོན་གྱུར་པ་ལྡན་པར་ཐལ་བ་དང་། ཁམས་
གསུམ་ས་དགུའི་སེམས་མངོན་དུ་གྱུར་པའི་གང་ཟག་གཅིག་གི་ཡིན་པ་
ཡོད་པར་ཐལ་བ་དང་། སྐྱེ་སེམས་དང་འཆི་སེམས་གཉིས་ཀྱི་ཡིན་པ་
ཡོད་པར་ཐལ་བའི་ཕྱིར། གལ་ཏེ་དགེ་སེམས་ད་ལྟར་བ་ལྡན་པ་ལ་དེའི་
རྒྱུད་ན་ཡོད་མི་དགོས་ཟེར་ན། དེ་ནི་ཐོབ་པ་སྔར་སྐྱེས་དང་ཕྱིས་སྐྱེའི་
ཐོབ་པའི་ཆོས་འཇོག་མ་ཤེས་པའི་སྐྱོན་ཡིན་ཏེ། དགེ་སེམས་ད་ལྟར་
བའི་ཐོབ་པ་སྔར་སྐྱེས་ཕྱིས་སྐྱེ་གང་རུང་ཡིན་ན། དགེ་སེམས་ད་ལྟར་བ་
དེ་ཉིད་ཀྱི་ཐོབ་པ་མ་ཡིན་པས་ཁྱབ་པའི་ཕྱིར། དེར་ཐལ། སྡུག་བསྔལ་
ཆོས་བཟོད་ད་ལྟར་བའི་ཐོབ་པ་ཕྱིས་སྐྱེ་ནི་སྡུག་བསྔལ་ཆོས་བཟོད་
འདས་པའི་ཐོབ་པ་ཡིན་ལ། ཉོན་མོངས་ད་ལྟ་བའི་ཐོབ་པ་སྔར་སྐྱེས་ནི་
ཉོན་མོངས་མ་འོངས་པའི་ཐོབ་པ་ཡིན་པའི་ཕྱིར།དོན་འདི་ལ་དགོངས་
ནས། བསམ་གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་
འོངས་དང་། །ཞེས་གསུངས་པ་ཡིན་ལ། ཁྱོད་ལྟར་ན་བསམ་གཏན་གྱི་
སྡོམ་པ་དང་ལྡན་ན།དེ་ད་ལྟར་བ་ཡང་ལྡན་པས་ཁྱབ་པར་ཐལ།བསམ་
གཏན་གྱི་སྡོམ་པ་ད་ལྟར་བའི་ཐོབ་པ་སྔར་སྐྱེས་ཕྱིས་སྐྱེ་གང་རུང་ཞིག་
ལྡན་པས་ཁྱབ་པའི་ཕྱིར། གོང་དུ་འདོད་མི་ནུས་ཏེ། གནས་བཞི་བར།
དགེ་བ་གསུམ་ནི་ཐམས་ཅད་ན། །རྙེད་དང་མངོན་དུ་གྱུར་སྒོ་ནས། །
ཞེས་དང་། གཟུགས་མེད་འདུ་ཤེས་མེད་སེམས་ཅན། །རྙེད་པའི་་
བདུན་ཡོད།ཅེས་དང་།ལྷག་བྱས་ན།མངོན་དུ་གྱུར་པའི་སྒོ་ནས་ཀྱང་། །
427

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་དང་།རང་འགྲེལ་ལས།གཟུགས་མེད་པ་དང་།འདུ་ཤེས་མེད་པའི་
སེམས་ཅན་དག་ན་ནི་ལུས་དང་ངག་གི་དགེ་བའི་ལས་ཀྱི་ལམ་བདུན་
ལྡན་པའི་སྒོ་ཁོ་ན་ནས་ཡོད་དེ། གཟུགས་མེད་པར་སྐྱེས་པའི་འཕགས་
པ་རྣམས་ལ་ཟག་པ་མེད་པའི་སྡོམ་པ་འདས་པ་དང་མ་འོངས་པ་དག་
དང་ལྡན་པའི་ཕྱིར་དང་། འདུ་ཤེས་མེད་པའི་སེམས་ཅན་རྣམས་ཀྱང་
བསམ་གཏན་གྱི་སྡོམ་པ་དང་ལྡན་པའི་ཕྱིར་རོ། །གཟུགས་མེད་པ་
དག་ན་འཕགས་པས་ས་གང་ལ་བརྟེན་པ་ཅན་གྱི་ཟག་པ་མེད་པའི་
ཚུལ་ཁྲིམས་བསྐྱེད་དེ་འགགས་པ་ནི་འདས་པ་དང་ལྡན་ནོ། །ས་སྔ་
ཆར་ལ་བརྟེན་པ་ཅན་མ་འོངས་པ་དང་ལྡན་ནོ། །ཞེས་མངོན་གྱུར་པ་
ལྡན་པ་ལ་ད་ལྟར་བ་ལྡན་དགོས་ཤིང་ད་ལྟ་བ་ལྡན་ན་དེའི་རྒྱུད་ལ་ཡོད་
དགོས་པར་གསུངས་པའི་ཕྱིར། དེས་ན་རྩ་འགྲེལ་གྱི་དགོངས་དོན་
དཔྱིས་ཕྱིན་པ་ནི་འདི་ཡིན་ཏེ། འདོད་པའི་སྐྱེས་ཐོབ་དགེ་སེམས་ལྟ་བུ་
ལ་མཚོན་ན།སྐྱེས་ཐོབ་དགེ་སེམས་ཀྱི་འདས་ཐོབ་དང་།སྐྱེས་ཐོབ་དགེ་
སེམས་ཀྱི་ཐོབ་པ་འདས་པ་དང་། སྐྱེས་ཐོབ་དགེ་སེམས་ཀྱི་འདས་པའི་
ཐོབ་པ་དང་། སྐྱེས་ཐོབ་དགེ་སེམས་ཀྱི་ཐོབ་པ་སྔར་སྐྱེས་རྣམས་དོན་
གཅིག་ཀྱང་། སྐྱེས་ཐོབ་དགེ་སེམས་ཀྱི་འདས་པའི་ཐོབ་པ་དང་། སྐྱེས་
ཐོབ་དགེ་སེམས་འདས་པའི་ཐོབ་པ་གཉིས་དོན་མི་གཅིག་སྟེ། ཕྱི་མ་ནི་
སྐྱེས་ཐོབ་དགེ་སེམས་འདས་པ་ལྡན་བྱེད་ཀྱི་ཐོབ་པ་ཡིན་ལ། དེ་ཡང་
སྐྱེས་ཐོབ་དགེ་སེམས་ཀྱི་ཐོབ་པ་ཕྱིས་སྐྱེས་ལྟ་བུ་ལ་བྱེད་དགོས་པའི་
ཕྱིར།སྐྱེས་ཐོབ་དགེ་སེམས་ཀྱི་ཐོབ་པ་མ་འོངས་པ་དང་།སྐྱེས་ཐོབ་དགེ་
སེམས་ཀྱི་མ་འོངས་པའི་ཐོབ་པ་དང་། སྐྱེས་ཐོབ་དགེ་སེམས་ཀྱི་ཐོབ་པ་
ཕྱིས་སྐྱེ་གསུམ་དོན་གཅིག་ཀྱང་། སྐྱེས་ཐོབ་དགེ་གསེམས་ཀྱི་མ་འོངས་
པའི་ཐོབ་པ་དང་། སྐྱེས་ཐོབ་དགེ་སེམས་མ་འོངས་པའི་ཐོབ་པ་གཉིས་
428

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དོན་མི་གཅིག་སྟེ། ཕྱི་མ་ནི་སྐྱེས་ཐོབ་པ་དགེ་སེམས་མ་འོངས་པ་ལྡན་
བྱེད་ཀྱི་ཐོབ་པ་ཡིན་ལ། དེ་ཡང་སྐྱེས་ཐོབ་དགེ་སེམས་ཀྱི་ཐོབ་པ་སྔར་
སྐྱེས་ལྟ་བུ་ལ་བྱེད་དགོས་པའི་ཕྱིར། སྐྱེས་ཐོབ་དགེ་སེམས་ཀྱི་ཐོབ་པ་ད་
ལྟར་བ་དང་།སྐྱེས་ཐོབ་དགེ་སེམས་ད་ལྟར་བའི་ཐོབ་པ་དང་།སྐྱེས་ཐོབ་
དགེ་སེམས་ཀྱི་ད་ལྟར་གྱི་ཐོབ་པ་དང་། སྐྱེས་ཐོབ་དགེ་སེམས་དང་ལྷན་
ཅིག་སྐྱེས་པའི་ཐོབ་པ་རྣམས་དོན་གཅིག་སྟེ་སྐྱེས་ཐོབ་དགེ་སེམས་ད་
ལྟར་བའི་ཐོབ་པ་སྔར་སྐྱེས་ཕྱིས་སྐྱེ་གཉིས་ནི། རིམ་པ་བཞིན་སྐྱེས་ཐོབ་
དགེ་སེམས་མ་འོངས་པ་དང་འདས་པའི་ཐོབ་པ་ཡིན་གྱི།སྐྱེས་ཐོབ་
དགེ་སེམས་ད་ལྟར་བའི་ཐོབ་པ་མ་ཡིན་པའི་ཕྱིར། ཚུལ་འདི་ནི་ཐོབ་པ་
དུས་གསུམ་པ་ཐམས་ཅད་ལ་འདྲའོ། །འདི་ལྟར་གོ་ན་འགྲེལ་བ་་་
འགྲེལ་བཤད་རྣམས་ལས་ཐོབ་བྱའི་ཆོས་དེ་འདས་པ་དང་མ་འོངས་པ་
མི་ལྡན་པའི་རྒྱུ་མཚན་དུ་ཐོབ་པ་སྔར་སྐྱེས་དང་ཕྱིས་སྐྱེ་མེད་པ་བཀོད་
པ་ཡང་དཔྱིས་ཕྱིན་པར་ཤེས་པར་འགྱུར་རོ། །དེ་ལྟར་ཡང་རྒྱལ་སྲས་
མ་ལས། ཆོས་འདས་པ་རྣམས་ཀྱི་ཐོབ་པ་འདས་པ་ཡང་ཡོད་ཅེས་བྱ་བ་
ལ་སོགས་པ་རྒྱས་པར་འབྱུང་བ་ལ། འདས་པ་རྣམས་ཀྱི་ནི་འདི་ལྟ་སྟེ།
ཉོན་མོངས་པ་རྣམས་ཀྱི་ཐོབ་པ་འདས་པ་ནི་གང་སྐྱེས་ལ་འགགས་པ་
སྟེ།དེ་ནི་སྔར་སྐྱེས་པ་ཡང་ཡོད།ལྷན་ཅིག་སྐྱེ་བ་ཡང་ཡོད།དུས་ཕྱིས་སྐྱེ་
བ་ཡང་ཡོད་དོ། །དེ་དག་ཉིད་ཀྱི་ཐོབ་པ་མ་འོངས་པ་ནི་མ་སྐྱེས་པ་
ཡིན་ཏེ། ཕྱིས་སྐྱེ་བའོ། །ད་ལྟར་བྱུང་བ་ནི་སྐྱེས་ལ་མ་འགག་པའོ། །མ་
འོངས་པ་རྣམས་ཀྱི་ཐོབ་པ་ཡང་འདས་པ་ནི་གང་སྔར་སྐྱེས་པ་སྐྱེས་ལ་
འགགས་པ་ཡིན་ནོ། །མ་འོངས་པ་ནི་མ་སྐྱེས་པ་ཡིན་ནོ། །ད་ལྟར་
བྱུང་བ་ནི་གང་སྔར་སྐྱེས་པ་སྐྱེས་ལ་མ་འགགས་པ་ཡིན་ནོ། །དེ་བཞིན་
དུ་ད་ལྟར་བྱུང་བ་རྣམས་ཀྱི་ཐོབ་པ་ཡང་འདས་པ་ནི་སྔར་སྐྱེས་པ་སྐྱེས་
429

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་འགགས་པ་ཡིན་ནོ། །མ་འོངས་པ་ནི་གང་མ་སྐྱེས་པ་ཡིན་ནོ། །ད་
ལྟར་བྱུང་བ་ནི་གང་ལྷན་ཅིག་སྐྱེ་བ་ཡིན་ནོ། །འདས་པ་ལ་སོགས་པའི་
རིགས་ཀྱི་སྤྱི་བཟུང་ནས་དེ་སྐད་དུ་བཤད་པ་ཡིན་གྱི། འདས་པ་གཅིག་
ལ་གདོན་མི་ཟ་བར་ཐོབ་པ་རྣམ་པ་གསུམ་ཡོད་པ་ནི་མ་ཡིན་ནོ། །
ལུང་བསྟན་མིན་ཐོབ་ལྷན་ཅིག་སྐྱེས། །ཞེས་འབྱུང་བའི་ཕྱིར་རྣམ་
པར་སྨིན་པ་འདས་པ་ལ་ནི་ཐོབ་པ་འདས་པའམ་མ་འོངས་པ་མེད་
དོ། །ཞེས་གསུངས་ལ།འདུས་བཟང་མ་ལས།དུས་གསུམ་པ་ཡི་རྣམ་པ་
གསུམ། །ཞེས་བཤད་པ་གང་ཡིན་པ་དེ་ནི་སྤྱིར་བསྟན་པའོ། །འདི་ནི་
དམིགས་ཀྱིས་བསྟན་པ་སྟེ། མ་བསྒྲིབས་ལུང་དུ་མ་བསྟན་པ་རྣམས་ཀྱི་
ཐོབ་པ་ནི་སྟོབས་ཆུང་བའི་ཕྱིར་སྔར་སྐྱེས་པ་དང་ཕྱིས་སྐྱེ་བ་ནི་མེད་ཀྱི།
ལྷན་ཅིག་སྐྱེས་པ་ཉིད་དེ། དེས་ན་དེ་དག་ནི་འདས་པ་རྣམས་ཀྱི་ཡང་
འདས་པ་ཉིད་ཡིན་པ་དང་།ད་ལྟར་བྱུང་བ་རྣམས་ཀྱི་ཡང་ད་ལྟར་བྱུང་
བ་ཉིད་ཡིན་པའི་བར་དུའོ། །ཞེས་གསུངས་སོ། །རང་འགྲེལ་དང་
གང་སྤེལ་སྔར་དྲངས་ཟིན་ཏོ། །མངོན་པའི་རྒྱན་ལས། ཐོབ་བྱའི་ཆོས་
སྟོབས་ཅན་ཁ་ཅིག་ལ་ཐོབ་པ་དུས་གསུམ་པ་སྲིད་པས་འདིར་དེ་ཉིད་
དཔེར་བརྗོད་ན། ཐོབ་བྱའི་ཆོས་འདས་པའི་ཐོབ་པ་འདས་པ་ནི། དེའི་
སྔར་དེའི་ཐོབ་པ་བྱུང་བ་ཐམས་ཅད་ཡིན་ནོ། །དེའི་ཐོབ་པ་ད་ལྟ་བ་
ནི་དེ་འགགས་མ་ཐག་ཏུ་དེའི་ཐོབ་པ་བྱུང་བའོ། །དེའི་ཐོབ་པ་མ་
འོངས་པ་ནི་དེ་འགགས་པའི་སྐད་ཅིག་གཉིས་པ་ཕན་ཆད་དུ་དེའི་
ཐོབ་པ་བྱུང་བ་རྣམས་སོ། །ཐོབ་བྱའི་ཆོས་ད་ལྟར་བའི་ཐོབ་པ་འདས་
པ་ནི་རང་དུས་ལས་སྔར་དེའི་ཐོབ་པ་བྱུང་བ་རྣམས་སོ། །དེའི་ཐོབ་པ་
ད་ལྟར་བ་ནི་རང་དང་དུས་མཉམ་དུ་དེའི་ཐོབ་པ་བྱུང་བའོ། །དེའི་
ཐོབ་པ་མ་འོངས་པ་ནི་དེ་འགགས་པའི་རྗེས་སུ་དེའི་ཐོབ་པ་བྱུང་བ་
― 430

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྣམས་སོ། །ཐོབ་བྱའི་ཆོས་མ་འོངས་པ་སྐྱེ་བའི་ཆོས་ཅན་གྱི་ཐོབ་པ་
འདས་པ་ནི་དེ་རང་དང་དུས་མཉམ་པའི་དེའི་ཐོབ་པའོ། །དེའི་ཐོབ་
པ་ད་ལྟར་བ་ནི་དེ་ད་ལྟར་བར་འཕོས་པའི་སྐད་ཅིག་མ་དེའི་ཐོབ་
པའོ། །དེའི་ཐོབ་པ་མ་འོངས་པ་ནི་དེ་ད་ལྟར་བར་འཕོས་པ་དེའི་སྐད་
ཅིག་གཉིས་པ་ཕན་ཆད་དེའི་ཐོབ་པ་བྱུང་བ་རྣམས་སོ། །ཞེས་ཤིན་ཏུ་
གསལ་བར་གསུངས་པའི་ཕྱིར། མངོན་པའི་རྒྱན་གྱི་དཔེ་འགའ་ཞིག་
ལས། ཐོབ་བྱའི་ཆོས་མ་འོངས་པའི་ཐོབ་པ་འདས་པ་དང་མ་འོངས་པ་
གོ་ལྡོག་ནས་བཞག་པ་ནི་ཡི་གེ་ནོར་བ་སྟེ།ཐོབ་བྱའི་ཆོས་མ་འོངས་པའི་
ཝཱཐོབ་པ་མ་འོངས་པ་ནི་དེའི་ཐོབ་པ་ད་ལྟར་བའི་སྔོན་དུ་སྐྱེས་པ་མི་སྲིད་
པས་སོ། །ཡང་དེ་ཉིད་ལས། ཤེས་པ་ཇི་ལྟར་སྐྱེ་བ་རྣམས། །མ་འོངས་
པ་ཐོབ་ཅེས་སོགས་ལ། །ཐོབ་པ་དུས་གསུམ་པ་ཡང་ཡོད་ལ། ཞེས་
གསུངས་པ་ནི་མཐོང་ལམ་བཟོད་ཤེས་མ་འོངས་པ་དག་གི་རང་རང་
གི་ཐོབ་པ་ཡིན་པར་གྱུར་པའི་དུས་གསུམ་ཡོད་པར་གསུངས་པ་ཡིན་
གྱི། མཐོང་ལམ་མ་འོངས་པ་ལ་ཐོབ་པ་སྔར་སྐྱེས་སོགས་གསུམ་ཡོད་
པར་བཤད་པ་མིན་ཏེ། ལུང་དེའི་མཇུག་སྟེ། དེ་ཡང་ཆོས་མ་འོངས་པ་
ལས་ཀྱང་དེའི་ཐོབ་པ་ད་ལྟར་དང་འདས་པར་འཕོ་བ་ཡོད་པར་་་་
འདོད་པས་སོ། །ཞེས་གསུངས་པའི་ཕྱིར། གཞན་དུ་ན་རྣམ་སྨིན་སྐྱེས་
ལ་ཡང་ཐོབ་པ་སྔར་སྐྱེས་སོགས་གསུམ་ཡོད་པར་འགྱུར་ཏེ། དེའི་ཐོབ་
པ་ཡང་ད་ལྟར་བ་དང་འདས་པར་འཕོ་བ་ཡོད་པའི་ཕྱིར། དེས་ན་
མཐོང་ལམ་མ་འོངས་པ་ལ་ཐོབ་པ་ཕྱིས་སྐྱེ་མེད་དེ།གཅིག་ཏུ་མི་སྐྱེ་བའི་
ཆོས་ཅན་ཡིན་པའི་ཕྱིར།ཁྱབ་སྟེ།མངོན་པའི་རྒྱན་ལས།ཐོབ་བྱའི་ཆོས་
མ་འོངས་པ་སྐྱེ་བའི་ཆོས་ཅན་གྱི་ཞེས་སོགས་གསུངས་པ་ལ་རྒྱུ་མཚན་
ཞིག་ཡོད་པའི་ཕྱིར།ལ་ལས་མ་འོངས་པ་མི་སྐྱེ་བའི་ཆོས་ཅན་གྱི་ཐོབ་པ་
431

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྔར་སྐྱེས་སོགས་འཇོག་ཚུལ་ཐོབ་བྱའི་ཆོས་ད་ལྟར་བ་དང་འདྲ་ཞེས་
བཤད་པ་ནོར་རོ། །མ་ཐོབ་པ་ནི་ཐོབ་བྱའི་ཆོས་དེ་ཉིད་མི་ལྡན་པར་
བྱེད་པ་ལྡན་མིན་འདུ་བྱེད་ཀྱི་རྫས་ཞིག་ཡིན་ལ། དེ་ཡང་གཅིག་ཏུ་མ་
བསྒྲིབས་ལུང་མ་བསྟན་ཡིན་པས་འདི་ལ་དགེ་བ་དང་མི་དགེ་བ་མེད་
དོ། །ཐོབ་དང་མ་ཐོབ་ཡོད་མཉམ་མོ། །ཞེས་གསུངས་པས་ཡིད་དང་
སྲོག་དབང་གི་མ་ཐོབ་པ་ལྡན་པའི་གང་ཟག་ཡོད་མེད་སོགས་སྤྲོ་ཞིང་
གཞུང་དོན་ནི་སྤྱི་ལྡོག་མའི་དབང་དུ་བྱས་པ་མིན་ནོ། །སྐབས་འདིར་
ལ་ལ་ན་རེ།ཟག་བཅས་ཀྱི་མ་ཐོབ་པ་ཟག་མེད་ཡིན་ཏེ།མངོན་པའི་རྒྱན་
ལས། ཟག་མེད་ཀྱི་མ་ཐོབ་པ་ཟག་བཅས་ཡིན་པ་ལྟར་ཟག་བཅས་ཀྱི་མ་
ཐོབ་པ་ཅིའི་ཕྱིར་ཟག་མེད་དུ་མི་འགྱུར་ཏེ། ཁྱད་པར་མེད་པའི་ཕྱིར་
རོ། །ཞེས་གསུངས་པའི་ཕྱིར་ཟེར་མི་འཐད་དེ།འོ་ན་མ་ཐོབ་པ་ལ་དགེ་
བ་ཡོད་པར་ཐལ། ཟག་མེད་དུ་གྱུར་པའི་མ་ཐོབ་པ་ཡོད་པའི་ཕྱིར།
འདོད་མི་ནུས་ཏེ། མ་ཐོབ་མ་བསྒྲིབས་ལུང་མ་བསྟན། །ཞེས་དང་།
འདོད་སོགས་གཏོགས་དང་། ཞེས་པ་རྩ་འགྲེལ་དང་དངོས་སུ་འགལ་
བའི་ཕྱིར། རང་འགྲེལ་ལས། ཅི་མ་ཐོབ་པ་ཡང་ཐོབ་པ་བཞིན་དུ་རྣམ་
པའི་བྱེ་བྲག་ཡོད་དམ། སྨྲས་པ། མེད་དོ། །འོ་ན་ཅི་ལྟ་བུ་ཞེ་ན། མ་ཐོབ་
མ་བསྒྲིབས་ལུང་མ་བསྟན། །མ་ཐོབ་པ་ཐམས་ཅད་ནི་མ་བསྒྲིབས་ལ་
ལུང་དུ་མ་བསྟན་པ་ཁོ་ན་ཡིན་ནོ། །ཞེས་དང་། འདུས་བཟང་མ་དང་
རང་འགྲེལ་གཉིས་ཆར་ལས། མ་ཐོབ་པ་ཟག་པ་མེད་པ་ནི་ནམ་ཡང་
མེད་དེ། ཞེས་དང་། གང་སྤེལ་ལས། མ་ཐོབ་པ་ཟག་པ་མེད་པ་མེད་དོ་
ཞེས་བྱ་བ་འདི་གང་ལས་རྟོགས་ཞེ་ན། བསྟན་བཅོས་ལས་སོ། །ནས་
འདིར་བསྟན་བཅོས་ནི་ཡེ་ཤེས་ལ་འཇུག་པ་ལ་མངོན་པར་འདོད་
དོ། །ཞེས་དང་། རྒྱལ་སྲས་མ་ལས། སོ་སོའི་སྐྱེ་བོ་ཉིད་གང་ཞེ་ན།
― 432

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཕགས་པའི་ཆོས་རྣམས་ཀྱི་མ་རྙེད་པའོ། །ཞེས་བྱ་བ་བསྟན་བཅོས་
ལས་འབྱུང་བ་འདིས་ནི་མ་ཐོབ་པ་ལ་ཟག་པ་མེད་པ་ཉིད་མེད་པར་
སྟོན་པར་བྱེད་པ་ཡིན་ནོ། །ཞེས་དང་།མངོན་པའི་རྒྱན་རང་ལས་ཀྱང་།
ཐོབ་པ་བཞིན་དུ་མ་ཐོབ་པ་ལ་ཡང་དགེ་མི་དགེ་སོགས་ཡོད་དམ་ཞེ་ན།
མེད་དེ།དེ་ལྟ་བུའི་མ་ཐོབ་པའི་ངོ་བོ་ནི་མ་བསྒྲིབས་ལ་ལུང་དུ་མ་བསྟན་
པ་ཁོ་ན་ཡིན་ཏེ། ཞེས་གསུངས་པའི་ཕྱིར། དེས་ན་སྔར་གྱི་ལུང་དེ་ནི་བྱེ་
བྲག་སྨྲ་བ་ལ་ཟུཪ་ཟ་བའི་གཞུང་ཡིན་གྱི། གྲུབ་མཐའི་རང་ལུགས་
འཇོག་པའི་གཞུང་མིན་པ་ཚིག་གི་རྣམ་འགྱུར་གྱིས་ཀྱང་ཤེས་པའི་ཕྱིར།
དཔེར་ན་དེ་ཉིད་ལས། འདས་པ་དང་མ་འོངས་པའི་མ་ཐོབ་པ་དུས་
གསུམ་ནི་རི་བོང་གི་རྭ་ལ་རིང་ཐུང་། དཔྱོད་པ་དང་འདྲ་བར་གསུངས་
པ་ལྟ་བུ་ཡིན་པས་འཁྲུལ་བར་མི་བྱ་སྟེ། འདི་འདྲ་གཞན་ཡང་མང་
ངོ་། །གཞན་དུ་ན་སོ་སོའི་སྐྱེ་བོའི་མ་ཐོབ་པ་ཡང་ལམ་བདེན་ཡིན་
པར་ཐལ།མངོན་པའི་རྒྱན་ལས།གཞན་ཡང་ལམ་གྱི་མ་ཐོབ་པ་སོ་སོའི་
སྐྱེ་བོ་ཡིན་ན། དེའི་མ་ཐོབ་པ་ལམ་དུ་ཅིའི་ཕྱིར་མི་འགྱུར་ཏེ། ཁྱད་པར་
མེད་པའི་ཕྱིར་རོ། ཞེས་གསུངས་པའི་ཕྱིར། ཐོབ་བྱའི་ཆོས་འདས་མ་
འོངས་དག་གི་མ་ཐོབ་པ་དུས་གསུམ་ནི།དམ་བཅའ་བའི་སྐྱེ་བ་སྔ་ཕྱི་ལྟ་
བུ་གཞིར་བཟུང་ནས་དེ་དག་གི་སྐྱེ་བ་སྔ་ཕྱི་བར་གསུམ་ལ་བཞག་ཀྱང་
ཆོག་སྟེ།མངོན་པའི་རྒྱན་ལས། གལ་ཏེ་འདས་པའི་ཆོས་འདས་པར་མ་
ཐོབ་པ་དང་།མ་འོངས་པའི་ཆོས་མ་འོངས་པར་མ་ཐོབ་པ་ནི་མི་སྲིད་དེ།
དེ་དག་ཏུ་ཆོས་དེ་དག་ཡོད་ན་མ་ཐོབ་པར་འགལ་བའི་ཕྱིར་རོ་ཞེ་ན།
དུས་དེ་དག་ནི་རིང་བས་འོད་སྲུངས་ཀྱི་དུས་ན་ཡོད་པའི་ཆོས་ནི་
འཁོཪ་བ་འཇིག་དང་གསེར་ཐུབ་ཀྱི་དུས་སུ་མ་ཐོབ་པ་ཡོད་ཅིང་།
བྱམས་པའི་དུས་ཀྱི་ཆོས་ཀྱང་སེང་གེ་དང་རབ་གསལ་ལ་སོགས་པའི་
433

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དུས་ན་མ་ཐོབ་པ་སྲིད་པའི་ཕྱིར་རོ། །ཞེས་གསུངས་པའི་ཕྱིར། སྐབས་
འདིར་མངོན་པའི་རྒྱན་གྱི་མཆན་བུའི་ཡི་གེ་ཅུང་མ་དག་པར་མངོན་
ནོ། །ཐོབ་པའི་ཐོབ་པ་དང་མ་ཐོབ་པ་སོགས་ནི། རང་འགྲེལ་ལས། ཅི་
མ་ཐོབ་པ་དང་ཐོབ་པ་དག་གི་ཡང་ཐོབ་པ་དང་མ་ཐོབ་པ་ཡོད་དམ།
སྨྲས་པ།གཉིས་ཀའི་ཡང་གཉིས་ཀ་ཡོད་དོ། །དེ་ལྟར་ན་ཐོབ་པ་རྣམས་
ཐུག་པ་མེད་པར་འགྱུར་བ་མ་ཡིན་ནམ། ཕན་ཚུན་ལྡན་པའི་ཕྱིར་ཐུག་
པ་མེད་པར་ཐལ་བར་མི་འགྱུར་རོ། །ཆོས་བདག་ཉིད་ཀྱི་གཏོགས་པ་
གསུམ་སྐྱེ་སྟེ། ཆོས་དེ་དང་། དེའི་ཐོབ་པ་དང་། ཐོབ་པའི་ཐོབ་པའོ། དེ་
ལ་ཐོབ་པ་སྐྱེས་པས་ཆོས་དེ་དང་། ཐོབ་པའི་ཐོབ་པ་དང་ལྡན་པར་
འགྱུར་ལ། ཐོབ་པའི་ཐོབ་པ་སྐྱེས་པས་ཐོབ་པ་ཁོ་ན་དང་ལྡན་པར་
འགྱུར་བ་དེའི་ཕྱིར་ཐུག་པ་མེད་པ་མ་ཡིན་ནོ། །དེ་ལྟར་བྱས་ན་སྐད་
ཅིག་མ་གཉིས་པ་ལ་དགེ་བའང་རུང་མི་དགེ་བའང་རུང་ཉོན་མོངས་
ཅན་ཡང་རུང་ཆོས་བདག་ཉིད་གཏོགས་པ་གསུམ་གྱི་ཐོབ་པ་གསུམ་སྐྱེ་
བར་འགྱུར་ལ། དེ་དག་གི་རྗེས་ཀྱི་ཐོབ་པ་ཡང་གསུམ་ཡིན་པས་དྲུག་ཏུ་
འགྱུར་རོ། །ཞེས་པ་ནས། ཀྱེ་མ་འདི་ནི་ཐོབ་པ་རྣམས་ཀྱི་དགའ་སྟོན་
ཆེན་པོ་ཞིག་སྟེ།དེ་ཐོགས་པ་མེད་པས་འདི་ལྟར་གོ་སྐབས་རྙེད་ཀྱི་དེ་ལྟ་
མ་ཡིན་ན་སྲོག་ཆགས་གཉིས་པའི་ནི་ནམ་མཁའ་ལ་གོ་སྐབས་ཡོད་
པར་མི་འགྱུར་རོ། །ཞེས་གསུངས་སོ། །དེ་ཡང་སོ་ཐར་གྱི་སྡོམ་པ་
ཐོབ་པའི་སྐད་ཅིག་གཉིས་པ་ན་སོ་ཐར་སྐད་ཅིག་དང་བོ་ད་ལྟ་བ་དང་
སོ་ཐར་སྐད་ཅིག་དང་བོའི་ཐོབ་པ་ད་ལྟ་བ་དང་དེའི་ཡང་ཐོབ་པ་ད་ལྟ་
བ་གསུམ་བཏང་ཡང་།སོ་ཐར་སྐད་ཅིག་དང་བོ་འདས་པ་དང་།སོ་ཐར་
སྐད་ཅིག་དང་བོའི་ཐོབ་པ་ཕྱིར་སྐྱེས་དང་། དེའི་ཡང་ཐོབ་པ་གསུམ་
ལྡན་ཞིང་སོ་ཐར་སྐད་ཅིག་གཉིས་པ་ད་ལྟ་བ་དང་སྐད་ཅིག་གཉིས་
434

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་ཐོབ་པ་ད་ལྟ་བ་དང་། ཐོབ་པའི་ཐོབ་པ་ད་ལྟ་བ་སྟེ་གསུམ་ཡང་
ལྡན་ནོ། །འདུ་ཤེས་མེད་པའི་རྫས་ནི། འབྲས་བུ་ཆེ་བར་སྐྱེ་བའི་འདུ་
ཤེས་མེད་པའི་ལྷ་ཁོ་ནའི་རྒྱུད་ལ་ཡོད་ཅིང་། གཅིག་ཏུ་རྣམ་སྨིན་ཡིན་
པས་ལུང་མ་བསྟན་ཁོ་ནའོ། །འདུ་ཤེས་མེད་པའི་སྙོམས་འཇུག་ནི།
འདུ་ཤེས་མེད་པ་བའི་རྫས་དེ་ཉིད་འབྱིན་པར་བྱེད་པའི་རྣམ་སྨིན་གྱི་
རྒྱུ་ཡིན་པས།གཅིག་ཏུ་དགེ་བ་ཟག་བཅས་ཡིན་ལ།དེ་ནི་འདུ་ཤེས་མེད་
པའི་ལྷ་དང་སྒྲ་མི་སྙན་པ་རྣམས་མ་གཏོགས་པ་འདོད་གཟུགས་ཀྱི་
བདེ་འགྲོ་སོ་སྐྱེ་དག་གི་རྒྱུད་ལ་ཅི་རིགས་པར་ཡོད་དོ། །དེ་ཡང་འདུ་
ཤེས་མེད་པའི་སྙོམས་འཇུག་ནི་སྐྱེ་ནས་མྱོང་འགྱུར་གྱི་རྣམ་སྨིན་ཅན་
ཡིན་པས། རང་རྒྱུད་ལྡན་གྱི་གང་ཟག་ནི་དངོས་ཀྱི་སྐྱེ་བ་ཕྱི་མར་འདུ་
ཤེས་མེད་པའི་ལྷར་ངེས་ཅན་དུ་སྐྱེ་དགོས་ཤིང་།ལྷ་དེ་ལ་སྐྱེས་དུས་དང་
འཆི་དུས་མ་གཏོགས་སེམས་མེད་དོ། །ཁ་ཅིག འདུ་ཤེས་མེད་པའི་
སྙོམས་འཇུག་པ་ནི་སྐྱེས་ནས་མྱོང་འགྱུར་གྱི་ལས་ཅན་དང་། དེའི་་
དངོས་ཀྱི་སྐྱེ་བ་ཕྱི་མར་ལན་གྲངས་གཞན་མྱོང་གིས་འདོད་པའི་མིར་
སྐྱེ་དགོས་ཟེར་བ། མི་འཐད་དེ། འདུ་ཤེས་མེད་པའི་སྙོམས་འཇུག་པ་
ཡིན་ན།རང་གི་དངོས་ཀྱི་སྐྱེ་བ་ཕྱི་མར་འདུ་ཤེས་མེད་པའི་ལྷ་ཁོ་ནར་སྐྱེ་
བས་ཁྱབ་པའི་ཕྱིར། སྐྱེ་ནས་མྱོང་འགྱུར་ཉིད། ཅེས་དང་། རང་འགྲེལ་
ལས།གང་ཞིག་གིས་འདི་བསྐྱེད་ནས་ཡོངས་སུ་ཉམས་པ་དེ་ཡང་གདོན་
མི་ཟ་བར་ཡང་བསྐྱེད་ནས་འདུ་ཤེས་མེད་པའི་སེམས་ཅན་རྣམས་ཀྱི་
ནང་དུ་སྐྱེ་བར་འགྱུར་རོ། །ཞེས་གསུངས་པའི་ཕྱིར།ཡང་ཁོ་ན་རེ།འདུ་
ཤེས་མེད་པའི་སྙོམས་འཇུག་ལ་སྐྱེ་ནས་མྱོང་འགྱུར་གྱིས་མ་ཁྱབ་པར་
ཐལ། དེ་ལ་མ་ངེས་པའི་ལས་ཡོད་པའི་ཕྱིར་ཞེས་ལས་སུ་བཤད་པའང་
མི་རིགས་ཏེ། སེམས་མེད་སྙོམས་པར་འཇུག་པ་དག ། འཕེན་བྱེད་
435

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་ཡིན།ཞེས་དང་།རང་འགྲེལ་ལས།རྣམ་པར་སྨིན་པ་དང་བཅས་པའི་
སེམས་མེད་པའི་སྙོམས་པར་འཇུག་པ་དག་གིས་ཀྱང་རིས་མཐུན་པ་
འཕེན་པར་མི་བྱེད་དེ། ལས་དང་ལྷན་ཅིག་མི་འབྱུང་བའི་ཕྱིར་རོ། །
ཞེས་གསུངས་པའི་ཕྱིར། གཞན་དུ་ན་སྒོ་གསུམ་གང་རུང་གི་ལས་སུ་
ཐལ་ལོ།གང་སྤེལ་ལས་ཀྱང་།སྲོག་གི་དབང་བོ་དང་།རིས་མཐུན་པ་ནི་
སེམས་དང་བཅས་པའི་བསམ་གཏན་བཞི་བའི་རྣམ་པར་སྨིན་པ་ཡིན་
ལ། ས་དེའི་ཕུང་བོ་ལྷག་མ་རྣམས་གཉིས་ཀའི་ཡིན་ནོ། །ཞེས་གསུངས་
པའི་ཕྱིར། འགོག་པའི་སྙོམས་འཇུག་ནི་སེམས་སེམས་བྱུང་སྐྱེ་བ་ལ་རེ་
ཞིག་གེགས་བྱེད་པའི་སྲིད་རྩེའི་སས་བསྡུས་ཀྱི་ལྡན་མིན་འདུ་བྱེད་དགེ་
བ་ཞིག་ཡིན་ལ།རྟེན་འཕགས་པ་ཁོ་ན་ལ་ཡོད་དོ། །ཉན་རང་གི་འགོག་
སྙོམས་ལ་ཐོབ་པ་ད་ལྟ་བ་དང་ཕྱིས་སྐྱེ་ཡོད་ཀྱང་སྔར་སྐྱེས་མེད་དེ། དེ་
དག་གིས་གསར་དུ་ཐོབ་ཚེ་ད་ལྟ་བ་ཁོ་ན་ཐོབ་པའི་ཕྱིར།ཐུབ་པས་དང་
བོར་འགོག་སྙོམས་ཀྱི་ཐོབ་པ་སྔར་སྐྱེས་རྙེད་པ་ཡིན་ཏེ། ཟད་པ་ཤེས་པ་
དང་དུས་མཉམ་དུ་མ་འོངས་པ་ཐོབ་པའི་ཕྱིར། དང་བོར་མ་ཡིན་སྐད་
ཅིག་མ། །སུམ་བཅུ་རྩ་བཞི་ཐོབ་ཕྱིར་རོ། །ཞེས་གསུངས་པའི་ཕྱིར།
དེས་ན་འགོག་སྙོམས་ལ་ཐོབ་པ་སྔར་སྐྱེས་ཤིག་སྲིད་ཀྱང་། འདུ་ཤེས་
མེད་པའི་སྙོམས་འཇུག་ལ་མི་སྲིད་དེ། མ་འོངས་པ་གསར་དུ་ཐོབ་པ་
མེད་པ་སོ་ཐར་གྱི་སྡོམ་པ་བཞིན་དུ་གསུངས་པའི་ཕྱིར། འོན་ཀྱང་ཐོབ་
པ་ཕྱིས་སྐྱེ་ཡོད་དེ། སྙོམས་འཇུག་དེ་ལས་ལངས་ཀྱང་འདས་པ་ལྡན་
པའི་ཕྱིར། འགོག་སྙོམས་གསར་དུ་ཐོབ་ཚེ་ད་ལྟར་བ་ཐོབ་དགོས་པ་
སྤྱིར་བཏང་དང་། ཐུབ་པས་མ་འོངས་པ་ཐོབ་པ་ནི་དམིགས་བསལ་དུ་
ཤེས་པར་བྱའོ། །གཟུགས་མེད་པ་ལ་འགོག་པའི་སྙོམས་འཇུག་ད་ལྟ་
བ་མི་ལྡན་ཏེ། དེར་སེམས་སེམས་བྱུང་བཀག་ན་གང་ཟག་ཡེ་མེད་དུ་
436

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འགྱུར་བས་སོ། །དོན་འདི་ལ་དགོངས་ནས་གསེར་ཕྲེང་ལས། དགག་
གཞི་ཡོད་མེད་ཀྱི་ཁྱད་པར་རོ། །ཞེས་གསུངས་སོ། ཕར་ཕྱིན་རང་
ལུགས་ལ་ཡང་། ཁ་ཅིག འགོག་པའི་སྙོམས་འཇུག་གི་དགག་བྱ་ལ་
འགོག་པ་ལ་སྙོམས་པར་འཇུག་ཁ་མའི་རྒྱུད་ཀྱི་ཚོར་འདུ་རགས་པ་
འཇོག་ཟེར་བ་སོགས་འཁྲུལ་བ་མང་བོ་ཞིག་བཤད་མོད་ཀྱང་འདིར་
སྐབས་མིན་པས་མ་སྤྲོས་སོ། །འགོག་སྙོམས་ལ་སྐྱེ་ནས་མྱོང་འགྱུར་
དང་།ལན་གྲངས་གཞན་མྱོང་དང༌།མ་ངེས་པའང་ཡོད་དོ། །འོན་ཀྱང་
སྙོམས་འཇུག་དེ་དག་ལས་སུ་འཁྲུལ་བར་མི་བྱའོ། །སྐབས་འདིར་
མངོན་པའི་རྒྱན་ལས། འདོད་པར་ཁམ་ཟས་ཀྱི་ནུས་པ་གཏུགས་པར་
འགྱུར་བས་ཞག་བདུན་ལས་ལྷག་པར་མི་འཇུག་ལ། གོང་མར་ཇི་ལྟར་
འདོད་པ་ལྟར་རོ། །ཞེས་མཆན་བུར་གསུངས། འགོག་པ་དང་བོ་མིའི་
ནང་དུ། །ཞེས་དང་། འབྲས་ལས་ཉམས་པ་འཆི་བ་མེད། །ཅེས་དང་།
མངོན་པའི་རྒྱན་ལས། སྙོམས་འཇུག་འདི་གཉིས་ཀྱི་རྟེན་ལ་མུ་བཞི་སྟེ།
དང་བོ་འདུ་ཤེས་མེད་པའི་སྙོམས་འཇུག་གི་རྟེན་ཡིན་ལ།འགོག་སྙོམས་
ཀྱི་རྟེན་མ་ཡིན་པ་ནི་ཚངས་ཆེན་དང་འདོད་ལྷ་རིགས་དྲུག་གོ། ཞེས་
གསུངས་པས་འགོག་སྙོམས་ལྡན་པའི་འདོད་ལྷ་རིགས་དྲུག་མེད་པར་
མངོན་ནོ། །འགོག་སྙོམས་ཀྱི་རྟེན་ཡིན་ལ་གཅིག་ཤོས་མ་ཡིན་པ་ནི
གནས་གཙང་མ་རྣམས་སོ། །མཆན་བུ་འདི་ལ་ཡི་གེ་ཆད་པ་ཅུང་ཟད་
ཡོད་པས་འདི་ལྟར་ཤེས་དགོས་སོ། །དེ་དག་སྐྱེ་བའི་སྐྱེ་ལ་སོགས། །
དེ་ཆོས་བརྒྱད་དང་གཅིག་ལ་འཇུག །ཅེས་བྱུང་།དཔེར་ན་བུམ་པའི་
སྐྱེ་རྒ་གནས་འཇིག་སྟེ་རྩ་བའི་མཚན་ཉིད་བཞི་དང་།བུམ་པའི་སྐྱེ་བའི་
སྐྱེ་བ་སོགས་མཐུན་པའི་མཚན་ཉིད་བཞི་སྟེ་བརྒྱད་ཡོད་པ་ལས། བུམ་
པའི་སྐྱེ་བས་མཚན་གཞི་བུམ་པ་དང་། རྩ་བའི་མཚན་ཉིད་གཞན་
437

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གསུམ་དང་། མཐུན་པའི་མཚན་ཉིད་བཞི་སྟེ་ཆོས་བརྒྱད་པོ་དེ་ཉིད་
སྐྱེད་པར་བྱེད་དོ། །བུམ་པའི་སྐྱེ་བའི་སྐྱེ་བས་ནི་རང་ཉིད་མ་གཏོགས་
པའི་ཆོས་བརྒྱད་ཡོད་པ་དེ་དག་ལས་བུམ་པའི་སྐྱེ་བ་གཅིག་པུ་སྐྱེད་
པར་བྱེད་དོ། །དེ་བཞིན་དུ་རྩ་བའི་འཇིག་པས་རང་ལས་གཞན་པའི་
ཆོས་བརྒྱད་སྐྱེད་པར་བྱེད་ཅིང་། འཇིག་པའི་འཇིག་པས་ནི་རྩ་བའི་
འཇིག་པ་གཅིག་པུ་སྐྱེད་པ་སོགས་སོ། །དེ་ལྟར་ན་མ་འོངས་པ་ཐམས་
ཅད་གཅིག་ཆར་སྐྱེ་བར་མི་འགྱུར་རམ་ཞེ་ན། མི་འགྱུར་ཏེ། རྒྱུ་རྐྱེན་
ཚོགས་པ་མེད་པར་མ་འོངས་པའི་མཚན་ཉིད་དེ་དག་ཁོ་ནས་སྐྱེད་མི་
ནུས་པའི་ཕྱིར། ཁ་ཅིག་མི་སྐྱེ་བའི་ཆོས་ཅན་གྱི་འདུས་བྱས་རྣམས་ལ་
མཚན་ཉིད་བཞི་ལྡན་ཡང་སྐྱེ་རྒ་གནས་འཇིག་བཞི་མེད་དེ། དེ་དག་སྐྱེ་
འགག་གནས་པའི་དུས་མེད་པའི་ཕྱིར་ཞེས་ཟེར་བ་ནི། དོན་མ་ཡིན་ཏེ།
མི་སྐྱེ་བའི་ཆོས་ཅན་རྣམས་ཀྱི་སྐྱེ་བ་དང་འཇིག་པ་སོགས་ལ་དེ་དང་
དེའི་མཚན་ཉིད་ཅེས་བཤད་པ་མིན་ན་མཚན་ཉིད་དེ་དག་གང་ཞིག་
ཡིན། སྐྱེ་གནས་རྒ་འཇིག་བཞི་ཡིས་མཚན་གཞི་དེ་ཉིད་འདུས་བྱས་སུ་
མཚོན་པར་བྱེད་པས་ན། དེ་དག་ལ་མཚན་ཉིད་ཅེས་བཤད་པ་མ་ཡིན་
པར་ཐལ་ལོ། །གཞན་དུ་ན་མི་སྐྱེ་བའི་ཆོས་ཅན་རྣམས་རྟག་པ་ཡིན་
པར་ཐལ། འཇིག་པ་མེད་པའི་ཆོས་ཡིན་པའི་ཕྱིར། །ཁྱབ་སྟེ། གནད་
སྒྲོན་ལས། བཞི་བོ་འདི་རྣམས་ནི་འདུས་བྱས་ཀྱི་མཚན་ཉིད་དག་ཡིན་
ཏེ། གང་ལ་འདི་དག་ཡོད་པའི་ཆོས་དེ་ནི་འདུས་བྱས་སུ་མངོན་ནོ། །
ལྡོག་པ་ནི་འདུས་མ་བྱས་པའོ། །ཞེས་གསུངས་པའི་ཕྱིར། ཡང་དེ་དག་
ལ་མི་རྟག་པ་ཡོད་ཀྱང་འཇིག་པ་མེད་ཟེར་བ་ནི་ནང་འགལ་ཏེ། འདུས་
བྱས་དེའི་འཇིག་པ་དང་མི་རྟག་པ་གཉིས་མིང་གི་རྣམ་གྲངས་ཙམ་
ཡིན་པའི་ཕྱིར།རྒྱལ་སྲས་མ་ལས།བརྒྱད་གང་ཞེ་ན།ནས་གནས་པ་དང་
438

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྒ་བ་དང་མི་རྟག་པ་ཉིད་དང་། ཞེས་དང་། མི་རྟག་པ་ཉིད་ཀྱིས་ནི་
བདག་ཉིད་མ་གཏོགས་པ་ཆོས་བརྒྱད་སྐྱེད་པར་བྱེད་དོ། །ཞེས་་་་་
གསུངས་པའི་ཕྱིར། དེས་ན་མི་སྐྱེ་བའི་ཆོས་ཅན་དག་ལ་སྐྱེ་རྒ་གནས་
འཇིག་བཞི་ཡོད་ཅེས་པ་ནི། དེ་དག་གི་སྟེང་ན་ཁོ་རང་གི་ཁྱད་ཆོས་སུ་
གྱུར་པའི་སྐྱེ་བ་དང་འཇིག་པ་སོགས་ཡོད་ཅེས་པ་ཡིན་གྱི། ཁོ་རང་སྐྱེ་
དུས་དང་འཇིག་དུས་ཡོད་ཅེས་པ་ག་ལ་ཡིན་ཏེ།དཔེར་ན།པདྨ་ལ་ལོ་མ་
ཡོད་ཅེས་པ་ལྟ་བུའོ། །སྐྱེ་འཇིག་སོགས་ཡོད་པ་ལ་ངེས་པར་དེ་དག་
བྱེད་ངེས་ཞིག་དགོས་ན། ད་ལྟ་བ་དང་འདས་པ་གཉིས་ལ་ཡང་་་་་་
མཚུངས་པའི་ཕྱིར། དེས་ན་ཚིག་འཕྲུལ་རེ་གཉིས་གཅེས་པར་བཟུང་
ནས་གཞུང་ལུགས་ཆེན་མོ་དག་གི་སྐབས་དོན་སྟོར་ན་མི་རུང་ངོ་། །
སྐབས་འདིར་རང་འགྲེལ་ལས།དེའི་ངག་ནི་ངག་གི་རང་བཞིན་མ་ཡིན་
ཏེ། ངག་ནི་སྒྲ་ཡིན་ན་སྒྲ་ཙམ་གྱིས་ནི་དོན་གང་དག་གོ་བར་མི་འགྱུར་
རོ། །འོ་ན་ཅི་ཞེ་ན། ངག་ནི་མིང་ལ་འཇུག་ལ། མིང་གིས་ནི་དོན་རྗོད་
པར་བྱེད་དོ། །ཞེས་གསུངས། དེ་ཡང་དཔེར་ན། ཕ་རོལ་བོས་སངས་
རྒྱས་བཅོམ་ལྡན་འདས་ཞེས་སྨྲས་པའི་ངག་གིས། ཉན་པ་པོའི་རྒྱུད་ལ་
སངས་རྒྱས་བཅོམ་ལྡན་འདས་ཀྱི་མིང་སྐྱེད་པར་བྱེད་ཅིང་། མིང་དེ་
ཉིད་ལ་རྗེས་ཀྱི་ཤེས་པས་བསམ་པའི་སྟོབས་ཀྱིས་སངས་རྒྱས་བཅོམ་
ལྡན་འདས་ཀྱི་དོན་རྟོགས་པར་འགྱུར་བ་ཡིན་གྱི། སངས་རྒྱས་བཅོམ་
ལྡན་འདས་ཞེས་པའི་ངག་སྒྲ་ཙམ་གྱིས་དེའི་དོན་རྟོགས་པར་མི་འགྱུར་
བ་ལྟ་བུའོ། །དེ་ལྟར་ཡང་གང་སྤེལ་ལས། དེའི་ཕྱིར་གང་དག་གི་དོན་
རྟོགས་པར་བྱེད་པ་མིང་དང་ཚིག་ལ་སོགས་པ་དག་ལས་ཐ་དད་པར་
ཡོད་དོ། །དེའི་ཕྱིར་ངག་གིས་དོན་བརྗོད་པར་བྱེད་པ་མ་ཡིན་ཏེ།འོ་ན་
ཅི་ཞེ་ན།ངག་ནི་མིང་གསལ་བར་བྱེད་པའམ།མིང་སྐྱེད་པར་བྱེད་པའི་
439

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཕྱིར་མིང་ལ་འཇུག་ལ།མིང་གིས་དོན་རྗོད་པར་བྱེད་དེ།དེ་གོ་བར་བྱེད་
པའི་ཕྱིར་རོ། །ཞེས་དང་།རྒྱལ་སྲས་མ་ལས།ངག་ནི་མིང་ལ་འཇུག་ལ།
མིང་དེས་ནི་ངག་བདག་གི་ངོ་བོ་བཞིན་དུ་བྱེད་པ་ན་དོན་རྗོད་པར་
བྱེད་དེ་རྟོགས་པར་བྱེད་དོ་ཞེས་བྱ་བའི་ཐ་ཚིག་གོ། ཞེས་གསུངས་པའི་
ཕྱིར།ལྡན་མིན་བཅུ་བཞི་ལས།ཐོབ་པ།སྐལ་མཉམ།འདུ་ཤེས་མེད་པ།
སྲོག་དབང་། མཚན་ཉིད་བཞི་སྟེ་བརྒྱད་ལ་རྣམ་སྨིན་དང་རྒྱུ་མཐུན་
ལས་བྱུང་བ་ཡོད་དོ། །དེ་ལས་ཀྱང་སྐལ་མཉམ་དང་འདུ་ཤེས་མེད་པ་
དང་། སྲོག་གསུམ་ལ་རྣམ་སྨིན་མ་ཡིན་པ་མེད་དོ། །ལྷག་མ་སྙོམས་
འཇུག་གཉིས།མིང་ཚིག་ཡི་གེའི་ཚོགས་གསུམ།མ་ཐོབ་པ་སྟེ་དྲུག་ནི་རྒྱུ་
མཐུན་ལས་བྱུང་བ་ཁོ་ནའོ། །མཚན་ཉིད་བཞི་དང་ཐོབ་པ་ལ་དགེ་
སོགས་གསུམ་ཡོད་དེ། དགེ་ལ་སོགས་ཀྱི་དགེ་ལ་སོགས། །ཞེས་དང་།
འབྲས་སོགས་དགེ་ལ་སོགས་པས་སོ། །ཞེས་འབྱུང་བའི་ཕྱིར།སྙོམས་
འཇུག་གཉིས་ནི་གཅིག་ཏུ་དགེ་བ་དང་། ལྷག་མ་བདུན་ནི་མ་བསྒྲིབས་
ལུང་མ་བསྟན་ནོ། །རང་ལས་གཞན་པ་བྱེད་རྒྱུའི་རྒྱུ། །ཞེས་བྱུང་།
འབྲས་བུ་སྐྱེ་བཞིན་པ་ཆོས་ཅན།རང་ལས་གཞན་པའི་ཆོས་ཐམས་ཅད་
རང་གི་བྱེད་རྒྱུ་ཡིན་ཏེ། ཁ་ཅིག་ནི་སྐྱེད་པར་བྱེད་པའི་རྒྱུ་ཡིན་ཞིང་ཁ་
ཅིག་ནི་སྐྱེ་བ་ལ་གེགས་མི་བྱེད་པའི་རྒྱུ་ཡིན་པའི་ཕྱིར། སེམས་མེད་
སྙོམས་འཇུག་གཉིས་དང་བརྟགས་མིན་གྱི་འགོག་པ་སོགས་ཆོས་ཅན།
རང་གི་དགག་བྱའི་ཆོས་སེམས་སེམས་བྱུང་སོགས་ཀྱི་བྱེད་རྒྱུ་མ་ཡིན་
ཏེ། དེ་དག་སྐྱེ་བ་ལ་གེགས་བྱེད་ཀྱི་ངོ་བོར་གནས་པའི་ཕྱིར། དེའི་ཕྱིར་
རང་ལས་གཞན་པ་བྱེད་རྒྱུའི་རྒྱུ་ཞེས་པས།འབྲས་བུ་ཡིན་ན།རང་ལས་
གཞན་པའི་ཆོས་ཐམས་ཅད་རང་གི་བྱེད་རྒྱུ་ཡིན་པས་ཁྱབ་མཐའ་
བཟུང་བ་མིན་ཏེ།དཔེར་ན།ལྷན་ཅིག་འབྱུང་གང་ཕན་ཚུན་འབྲས། །
440

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཞེས་གསུངས་པ་ལྟ་བུའོ། །དེ་ལྟར་ཡང་རྒྱལ་སྲས་མ་ལས། སྐྱེ་བ་ལ་
གེགས་མི་བྱེད་པའི་ངོ་བོར་གནས་པའི་ཕྱིར་ཞེས་པ་ནི། རྐྱེན་རྣམས་
ཚོགས་ན་མཇུག་ཐོགས་སུ་འབྱུང་བའི་ཆོས་ལ་སྐྱེ་བ་ཞེས་བྱ་སྟེ།སྐྱེ་བ་དེ་
སྐྱེ་བ་ལ་ཆོས་ཐམས་ཅད་གེགས་མི་བྱེད་པའི་ངོ་བོར་གནས་པ་ཁོ་ན་
ཡིན་གྱི། ཐམས་ཅད་ཀྱི་ནི་མ་ཡིན་ནོ་ཞེས་བྱ་བར་ཁོང་དུ་ཆུད་པར་
བྱའོ། །ཞེས་དང་།གང་སྤེལ་ལས།ཇི་ལྟར་རང་ལས་གཞན་པ་བྱེད་རྒྱུའི་
རྒྱུ་ཡིན་ཞེ་ན། བཤད་པ། སྐྱེ་བཞིན་པ་མ་ཡིན་པ་ལ་གེགས་མི་བྱེད་པའི་
ངོ་བོར་གནས་པའི་ཕྱིར་བྱེད་རྒྱུ་ཞེས་མི་བྱ་སྟེ། འོ་ན་ཅི་ཞེ་ན།སྐྱེ་བཞིན་
པ་ལས་ཞེས་བྱ་བ་རྒྱས་པར་འབྱུང་ངོ་། །རྒྱུ་དང་རྐྱེན་རྣམས་ཚོགས་ན་
བར་ཆད་མེད་པར་འབྱུང་བའི་ཆོས་ནི་སྐྱེ་བཞིན་པ་ཞེས་བྱ་སྟེ། སྐྱེ་
བཞིན་པ་གེགས་བྱེད་པ་ཐམས་ཅད་དང་བྲལ་བ་དེ་སྐྱེ་བ་ལ་ཆོས་་
ཐམས་ཅད་གེགས་མི་བྱེད་པའི་ངོ་བོར་གནས་པ་ཡིན་ནོ། །ཞེས་ཤིན་
ཏུ་གསལ་བར་གསུངས་པའི་ཕྱིར། འབྲས་བུ་དེ་སྐྱེ་བ་ལ་གེགས་མི་བྱེད་
པའི་ངོ་བོར་གནས་པའི་ཕྱིར་ན། དེའི་བྱེད་རྒྱུ་ཡིན་པར་གསུངས་པ་
སོགས་ནི། རང་དགར་སྨྲས་པ་མིན་པས་གོ་རྒྱུ་ཐུན་མོང་མིན་པ་རེ་ཡོད་
དེ། དེ་ཡང་འབྲས་བུ་དེ་མི་སྐྱེ་བ་ལ་རྣམ་པ་གཉིས་ཡོད་དེ། རྒྱུ་ཚོགས་
གྲངས་མ་ཚང་བའམ།ཡང་ན་ཉེར་ལེན་དང་ལྷན་ཅིག་བྱེད་རྐྱེན་རྣམས་
ཚང་ཡང་སྐྱེ་བ་ལ་གེགས་བྱེད་ཡོད་པས་མི་སྐྱེ་སྟེ།དཔེར་ན།ཆུ་ལུད་དྲོད་
གཤེར་སོགས་འཛོམ་པའི་ཞིང་ལ་ས་བོན་བཏབ་པ་ན་རྒྱུ་གཞན་རྣམས་
ཚང་ཡང་།ནས་མྱུག་སྐྱེ་བ་ལ་བྱ་རོག་གིས་གེགས་བྱས་ཏེ་ས་བོན་ཟོས་པ་
ལྟ་བུའོ། །དེ་བཞིན་དུ་འབྲས་བུ་དེ་སྐྱེ་བ་ལ་རྒྱུ་གཉིས་ཏེ། རྒྱུ་རྐྱེན་
ཡོངས་སུ་ཚོགས་པ་དང༌། །གེགས་བྱེད་ཉེ་བར་མེད་པའོ། །དེའི་ཕྱིར་
འབྲས་བུ་དེ་སྐྱེ་བ་ལ་གེགས་མི་བྱེད་པའི་ཆོས་རྣམས་ཀྱང་དེའི་བྱེད་
441

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྒྱུར་བཞག་པ་ཡིན་ཏེ།གང་སྤེལ་ལས།ཇི་ལྟར་ཆོས་ཐམས་ཅད་བྱེད་རྒྱུ་
ཉིད་ཡིན་ཞེ་ན། སྐྱེ་བ་ལ་གེགས་མི་བྱེད་པའི་ངོ་བོར་གནས་པའི་ཕྱིར་
རོ། །འབྲས་བུ་མི་སྐྱེ་བ་ནི་རྣམ་པ་གཉིས་ཏེ། རྒྱུ་མེད་པའི་ཕྱིར་དང་།
གེགས་བྱེད་པ་ཡོད་པའི་ཕྱིར་རོ། །ལྡོག་སྟེ་རྒྱུ་ཡོད་པའི་ཕྱིར་དང་།
གེགས་བྱེད་པ་མེད་པའི་ཕྱིར་ན་སྐྱེ་བ་ཡིན་པས་གེགས་མི་བྱེད་པའི་ངོ་
བོར་གནས་པ་ལས་གཞན་པ་བྱེད་རྒྱུའི་རྒྱུ་ཡིན་པར་གྲུབ་བོ། །ཞེས་
གསུངས་པས་སོ། །འོ་ན་རི་བོང་གི་རྭ་ཡང་། འབྲས་བུ་སྐྱེ་བཞིན་པའི་
བྱེད་རྒྱུ་ཡིན་པར་ཐལ།དེས་ཀྱང་དེ་སྐྱེ་བ་ལ་གེགས་མི་བྱེད་པའི་ཕྱིར་ཞེ་
ན།མི་འགྱུར་ཏེ།དེ་ལ་གེགས་ཉེ་བར་བྱེད་པའི་གཞི་མེད་ཕྱིར།རྒྱལ་སྲས་
མ་ལས། ཅིའི་ཕྱིར་མྱ་ངན་ལས་འདས་པ་ལ་སོགས་པ་ནི་བྱེད་པའི་རྒྱུ་
ཉིད་ཡིན་པར་འདོད་ལ།མེད་པ་རི་བོང་གི་རྭ་ལ་སོགས་པ་མ་ཡིན་ཞེ་ན།
མེད་པའི་དཔེ་མེད་པའི་ཕྱིར་ཏེ། སྤྱོད་པར་བྱེད་པ་མེད་པའི་དབང་དུ་
བྱས་ནས་གྲོང་མི་རྣམས་བདག་ཅག་རྒྱལ་བོས་བདེ་བར་བྱས་སོ་ཞེས་
སྨྲས་པའམ། བདག་ཅག་ནི་རི་བོང་གི་རྭས་བདེ་བར་བྱས་སོ་ཞེས་སྨྲ་
བར་འགྱུར་བ་ནི་མེད་པས་འདི་ནི་ཀླན་ཀར་མི་རུང་ངོ་། ཞེས་གསུངས་
པའི་ཕྱིར། དེས་ན་འདུས་མ་བྱས་ནམ་མཁའ་སོགས་ཀྱིས་འབྲས་བུ་སྐྱེ་
བཞིན་པ་དེ་ཉིད་སྐྱེ་བ་ལ་གེགས་མི་བྱེད་པའི་ཕྱིར་ན་དེའི་བྱེད་རྒྱུ་ཞེས་
བཤད་དེ།དཔེར་ན།གྲོང་མི་རྣམས་ལ་རྒྱལ་བོས་ཕན་མ་བཏགས་ཀྱང་།
གནོད་པ་མ་བྱས་ཚེ་བདག་ཅག་རྒྱལ་བོས་བདེ་བར་བྱས་སོ་ཞེས་་་་
བརྗོད་པ་ལྟ་བུའོ། །འོ་ན་སྐབས་འདིར་རྒྱུ་རྟག་པ་ལས་འབྲས་བུ་བདེ་
སྡུག་སྐྱེ་བ་ཡོད་པར་ཐལ། འབྲས་བུ་བདེ་སྡུག་གི་བྱེད་རྒྱུ་ལ་རྟག་པའང་
ཡོད་པའི་ཕྱིར་ཟེར་ན།མ་ཁྱབ།བྱེད་རྒྱུ་ནུས་མེད་རྣམས་ཀྱིས་འབྲས་བུ་
དེ་དག་སྐྱེ་བ་ལ་གེགས་མི་བྱེད་པ་ཙམ་གྱིས་དེའི་བྱེད་རྒྱུར་བཞག་གི་དེ་
― 442

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དག་སྐྱེད་བྱེད་ཀྱི་རྒྱུར་མི་འདོད་པ་དཔེ་འདིས་ཀྱང་ཤེས་པའི་ཕྱིར།
སེམས་ཀྱི་རྗེས་འཇུག་དུས་དང་ནི། །འབྲས་སོགས་དགེ་ལ་སོགས་
པས་སོ། །ཞེས་བྱུང་།སེམས་བྱུང་རྣམས་དང་།བསམ་གཏན་ཟག་མེད་
ཀྱི་སྡོམ་པ་གཉིས་དང་། སེམས་ཀྱི་མཚན་ཉིད་སྐྱེ་སོགས་རྣམས་ནི་་
སེམས་ཀྱི་རྗེས་འཇུག་ཡིན་ལ། དེ་ལ་ཡང་རྒྱུ་མཚན་བཅུ་ཡོད་དེ། རང་
ཉིད་གང་གི་རྗེས་སུ་འཇུག་པའི་སེམས་དེ་དང་དུས་གསུམ་གང་རུང་
དུ་གཅིག་པ་སྟེ་སྤྱིར་དུས་ཙམ་གཅིག་པ་དང་། དེ་བཞིན་དུ་སྐྱེ་དུས་
གཅིག་པ་གནས་དུས་གཅིག་པ་འགག་དུས་གཅིག་པ་སྟེ་དུས་གཅིག་པ་
བཞི། འབྲས་བུ་གཅིག་པ། རྒྱུ་མཐུན་གྱི་འབྲས་བུ་གཅིག་པ། རྣམ་སྨིན་
གྱི་འབྲས་བུ་གཅིག་པ་སྟེ་འབྲས་བུ་གཅིག་པ་གསུམ། དགེ་མི་དགེ་ལུང་
མ་བསྟན་དུ་གཅིག་པ་གཅིག་སྟེ་བཅུའོ། །རྒྱུ་མཐུན་དང་རྣམ་སྨིན་གྱི་
འབྲས་བུ་གཅིག་པ་གཉིས་གྲངས་ཕན་སོ་སོར་བྱས་པས་འབྲས་བུ་
གཞན་དག་གཅིག་ཏུ་སྡོམ་པ་ཤེས་སོ། །སེམས་བྱུང་རྣམས་ནི་སེམས་
ཀྱི་རྗེས་སུ་མང་མཐའ་རྒྱུ་མཚན་བརྒྱད་ཀྱི་སྒོ་ནས་འཇུག་སྟེ། དགེ་
སོགས་གསུམ་གྱི་ཡིན་པ་མེད་པའི་ཕྱིར། ཉུང་མཐའ་རྒྱུ་མཚན་གསུམ་
གྱིས་འཇུག་སྟེ།མི་སྐྱེ་བའི་ཆོས་ཅན་གྱི་ལུང་མ་བསྟན་གྱི་སེམས་བྱུང་ལྟ་
བུའོ། །སྐབས་འདིར་མངོན་པའི་རྒྱན་ལས། དེ་ཡང་ལུང་མ་བསྟན་མི་
སྐྱེ་བའི་ཆོས་ཅན་ལ་དགེ་མི་དགེ་གཉིས་སྐྱེ་གནས་འཇིག་གསུམ་རྣམ་
སྨིན་གྱི་འབྲས་བུ་དོར་བས་ལྷག་མ་བཞི་ཞེས་འབྱུང་བ་ནི། རྒྱལ་སྲས་
མའི་གསུངས་ཚུལ་བཀོད་པ་ཡིན་ཏེ། རྒྱལ་སྲས་མ་ལས། ལུང་དུ་མ་
བསྟན་པའི་སེམས་མི་སྐྱེ་བའི་ཆོས་ཅན་ལ་ནི། དུས་གཅིག་ཏུ་གཏོགས་
པ་ཉིད་དང་འབྲས་བུ་དང་རྒྱུ་མཐུན་པ་གཅིག་པ་ཉིད་དག་དང་ལུང་
དུ་མ་བསྟན་པ་ཉིད་དང་བཞིས་སོ། །ཞེས་གསུངས་པའི་ཕྱིར།དེ་ཡང་
443

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་འོངས་པ་ལ་སྐལ་མཉམ་གྱི་རྒྱུ་འཇོག་པའི་ཕྱོགས་སྔ་དང་བསྟུན་
པའི་བཤད་པ་ཡིན་གྱི།གྲུབ་མཐའི་རང་ལུགས་འཇོག་པའི་གཞུང་མིན་
པ་རྒྱལ་སྲས་མ་རང་ལས་ཤིན་ཏུ་གསལ་ཞིང་། ཀུན་འགྲོ་སྐལ་མཉམ་
དུས་གཉིས་པ། ཞེས་དང་། མ་སྐྱེ་བས། འབྲས་བུ་མ་འོངས་གསུམ་ཡིན་
ནོ། །ཞེས་ཀྱང་འཆད་པར་འགྱུར་བའི་ཕྱིར་རོ། །སེམས་དང་ལྷན་
ཅིག་བྱུང་བ་ཐམས་ཅད་སེམས་ཀྱི་ལྷན་ཅིག་གི་འབྱུང་རྒྱུ་ཡིན་ནམ་ཞེ་
ན།སེམས་ཀྱི་མཐུན་པའི་མཚན་ཉིད་རྣམས་དང་སེམས་དང་ལྷན་ཅིག་
པའི་ཐོབ་པ་སོགས་ནི་སེམས་དང་ལྷན་ཅིག་པ་ཡིན་ཀྱང་། སེམས་ཀྱི་
ལྷན་ཅིག་འབྱུང་རྒྱུ་མིན་ནོ། །འོན་ཀྱང་སེམས་ནི་རང་གི་མཐུན་པའི་
མཚན་ཉིད་རྣམས་ཀྱི་ལྷན་ཅིག་འབྱུང་རྒྱུ་ཡིན་ཀྱང་།མཐུན་པའི་མཚན་
ཉིད་དེ་དགེ་སེམས་ཀྱི་ལྷན་ཅིག་འབྱུང་རྒྱུ་མིན་ཏེ།དཔེར་ན།རྒྱལ་བོས་
རང་གི་འཁོར་ཀུན་སྐྱོང་ཡང་། རྒྱལ་བོའི་ཉིང་གཡོག་གིས་རྒྱལ་བོ་ལ་
དངོས་སུ་གཡོག་མི་བྱེད་པ་བཞིན་ཡིན་པའི་ཕྱིར།དེའི་ཕྱིར།ལྷན་ཅིག་
འབྱུང་གང་ཕན་ཚུན་འབྲས། །ཞེས་པ་ནི་ཕལ་ཆེ་བའི་དབང་དུ་བྱས་
པ་ཡིན་ནོ་ཞེས་འགྲེལ་བཤད་མཁན་པོ་རྣམས་མཐུན་པར་གསུངས་
སོ། །ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་
ཡིན། །ཞེས་པའི་ཐད་ཀྱི་རང་འགྲེལ་ལས།མི་སྐྱེ་བ་ཤེས་པ་ནི་ཁྱད་པར་
ཅན་གཞན་མེད་པའི་ཕྱིར་མི་སྐྱེ་བ་ཤེས་པ་ཁོ་ནའི་ཡིན་ནོ། །ནས་འདི་
ལྟ་སྟེ་དད་པས་རྗེས་སུ་འབྲང་བ་དང་།དད་པས་མོས་པ་དང་། དུས་ཀྱི་
རྣམ་པར་གྲོལ་བའི་ལམ་རྣམས་ནི། དྲུག་དང་བཞི་དང་གཉིས་དག་གི་
ཡིན་ནོ། །ཆོས་ཀྱི་རྗེས་སུ་འབྲང་བ་དང་། མཐོང་བས་ཐོབ་པ་དང་།
དུས་དང་མི་སྦྱོར་བའི་རྣམ་པར་གྲོལ་བའི་ལམ་རྣམས་ནི། གསུམ་དང་
གཉིས་དང་གཅིག་གི་ཡིན་ནོ། །ཡང་ཇི་ལྟར་ས་གོང་མ་བས་འོག་མ་
― 444

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བའི་ལམ་དང་མཉམ་པའམ་ཁྱད་པར་ཅན་ཡིན་ཞེ་ན། དབང་བོ་དང་
རྒྱུས་རྒྱས་པར་བྱས་པའི་སྒོ་ནས་ཏེ།དེ་ལ་རྒྱུས་ཤིན་ཏུ་རྒྱས་པར་བྱས་པ་
ནི་མཐོང་བའི་ལམ་ལ་སོགས་པ་དང་། ཆུང་ངུའི་ཆུང་ངུ་ལ་སོགས་པ་
གོང་ནས་གོང་དུའོ། །ཞེས་གསུངས་ཏེ་ཚིག་དོན་ཕལ་ཆེར་གོ་སླའོ། །
སྐབས་འདིར་དང་བའི་རྗེས་འབྲང་གི་ལམ་གྱིས་ཆོས་ཀྱི་རྗེས་འབྲང་གི་
ལམ་མི་སྐྱེ་བའི་ཆོས་ཅན་གྱི་སྐལ་མཉམ་གྱི་རྒྱུ་བྱེད་པར་གསུངས་པ་ལ།
ཁ་ཅིག་ན་རེ།དང་བའི་རྗེས་འབྲང་གི་རྒྱུད་ཀྱི་རྣོན་པོའི་ལམ་དེ་ཆོས་
ཅན།རྣོན་པོའི་ལམ་མ་ཡིན་པར་ཐལ།རྟུལ་བོའི་ལམ་ཡིན་པའི་ཕྱིར་ཏེ།
རྟུལ་བོའི་རྒྱུད་ཀྱི་ལམ་ཡིན་པའི་ཕྱིར་ན་མ་ཁྱབ་ཟེར་རམ། ཡང་དེ་ཆོས་
ཅན།ཆོས་ཀྱི་རྗེས་འབྲང་གི་ལམ་མ་ཡིན་པར་ཐལ།དེ་དང་རྒྱུད་གཅིག་
པའི་མ་ཡིན། ཐ་དད་པའི་མ་ཡིན་པའི་ཕྱིར་ཟེར་ནའང་མ་ཁྱབ་ཟེར་བ་
ལས་འོས་མེད་དོ་ཞེས་ཟེར། འདི་དག་ནི་དཔྱད་པ་གཞི་མེད་ཡིན་ཏེ།
དད་པས་རྗེས་འབྲང་གི་རྒྱུད་ན་ཆོས་ཀྱི་རྗེས་འབྲང་གི་ལམ་མི་སྐྱེ་བའི་
ཆོས་ཅན་དེ་ཉིད་གཞི་མ་གྲུབ་པའི་ཕྱིར། དེའི་རྒྱུད་ལ་ཆོས་ཀྱི་རྗེས་
འབྲང་གི་ལམ་མ་འོངས་པ་ལྡན་ཡང་། ཡོད་ཟེར་མི་རུང་སྟེ། ལུགས་
འདིར་སེམས་སེམས་བྱུང་རྒྱུད་ལ་ཡོད་པ་ལ་མངོན་གྱུར་དུ་ཡོད་དགོས་
པ་ཐོབ་པ་སྒྲུབ་བྱེད་སོགས་ཀྱིས་ཤེས་པའི་ཕྱིར། གཞན་དུ་ན་ཉིང་
མཚམས་སྦྱར་མ་ཐག་པའི་རྒྱུད་ལ་དགེ་སེམས་ཡོད་པར་ཐལ་བ་དང་།
མཐོང་ལམ་པའི་རྒྱུད་ལ་མཐའ་ལས་བྱུང་བའི་མངོན་རྟོགས་ཡོད་པར་
ཐལ་བ་དང་། སེམས་མེད་པའི་རྒྱུད་ལ་སེམས་ཡོད་པར་ཐལ་བ་སོགས་
མཐའ་ཡས་སོ། །དེའི་ཕྱིར་རྒྱལ་སྲས་མ་ལས། རྣོན་པོའི་ལམ་དག་ཀྱང་
ཡོད་དོ། །ཞེས་པ་ནི་ལྡན་པའི་ཚུལ་གྱིས་ཡོད་ཅེས་པ་ཡིན་ཏེ། དེའི་
མཇུག་ཏུ་དེ་ཉིད་ལས། མི་སྲིད་པ་ནི་མངོན་དུ་མི་འགྱུར་བ་ལ་བྱའོ། །
445

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་གསལ་བར་གསུངས་པའི་ཕྱིར།བྱས་པ་ལ་ཁོ་ན་རེ།འོ་ན།དད་པའི་
རྗེས་འབྲང་ལ་ལྡན་པའི་རྣོན་པོའི་ལམ་མ་འོངས་པ་ཆོས་ཅན། རྒྱུད་
ཀྱིས་བསྡུས་པ་མ་ཡིན་པར་ཐལ། དད་པའི་རྗེས་འབྲང་གི་རྒྱུད་ན་མེད་
པ་གང་ཞིག་ཆོས་ཀྱི་རྗེས་འབྲང་གི་རྒྱུད་ན་མེད་པའི་ཕྱིར་ཟེར་ན། མ་
ཁྱབ། འོ་ན། སྟོན་པས་བྱང་ཆུབ་བརྙེས་པའི་སྟོབས་ཀྱིས་འཐོབ་རྒྱུའི་
འགོག་པའི་སྙོམས་འཇུག་མ་འོངས་པ་ཆོས་ཅན།རྒྱུད་ཀྱིས་བསྡུས་པ་མ་
ཡིན་པར་ཐལ།སྟོན་པའི་རྒྱུད་ན་མེད་པ་གང་ཞིག གཞན་གྱི་རྒྱུད་ན་
མེད་པའི་ཕྱིར། སེམས་མེད་སྙོམས་འཇུག་དག་གིས་དགག་བྱའི་སེམས་
སེམས་བྱུང་རྣམས་ཆོས་ཅན། མེད་པར་ཐལ། སེམས་ཡོད་པའི་རྒྱུད་ལ་
མེད་པ་གང་ཞིགསེམས་མེད་པའི་རྒྱུད་ལ་མེད་པའི་ཕྱིར། མཐའ་ལས་
བྱུང་བའི་མངོན་རྟོགས་ཆོས་ཅན་མེད་པར་ཐལ།མཐོང་ལམ་པའི་རྒྱུད་
ལ་མེད་པ་གང་ཞིག་སྒོམ་ལམ་པའི་རྒྱུད་ལ་མེད་པའི་ཕྱིར། འདི་འདྲ་
མཐའ་ཡས་སོ། །གཞན་ཡང་ཐོབ་བྱའི་ཆོས་དེ་རྒྱུད་ལ་ལྡན་ན། ཐོབ་
བྱའི་ཆོས་དེ་རྒྱུད་ལ་ཡོད་པས་ཁྱབ་པར་ཐལ། རྟུལ་བོའི་རྒྱུད་ཀྱི་རྣོན་
པོའི་ལམ་ཆོས་ཅན། རྟུལ་བོའི་ལམ་ཡིན་པར་ཐལ། རྟུལ་བོའི་རྒྱུད་ཀྱི་
ལམ་ཡིན་པའི་ཕྱིར་ཞེ་ན། ངེས་པར་ཁྱབ་མེད་ཀྱི་ལན་གདབ་དགོས་
པའི་ཕྱིར།ཁོ་ན་རེ།མངོན་པའི་རྒྱན་ལས།སྡུག་བསྔལ་ཆོས་བཟོད་རང་
གི་རིགས་ཕྱི་མའི་མཉམ་པའི་སྐལ་མཉམ་གྱི་རྒྱུར་གསུངས་པ་ནི་དེའི་
མ་འོངས་པའི་ཐོབ་པའི་སྐལ་མཉམ་གྱི་རྒྱུར་གསུངས་པ་ཡིན་ཟེར།འདི་
མི་འཐད་དེ། སྡུག་བསྔལ་ཆོས་བཟོད་ཀྱི་རྒྱུ་མཐུན་གྱི་འབྲས་བུ་ལ་ཐོབ་
པ་མེད་པའི་ཕྱིར།རང་འགྲེལ་ལས།ཐོབ་པ་དང་ལྡན་པའི་ཐོབ་པ་ལྷན་
ཅིག་སྐྱེ་བ་རྣམས་ཀྱང་ལྷན་ཅིག་འབྱུང་བའི་རྒྱུན་མ་ཡིན་ཏེ། འབྲས་བུ་
དང་། རྣམ་པར་སྨིན་པ་དང་། རྒྱུ་མཐུན་པ་གཅིག་པ་མ་ཡིན་པའི་ཕྱིར་
446

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རོ། །ཞེས་དང་།མངོན་པའི་རྒྱན་ལས།དུས་མཉམ་པའི་ཐོབ་བྱའི་ཆོས་
དང་དེའི་ཐོབ་པ་དུས་གཅིག་འབྱུང་ཡང་འབྱུང་རྒྱུ་མིན་ཏེ། ཐོབ་པ་དེ་
ནི་ཤིང་ཤུན་དང་འདྲ་བས་ཆོས་དང་རྒྱུན་ཐ་དད་པས་འབྲས་བུ་མི་
གཅིག་པས་སོ། །ཞེས་གསུངས་པའི་ཕྱིར།གང་སྤེལ་ལས་ཀྱང་།ཐོབ་པ་
རྣམས་ཀྱི་རྒྱུ་མཐུན་པའི་འབྲས་བུ་ནི་རྟག་ཏུ་ཐོབ་པ་རྣམས་ཁོ་ན་ཡིན་
ལ། སེམས་ཀྱི་རྒྱུ་མཐུན་པའི་འབྲས་བུ་ནི་རེ་འགའ་བ་ལ་སོགས་པ་
སེམས་ཡིན་ནོ། །ཞེས་སེམས་སེམས་བྱུང་གི་རྒྱུ་མཐུན་གྱི་འབྲས་བུ་ལ་
ཐོབ་པ་མེད་པར་གསུངས་པའི་ཕྱིར། དེས་ན་སྡུག་བསྔལ་ཆོས་བཟོད་
མཉམ་པའི་སྐལ་མཉམ་གྱི་རྒྱུར་གསུངས་པ་ནི།སྡུག་བསྔལ་ཆོས་བཟོད་
མ་འོངས་པའི་མཉམ་པའི་སྐལ་མཉམ་གྱི་རྒྱུར་གསུངས་པ་ཡིན་ཏེ།རང་
འགྲེལ་ལས། འདི་ལྟ་སྟེ་སྡུག་བསྔལ་ལ་ཆོས་ཤེས་པའི་བཟོད་པ་ནི་དེ་
ཉིད་མ་འོངས་པ་དང་། ཞེས་སྡུག་བསྔལ་ཆོས་བཟོད་ད་ལྟ་བ་ནི་སྡུག་
བསྔལ་ཆོས་བཟོད་མ་འོངས་པའི་སྐལ་མཉམ་གྱི་རྒྱུར་གསུངས་པའི་
ཕྱིར། འདིའི་ཐད་ཀྱི་རྒྱལ་སྲས་མ་ལས་ཀྱང་། འདི་ལྟ་སྟེ་སྡུག་བསྔལ་ལ་
ཆོས་ཤེས་པའི་བཟོད་པ་ནི་ཞེས་བྱ་བ་ལ་སོགས་པ་ལ། སྡུག་བསྔལ་ལ་
ཆོས་ཤེས་པའི་བཟོད་པ་ནི་ལན་གཅིག་ཁོ་ན་སྐྱེ་ཡི་ཡང་དུ་ནི་མ་ཡིན་ནོ་
ཞེ་ན།དེའི་ཕྱིར་དེ་ཉིད་མ་འོངས་པ་དང་ཞེས་བྱ་བ་སྨོས་ཏེ། ཞེས་དང་།
སྡུག་བསྔལ་ལ་ཆོས་ཤེས་པའི་བཟོད་པ་མ་འོངས་པ་དག་ནི། སྡུག་
བསྔལ་ལ་ཆོས་ཤེས་པ་མ་སྐྱེས་པའི་སྔར་སྡུག་བསྔལ་ལ་ཆོས་ཤེས་པའི་
ཟད་པའི་དུས་ཁོ་ནར་ཐོབ་པས་སྡུག་བསྔལ་ལ་ཆོས་ཤེས་པའི་སྔོན་དུ་
ཐོབ་པ་ཡིན་ནོ། །ནས་སྡུག་བསྔལ་ལ་ཆོས་ཤེས་པའི་བཟོད་པ་སྔར་
སྐྱེས་པ་གང་ཡིན་པ་དེ་ནི་དེའི་སྐལ་བ་མཉམ་པའི་རྒྱུར་འགྱུར་བ་ཁོ་ན་
ཡིན་ཏེ། དེ་ཉིད་ཀྱི་ཕྱིར་སྔར་ཐོབ་པ་ཞེས་སྨོས་ཀྱི། སྔར་སྐྱེས་པ་ཞེས་ནི་
447 ——

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་ཡིན་ནོ། །ཞེས་སྡུག་བསྔལ་ཆོས་བཟོད་ད་ལྟ་བ་དང་མ་འོངས་པ་
གཉིས་ཀ་སྡུག་བསྔལ་ཆོས་ཤེས་ཀྱི་སྔར་ལྷན་དུ་ཐོབ་ཀྱང་། མ་འོངས་པ་
ནི་དུས་དེར་ཐོབ་པ་ཡིན་གྱི་སྐྱེ་བ་མིན་པས་སྡུག་བསྔལ་ཆོས་བཟོད་ད་
ལྟ་བ་ནི། སྡུག་བསྔལ་ཆོས་བཟོད་མ་འོངས་པའི་སྐལ་མཉམ་གྱི་རྒྱུཪ་
འགྱུར་བ་ཁོ་ན་ཡིན་ནོ་ཞེས་དོགས་གཅོད་དང་བཅས་གསལ་བར་
གསུངས་པས་སོ། །ཐོབ་པའི་མཉམ་པ་དང་ཁྱད་པར་ཅན་གྱི་སྐལ་
མཉམ་གྱི་རྒྱུ་ལ་ཐོབ་པ་ཁོ་ན་འགྲེལ་བ་འགྲེལ་བཤད་ལས་གསུངས་
སོ། །དེའི་ཕྱིར་ལ་ལས།རང་གི་མཇུག་ཐོགས་སུ་མི་དགེ་བ་འབྱུང་བའི་
དགེ་སེམས་ནི།:དགེ་སེམས་དམིགས་བཅས་ཀྱི་སྐལ་མཉམ་གྱི་འབྲས་བུ་
འབྱིན་པ་མིན་ཡང་།དམིགས་མེད་ཀྱི་དེ་ཡིན་ཏེ།རང་གི་མཇུག་ཐོགས་
སུ་བྱུང་བའི་དགེ་བའི་ཐོབ་པའི་སྐལ་མཉམ་གྱི་རྒྱུ་ཡིན་པའི་ཕྱིར། ཞེས་
བཤད་པ་དང་། མཐོང་ལམ་མཉམ་པའི་རྒྱུ་བྱེད་པ་ཐོབ་པ་ཕྱིས་སྐྱེ་
རྣམས་མ་གཏོགས་ཤེས་པའི་མེད་ཅེས་བཤད་པ་རྣམས་ཀྱང་ནོར་་
རོ། །སྦྱོར་བྱུང་དེ་གཉིས་ཁོ་ནའི་ཡིན། །ཞེས་པའི་ཤུགས་ལ་དགེ་བ་
སྐྱེས་ཐོབ་དང་ཉོན་མོངས་ཅན་ལ་སྐོར་དགུ་ཕྱེ་ཚེ་རང་རང་གི་ནང་
ཕན་ཚུན་སྐལ་མཉམ་གྱི་རྒྱུ་བྱེད་པ་ཡོད་པར་བསྟན་ཏོ། །ཀུན་འགྲོ་
ཞེས་བྱ་ཉོན་མོངས་ཅན། །རྣམས་ཀྱི་རང་ས་ཀུན་འགྲོ་ལྔ། །ཞེས་
བྱུང་། ཀུན་འགྲོའི་རྒྱུ་ནི་འདོད་པའི་སྡུག་ཀུན་མཐོང་སྤང་གི་ལྟ་བ་
ཐེ་ཚོམ་གཉིས། མ་རིག་པ་གཉིས་ཏེ་བཅུ་གཅིག་ཁམས་གོང་མ་བདུན།
གཉིས་ཀྱི་ཕྲ་རྒྱས་དེ་དག་བཅུ་གཅིག་སྟེ་ཁམས་གསུམ་གྱི་ཀུན་འགྲོ་སོ་
གསུམ་མཚུངས་ལྡན་མཚན་ཉིད་སྐྱེ་སོགས་དང་བཅས་པ་ཀུན་འགྲོའི་
རྒྱུ་ཡིན་པར་གསུངས་སོ། །དེ་ཡང་འདས་པ་དང་ད་ལྟར་བའི་དབང་
དུ་བྱས་པ་སྟེ།ཀུན་འགྲོ་ལྔ།ཞེས་དང་།ཀུན་འགྲོ་སྐལ་མཉམ་དུས་གཉིས་
448

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པ། །ཞེས་འབྱུང་བའི་ཕྱིར། མཚུངས་ལྡན་གྱི་རྒྱུ་ནི་ལྷན་ཅིག་འབྱུང་
རྒྱུའི་བྱེ་བྲག་ཡིན་ཀྱང་། ཀུན་འགྲོའི་རྒྱུ་ནི་སྐལ་མཉམ་གྱི་རྒྱུའི་བྱེ་བྲག་
མིན་ཏེ། སྐལ་མཉམ་གྱི་རྒྱུ་ནི། རང་རིས་སའོ། །ཞེས་འབྱུང་བས་སྡུག་
བསྔལ་མཐོང་སྤང་སོགས་སུ་རིས་འདྲ་བ་དགོས་ལ། འདིས་ནི་ཉོན་
མོངས་ཅན་གྱི་སྤང་བྱ་རིས་ལྔའི་ཀུན་འགྲོའི་རྒྱུ་བྱེད་པའི་ཕྱིར། དེ་ལྟར་
ན་ཕྲ་རྒྱས་ཀུན་འགྲོ་དང་། ཀུན་འགྲོའི་རྒྱུ་ལ་མུ་བཞི་ཡོད་དེ། མ་འོངས་
པའི་ཕྲ་རྒྱས་ཀུན་འགྲོ་རྣམས་ནི་ཀུན་འགྲོའི་རྒྱུ་མ་ཡིན་པའི་ཕྱིར། རྣམ་
སྨིན་གྱི་རྒྱུ་ལ་ངོ་བོ་སྟོབས་དང་ལྡན་ཞིང་སྲེད་པའི་རླན་དང་བཅས་པ་
ཞིག་དགོས་པས། ཟག་མེད་ལམ་བདེན་ནི་ངོ་བོ་སྟོབས་དང་ལྡན་ཡང་།
སྲེད་པའི་རླན་དང་བཅས་པ་མིན་ཞིང་ཟག་བཅས་ལུང་མ་བསྟན་ནི་
སྲེད་པའི་རླན་དང་བཅས་ཀྱང་ངོ་བོ་སྟོབས་དང་ལྡན་པ་མིན་པ་དེའི་
ཕྱིར། རྣམ་སྨིན་རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་ན།
ཞེས་གསུངས་སོ། །ཀུན་འགྲོ་སྐལ་མཉམ་དུས་གཉིས་པ། །ཞེས་་་་་
གསུངས་ལ། དེའི་རྒྱུ་མཚན་ཡང་མ་འོངས་པ་ལ་གོ་རིམ་མེད་པའི་ཕྱིར་
ཞེས་བྱེ་བྲག་སྨྲ་བ་རྣམས་ཟེར་རོ། །དེ་ལྟར་ན་བསྐལ་བ་བཟང་བོ་འདི་
ལ་རྗེ་བཙུན་བྱམས་པ་ལ་སོགས་པའི་མ་འོངས་པའི་སངས་རྒྱས་ཇི་
སྙེད་ཅིག་འབྱུང་བར་འགྱུར་བ་དེ་དག་ལ་གོ་རིམ་མེད་པར་ཐལ་བ་
དང་། མ་འོངས་པའི་འཇིག་རྟེན་ཆགས་འཇིག་གི་གོ་རིམ་མེད་པར་
ཐལ་བ་དང་། མེ་ཡིས་བདུན་ནོ་ཆུ་ཡིས་གཅིག ། དེ་ལྟར་ཆུ་བདུན་
ཐལ་ནས་ཀྱང་། །ཞེས་སོགས་ཀྱི་གོ་རིམ་མི་འཐད་པར་ཐལ་བ་དང་།
དམ་བཅའ་བའི་སྐྱེ་བ་ཕྱི་མ་དང་ཕྱི་མའི་ཕྱི་མ་སོགས་ལ་གོ་རིམ་མེད་
པར་འགྱུར་བ་དང་། བཅོམ་ལྡན་འདས་ཀྱིས་མ་འོངས་པའི་བསྐལ་བ་
ཆེ་གེ་མོ་ཞིག་ལ་སངས་རྒྱས་འདི་ཞེས་བྱ་བ་འབྱུང་བར་འགྱུར་ལ། དེའི་
--- 449

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསྟན་པ་ཡེ་ནུབ་པ་ན་སངས་རྒྱས་འདི་དང་འདི་འབྱུང་བར་འགྱུར་
རོ། །ཞེས་ལུང་བསྟན་པ་རྣམས་ཀྱང་མི་འཐད་པར་འགྱུར་བ་སོགས་
སྤྲོ་བྱ་མང་ངོ་། །འོན་ཀྱང་གྲུབ་མཐའ་རང་གི་འདོད་པ་ནི་སྐྱེ་འགྱུར་
མ་འོངས་པའི་ཆོས་འདི་རྣམས་སྐྱེ་བའི་ཚེ་ན་གོ་རིམ་ལྟར་སྐྱེ་བར་་
འགྱུར་ཡང་།ཆོས་མ་འོངས་པའི་ངོ་བོར་གནས་བཞིན་པའི་སྐབས་དེར་
སྔ་ཕྱིའི་གོ་རིམ་ཕྲེང་བ་བསྒྲིགས་པ་ལྟར་བྱས་ནས་མེད་པ་ལ་བསམ་པ་
ཡིན་ཏེ། ཕྱོགས་སྔས་མ་འོངས་པ་ལ་རྣམ་སྨིན་གྱི་རྒྱུ་ཡང་མེད་པར་ཐལ།
གོ་རིམ་མེད་པའི་ཕྱིར་ཞེས་བརྩད་པའི་ལན་དུ། བྱེ་བྲག་སྨྲ་བས་མ་
འོངས་པ་ལ་གོ་རིམ་མེད་ཀྱང་རྣམ་སྨིན་གྱི་རྒྱུ་འབྲས་གཉིས་ཀྱི་ངོ་བོ་
འགལ་བས་རྒྱུ་འབྲས་འཆོལ་བར་མི་འགྱུར་ལ། མ་འོངས་པ་ལ་སྐལ་
མཉམ་དང་ཀུན་འགྲོའི་རྒྱུ་ཡོད་ན་དེ་གཉིས་ཀྱི་རྒྱུ་འབྲས་འདྲ་བ་ཡིན་
པས་འཆོལ་བར་འགྱུར་རོ་ཞེས་ལན་བཏབ་པའི་ཕྱིར།རྒྱལ་སྲས་མ་ལས།
ཀླན་ཀ་བའི་བསམ་པ་ནི། ནས་སྐལ་བ་མཉམ་པའི་རྒྱུ་མ་འོངས་པ་ཡོད་
མོད་ཀྱི་འོན་ཀྱང་བསྟན་བཅོས་ལས་མ་བཤད་དོ་སྙམ་པ་ཡིན་ནོ། །
ཞེས་དང་།བྱེ་བྲག་ཏུ་སྨྲ་བས་དེ་ནི་མ་ཡིན་ཏེ།ནས་མ་འོངས་པའི་གནས་
སྐབས་ན་ནི་འདི་ནི་སྔ་མའོ་འདི་ནི་ཕྱི་མའོ་ཞེས་བྱ་བར་ཡོངས་སུ་མི་
ཆོད་དེ།འཆོལ་བར་འདུག་པའི་ཕྱིར་རོ། །ཞེས་གསུངས་པའི་ཕྱིར།ཁ་
ཅིག་མ་འོངས་པ་ལ་གོ་རིམ་མེད་ཅེས་པ་སྔར་འདི་སྐྱེས་པ་ཡིན་ཕྱིས་སུ་
འདི་སྐྱེ་བ་ཡིན་ཞེས་པའི་ཐ་སྙད་མེད་པ་ལ་བྱེད་ཟེར་བ་ནི།གཞུང་དོན་
མིན་ཏེ། དེ་ལྟར་ན་སྐབས་འདིར་འགྲེལ་བ་འགྲེལ་བཤད་རྣམས་ལས་
རྩོད་ལན་ཇི་སྙེད་ཅིག་གསུངས་པ་ཐམས་ཅད་འབྲེལ་མེད་ཁོ་ནར་
འགྱུར་ཏེ། བྱེ་སྨྲས་མ་འོངས་པ་ལ་གོ་རིམ་མེད་པར་ཁས་མ་བླངས་པའི་
ཕྱིར། རྩ་འགྲེལ་མཁན་པོ་ཐམས་ཅད་དང་མཆིམས་འཇམ་པའི་་
450

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དབྱངས་སོགས་ཀྱིས་གྲུབ་མཐའི་འདོད་པ་ངོས་མ་ཟིན་པར་ཐལ།རྩོད་
ལན་འདི་དག་བྱེད་དོན་མེད་པའི་ཕྱིར་ཏེ། མ་འོངས་པའི་ཆོས་དེ་དག་
སྐྱེས་པ་ཡིན་པར་སུས་ཀྱང་མི་འདོད། མ་འོངས་པ་ལ་གོ་རིམ་ཡོད་པར་
འདོད་པ་ལ་ཕྱོགས་སྔ་ཕྱི་ཀུན་མཐུན་པའི་ཕྱིར། གཞན་ཡང་། རང་
འགྲེལ་ལས།འཆོལ་བ་ཡིན་པའི་ཕྱིར།རྒྱལ་སྲས་མ་ལས།མ་འོངས་པའི་
དུས་ནི་འཆོལ་བར་འདུག་པའི་ཕྱིར་མཚུངས་པ་དེ་མ་ཐག་པའི་རྐྱེན་
ཡིན་པར་མི་འདོད་དོ། །མ་འོངས་པའི་དུས་འཆོལ་བར་འདུག་པ་
ཉིད་ནི་སྔ་ཕྱི་མེད་པའི་ཕྱིར་ཏེ། སྔ་མ་དང་ཕྱི་མ་ཉིད་མེད་པའི་ཕྱིར་
རོ། །ཞེས་གསུངས་པ་སོགས་མི་འཐད་པར་ཐལ་ལོ། །ལྔ་བོ་ད་ལྟར་
འབྲས་བུ་འཛིན། །གཉིས་ནི་རབ་ཏུ་འབྱིན་པར་བྱེད། །ད་ལྟར་གྱི་
དང་འདས་པ་དག་། གཅིག་ནི་འདས་པས་འབྱིན་པར་འགྱུར། །ཞེས་
བྱུང་། འདུས་མ་བྱས་ཀྱི་ཆོས་རྣམས་བྱེད་རྒྱུ་ནུས་མེད་ཡིན་པས་འབྲས་
བུ་འབྱིན་འཛིན་གྱི་མཐུ་མེད་ལ། བྱེད་རྒྱུ་འདུས་བྱས་ན་རྒྱུ་གཞན་ལྔ་བོ་
དག་ཏུ་ཅི་རིགས་པར་འདུ་བའི་ཕྱིར་ན་བྱེད་རྒྱུ་ལོགས་སུ་མ་བགྲངས་
སོ། །དེ་ལས་གཞན་པའི་རྒྱུ་ལྔ་བོ་ད་ལྟར་བ་རྣམས་ཀྱིས་འབྲས་བུ་སྐྱེད་
པའི་ནུས་པ་རང་སྟེང་དུ་འཛིན་པའི་བྱ་བ་བྱེད་ཅིང་། འདས་མ་འོངས་
རྣམས་ཀྱིས་དེ་ལྟ་བུའི་བྱ་བ་མི་བྱེད་དེ། བྱ་བ་ཡིས། དུས་རྣམས་རྣམ་
བཞག་ཅེས་གསུངས་པའི་ཕྱིར། ལྷན་མཚུངས་ཀྱི་རྒྱུ་གཉིས་ཀྱིས་རང་
དུས་སུ་འབྲས་བུ་འབྱིན་ཞིང་ཀུན་འགྲོ་སྐལ་མཉམ་དག་གིས་རང་གི་
མཇུག་དེ་མ་ཐག་ཏུ་སྟེ་ད་ལྟར་གྱི་རྒྱུ་མཐུན་གྱི་འབྲས་བུའང་འབྱིན་ལ།
རང་ཉིད་འདས་ནས་ཡུན་རིང་ལོན་ནས་ཀྱང་འབྱིན་ནོ། །རྣམ་སྨིན་
གྱི་རྒྱུ་ལ་རང་གི་མཇུག་དེ་མ་ཐག་ཏུ་རྣམ་སྨིན་འབྱིན་པ་མི་སྲིད་པས་
རང་ཉིད་འདས་ནས་ཡུན་རིང་ལོན་ནས་འབྱིན་ནོ། །སྐབས་འདིར་
451

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འགྲེལ་བ་འགྲེལ་བཤད་དག་ལས་དགེ་བ་དང་། མི་དགེ་བ་དང་།
བསྒྲིབས་ལུང་མ་བསྟན་དང་། མ་བསྒྲིབས་ལུང་མ་བསྟན་བཞི་ལ་་
དམིགས་བཅས་དང་དམིགས་མེད་གཉིས་གཉིས་ཕྱེ་བས་བརྒྱད།
བརྒྱད་པོ་རེ་རེ་ལ་སྐལ་མཉམ་གྱི་འབྲས་བུ་འབྱིན་འཛིན་ལ་སྦྱར་བའི་
མུ་བཞི་བཞི་སྟེ་མུ་སོ་གཉིས་གསུངས་ལ། དེ་ཡང་དགེ་བ་དམིགས་མེད་
ལ་སྦྱར་བའི་མུ་བཞི་ནི། དགེ་བའི་སྐལ་མཉམ་གྱི་འབྲས་བུ་འཛིན་ལ་
དངོས་སུ་མི་འབྱིན་པ།དགེ་རྩ་ཆད་ཁ་མའི་རྒྱུད་ཀྱི་དགེ་བའི་ཐོབ་པ་ད་
ལྟར་བ་ལྟ་བུ།འབྱིན་ལ་མི་འཛིན་པ་ནི།འདས་མ་ཐག་པའི་ཐོབ་པ་དགེ་
བ་ལྟ་བུ། གཉིས་ཡིན་ནི། མཐོང་ལམ་གྱི་ཐོབ་པ་སྐྱེས་ལ་མ་འགག་པ་ལྟ་
བུ། གཉིས་མིན་ནི། དགེ་བ་མ་འོངས་པ་ལྟ་བུའོ། །མུ་བཞི་འདི་དག་གི་
སྐབས་ཀྱི་འབྱིན་པ་ནི་རང་གི་མཇུག་ཐོགས་སུ་འབྱིན་པའམ་དངོས་སུ་
འབྱིན་པ་ལ་བྱ་སྟེ།མངོན་པའི་རྒྱན་ལས།འབྲས་བུ་འབྱིན་པ་ནི་དངོས་
སུ་སྐྱེད་པའོ། །ཞེས་གསུངས་པའི་ཕྱིར། འདིས་མུ་བཞི་གཞན་དག་
ཀྱང་ཤེས་སོ། །ཁ་ཅིག དབང་ཤེས་ཉོན་མོངས་ཅན་གྱི་བདག་རྐྱེན་
དུ་གྱུར་པའི་མིག་སོགས་དབང་བོ་ལྔ་ཉོན་མོངས་ཅན་ཡིན་ཟེར་བ་མི་
འཐད་དེ། དེ་ལྟར་ན་དབང་ཤེས་དགེ་བའི་བདག་རྐྱེན་གྱི་མིག་དབང་
སོགས་དགེ་བ་དང་། དབང་ཤེས་མི་དགེ་བའི་བདག་རྐྱེན་གྱི་མིག་་
དབང་སོགས་མི་དགེ་བ་ཡིན་དགོས་པས། ལུང་མ་བསྟན་བརྒྱད་ཅེས་
པའི་གནས་དང་བོ་སོགས་དང་འགལ་ལོ། །གཞན་ཡང་། རྣམ་སྨིན་གྱི་
མིག་དབང་སོགས་ལ་ཉོན་མོངས་ཅན་ཡོད་པར་ཐལ།དེ་དག་ལ་དབང་
ཤེས་ཉོན་མོངས་ཅན་གྱི་བདག་རྐྱེན་ཡོད་པའི་ཕྱིར། འདོད་ན། ཉོན་
མོངས་ཅན་དང་རྣམ་སྨིན་སྐྱེས། །ལྷག་དང་དང་བོ་འཕགས་རིམ་
བཞིན། །རྣམ་སྨིན་ཀུན་འགྲོ་དེ་གཉིས་དང༌། །སྐལ་མཉམ་མ་་་་་་་
452

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གཏོགས་ལྷག་ལས་སྐྱེས། །སེམས་དང་སེམས་ལས་བྱུང་བ་ཡིན། །
མཚུངས་ལྡན་མ་གཏོགས་གཞན་དེ་བཞིན། །ཞེས་པ་རྩ་འགྲེལ་དང་
དངོས་སུ་འགལ་ལོ། །ཡང་ལ་ལས།ཉོན་མོངས་ཅན་ལ་རྣམ་སྨིན་གྱི་རྒྱུ་
ལས་སྐྱེ་བ་མེད་ཀྱང་། ཉོན་མོངས་ཅན་གྱི་དབང་ཤེས་ཀྱི་རྟེན་དབང་བོ་
གཟུགས་ཅན་ཐམས་ཅད་ཉོན་མོངས་ཅན་ལ་འཇོག་ཟེར་བ་ནི། ནང་
འགལ་ཡིན་ཏེ། འོ་ན་དབང་ཤེས་ཉོན་མོངས་ཅན་གྱི་བདག་རྐྱེན་དུ་
གྱུར་པའི་རྣམ་སྨིན་གྱི་མིག་དབང་སོགས་ཆོས་ཅན། རྣམ་སྨིན་གྱི་རྒྱུ་
ལས་སྐྱེས་པ་མ་ཡིན་པར་ཐལ། ཉོན་མོངས་ཅན་གྱི་དབང་ཤེས་ཀྱི་རྟེན་
དབང་བོ་གཟུགས་ཅན་པ་ཡིན་པའི་ཕྱིར། དེས་ན་རྣམ་སྨིན་སྐྱེས་ལ་
ཀུན་འགྲོའི་རྒྱུ་ལས་སྐྱེ་བ་མེད་དེ།ཉོན་མོངས་ཅན་མེད་པའི་ཕྱིར།བཞི་
ཡིས་སེམས་དང་སེམས་བྱུང་རྣམས། །གསུམ་གྱིས་སྙོམས་པར་འཇུག་
པ་གཉིས། །གཞན་ནི་གཉིས་པོ་དག་ལས་སྐྱེས། །ཞེས་བྱུང་། སྐབས་
འདིར་མུ་བཞི་ཚན་པ་གཉིས་གསུངས་ཤིང་། དེ་ཡང་སེམས་ཀྱི་དེ་མ་
ཐག་པ་ཅན་དང་། སེམས་ཀྱི་མཚུངས་པ་དེ་མ་ཐག་པ་ཅན་ནམ་སེམས་
ཀྱི་དེ་མ་ཐག་རྐྱེན་ཅན་མུ་བཞི་ཡོད་དེ།དང་བོ་ཡིན་ལ་གཉིས་པ་མིན་པ་
ནི།སེམས་མེད་སྙོམས་འཇུག་དག་གི་སྐད་ཅིག་མ་དང་བོའི་མཚན་ཉིད་
སྐྱེ་སོགས་དང་། མཐོང་ལམ་མཚན་ཉིད་སྐྱེ་སོགས་ལྟ་བུ་ཡིན་ཏེ།གཞན་
ནི་གཉིས་པོ་དག་ལས་སྐྱེས། །ཞེས་འབྱུང་བའི་ཕྱིར་དང་།སེམས་སྔ་མ་
དེ་དང་དེ་དག་གི་བར་སྐད་ཅིག་གཞན་གྱིས་མ་ཆོད་པའི་ཕྱིར། མུ་
གཉིས་པ་ནི། སྙོམས་འཇུག་དེ་དག་གི་སྐད་ཅིག་མ་གཉིས་པ་ཕན་ཆད་
ནས་ཐ་མའི་བར་དང་། སྙོམས་འཇུག་དེ་གཉིས་ལས་སྡང་སེམས་་་
མཚུངས་ལྡན་དང་བཅས་པ་ཡིན་ཏེ། སྔར་གྱི་སེམས་དང་དེ་དག་གི་
བར་སྐད་ཅིག་གཞན་གྱིས་ཆོད་པའི་ཕྱིར་དང་། བཞི་ཡིས་སེམས་དང་
453

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སེམས་བྱུང་རྣམས། ། གསུམ་གྱིས་སྙོམས་པར་འཇུག་པ་གཉིས། །
ཞེས་འབྱུང་བའི་ཕྱིར། གཉིས་ཀ་ཡིན་པ་ནི། སྙོམས་འཇུག་འདི་གཉིས་
ཀྱི་སྐད་ཅིག་མ་དང་བོ་དང་། སེམས་དང་སེམས་བྱུང་ཕལ་ཆེ་བ་ཡིན་
ནོ། །གཉིས་མིན་ནི། སྙོམས་འཇུག་གཉིས་ཀྱི་སྐད་ཅིག་མ་གཉིས་པ་
ཕན་ཆད་ཀྱི་མཚན་ཉིད་སྐྱེ་སོགས་ལྟ་བུ་ཡིན་པས་གོ་སླའོ། །མུ་བཞི་
གཉིས་པ་ནི།སེམས་ཀྱི་མཚུངས་པ་དེ་མ་ཐག་པ་ཅན་དང་།སེམས་མེད་
སྙོམས་འཇུག་གཉིས་པོ་གང་རུང་གི་དེ་མ་ཐག་པ་ཅན་ལ་མུ་བརྩིས་པ་
ཡིན་ལ། དེ་ཡང་དང་བོ་ཡིན་ལ་གཉིས་པ་མིན་པ་ནི། སྙོམས་འཇུག་དེ་
གཉིས་ཀྱི་སྐད་ཅིག་མ་དང་བོ་དང་། བསམ་གཏན་སྤེལ་བསྒོམ་གྱི་་
སེམས་སེམས་བྱུང་ལྟ་བུ་ཡིན་ཏེ།སྙོམས་འཇུག་གཉིས་པོ་གང་ཡང་སྔོན་
དུ་མ་སོང་བའི་ཕྱིར།གཅིག་ཤོས་ནི།སྙོམས་འཇུག་དེ་དག་གི་སྐད་ཅིག་
མ་གཉིས་པ་ཕན་ཆད་ཀྱི་མཚན་ཉིད་སྐྱེ་སོགས་དང་། དེ་གཉིས་ལས་
ལྡང་སེམས་ཀྱི་མཚན་ཉིད་སྐྱེ་སོགས་རྣམས་ཡིན་ཏེ།གཞན་ནི་གཉིས་པོ་
དག་ལས་སྐྱེས། །ཞེས་གསུངས་པའི་ཕྱིར་དང༌། སྙོམས་འཇུག་གཉིས་
པོ་གང་རུང་གི་དེ་མ་ཐག་པ་ཅན་ཡིན་པའི་ཕྱིར་རོ། །གཉིས་ཀ་ཡིན་
པ་ནི། སྙོམས་འཇུག་གཉིས་ལས་ལྡང་སེམས་དང་། སྙོམས་འཇུག་དེ་
གཉིས་ཀྱི་སྐད་ཅིག་མ་གཉིས་པ་ཕན་ཆད་རྣམས་ཡིན་ནོ། །གང་ཡང་
མིན་པ་ནི། སྙོམས་འཇུག་དེ་གཉིས་ཀྱི་སྐད་ཅིག་མ་དང་བོའི་མཚན་
ཉིད་སྐྱེ་སོགས་དང་། མཐོང་ལམ་དང་སྤེལ་བསྒོམ་གྱི་མཚན་ཉིད་བཞི་
དང་ཐོབ་པ་ལྟ་བུའོ། །བཅུ་གཉིས་དེ་དག་ཉི་ཤུར་ཡང་། །ཞེས་བྱུང་།
སེམས་ཉི་ཤུ་ནི། འདོད་པའི་དགེ་སེམས་ལ་སྐྱེས་ཐོབ་དང་སྦྱོར་བྱུང་
གཉིས།མ་བསྒྲིབས་ལུང་མ་བསྟན་གྱི་སེམས་ལ་རྣམ་སྨིན་སྐྱེས་སྤྱོད་ལམ་
པ།བཟོ་སེམས།སྤྲུལ་སེམས་ཏེ་བཞི།མི་དགེ་བའི་སེམས་དང་།འཇིག་
454

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མཐར་ཅི་རིགས་དང་མཚུངས་ལྡན་གྱི་བསྒྲིབས་སེམས་ཏེ་འདོད་པའི་
སེམས་བརྒྱད།གཟུགས་ཁམས་ན་མི་དགེ་བའི་སེམས་དང་བཟོ་སེམས་
མ་གཏོགས་པའི་ལྷག་མ་དྲུག གཟུགས་མེད་ན་སྐྱེས་སྦྱོར་གཉིས་
དང་ཉོན་མོངས་ཅན་དང་རྣམ་སྨིན་སྐྱེས་ཀྱི་སེམས་ཏེ་བཞི། སློབ་པ་
དང་མི་སློབ་པའི་ཟག་མེད་ཀྱི་སེམས་ཏེ་ཉི་ཤུའོ། །འདི་དག་འལས་་
འདོད་པའི་སྐྱེས་ཐོབ་རྣམ་སྨིན་མི་དགེ་བའི་སེམས་གསུམ་ལ་རྣམ་ཤེས་
ཚོགས་དྲུག་ཡོད་ཅིང་། ལྷག་མ་ལྔ་ནི་ཡིད་ཀྱི་རྣམ་ཤེས་ཁོ་ནའོ། །
གཟུགས་ཀྱི་སྐྱེས་ཐོབ་ཉོན་མོངས་ཅན་རྣམ་སྨིན་སྐྱེས་གསུམ་ལ་རང་
སའི་རྣམ་ཤེས་བཞི་དང་། སེམས་ལྷག་མ་རྣམས་ཡིད་ཀྱི་རྣམ་ཤེས་ཁོ་
ནའོ། །གཞི་གྲུབ་ན་འདོད་པའི་སྐྱེས་སྦྱོར་གཉིས་དང་གཟུགས་ཀྱི་
སྦྱོར་བྱུང་སྟེ་གསུམ་གྱི་དམིགས་པ་ཡིན་པས་ཁྱབ། བདེན་པ་བཞི་བོ་
གང་རུང་ཡིན་ན།སློབ་སེམས་མི་སློབ་སེམས་གཉིས་ཀྱི་དམིགས་པ་ཡིན་
པས་ཁྱབ། ཟག་བཅས་ཡིན་ན་འདོད་པའི་མི་དགེ་བའི་སེམས་ཀྱིས་
དམིགས་པ་ཡིན་པས་ཁྱབ་བོ། །འདོད་པའི་སྤྱོད་ལམ་པ་དང་སྤྲུལ་
སེམས་ཀྱི་ཡུལ་ལ་སྒྲ་མ་གཏོགས་པའི་ཕྱིའི་སྐྱེ་མཆེད་བཞི་དང་། བཟོ་
སེམས་ཀྱི་ཡུལ་ལ་དེ་བཞི་དང་སྒྲ་ཡང་ཡོད་དེ།པི་ཝང་གླིང་བུ་སོགས་ཀྱི་
སྒྲའི་སྙན་འགྱུར་དག་ནི་བཟོ་སེམས་ཀྱིས་བྱས་པའི་ཕྱིར། གཟུགས་
ཁམས་ཀྱི་གཞལ་མེད་ཁང་སོགས་ནི་ལྷ་དེ་དག་གི་ལས་ལས་རང་གྲུབ་
པ་ཡིན་གྱི། བཟོ་སེམས་ཀྱིས་ཀུན་ནས་བསླངས་ཏེ་གསར་དུ་བྱས་པ་
མིན་པས་གཟུགས་ན་བཟོ་སེམས་མེད་དོ། །སྤྲུལ་སེམས་གཉིས་པོ་
གང་རུང་དང་མཚུངས་ལྡན་གྱི་ཚོར་བ་ལ་བཏང་སྙོམས་ཀྱིས་ཁྱབ་
ཅིང་། གཞན་དག་ནི་སླའོ། །ཡང་སེམས་ཉི་ཤུ་བོ་དེ་དག་རྙེད་ཚུལ་གྱི་
སྒོ་ནས་གསུམ་དུ་འདུས་ལ། དེ་ཡང་འདོད་པའི་རྣམ་སྨིན་སྤྱོད་ལམ་
455

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཟོ་སེམས་གསུམ་དང་གཟུགས་ཀྱི་རྣམ་སྨིན་སྤྱོད་ལམ་གཟུགས་མེད་
ཀྱི་རྣམ་སྨིན་སྐྱེ།འདོད་གཟུགས་ཀྱི་སྦྱོར་བྱུང་གཉིས་མི་སློབ་སེམས་དང་
དགུ་ལ་རང་ཁོ་ནས་རྙེད་པ་ཞེས་བྱ་སྟེ།འདི་དག་རྙེད་པའི་ཚེ་རང་རང་
མངོན་དུ་གྱུར་སྟོབས་ཀྱིས་རྙེད་དགོས་པའི་ཕྱིར།འདི་ཡང་སྤྱིར་བཏང་
ཡིན་གྱི། འཕགས་པ་རྟ་ཐུལ་གྱི་སྤྱོད་ལམ་པའི་སེམས་དང་ལྷའི་བཟོ་བོ་
བི་ཤྭ་ཀ་རྨའི་བཟོ་སེམས་ལྟ་བུ་ལ་ཐོབ་པ་སྔར་སྐྱེས་ཡོད་པར་ཡང་
གསུངས་པའི་ཕྱིར། སྤྲུལ་སེམས་གཉིས་དང་གོང་མའི་སྐྱེས་ཐོབ་གཉིས་
ཏེ་བཞི་ལ་གཞན་ཁོ་ནའི་རྙེད་པ་ཞེས་བྱ་སྟེ། ཕྱི་མ་གཉིས་ནི་ཁམས་དེ་
དག་ཏུ་སྐྱེ་བ་བླངས་པ་ཁོ་ནས་རྙེད་ལ། སྐྱེ་བའི་སྲིད་པ་ཉོན་མོངས་
ཅན། །ཞེས་འབྱུང་བའི་ཕྱིར།སྤྲུལ་སེམས་གཉིས་ནི་གཟུགས་མེད་ནས་
གཟུགས་སུ་སྐྱེ་བའི་ཚེ་སྐྱེ་སྲིད་ཉོན་མོངས་ཅན་གྱིས་ཐོབ་ཅིང་། ཐོག་
མར་རྙེད་པའི་ཚེ་བསམ་གཏན་གྱི་དངོས་གཞི་མངོན་དུ་གྱུར་དགོས་ཏེ།
དེ་རྙེད་བསམ་གཏན་བཞིན། ཞེས་གསུངས་པའི་ཕྱིར། དེ་དག་གི་ལྷག་
མ་བདུན་ལ་རང་གཞན་གཉིས་ཀས་རྙེད་པ་ཞེས་བྱ་སྟེ། འཇིག་རྟེན་
ཡང་དག་པར་ལྟ་བས་དགེ་རྩ་མཚམས་སྦྱར་ན་འདོད་པའི་སྐྱེས་ཐོབ་
རང་གིས་རྙེད་པ་དང་། དགྲ་བཅོམ་ལས་ཉམས་ན་སློབ་སེམས་གཞན་
གྱིས་རྙེད་པའི་ཕྱིར། ལྷག་མ་གོ་སླའོ། །འདོད་དང་གཟུགས་ཀྱི་སྤྲུལ་
སེམས་གཉིས་ལས་གཞན། །མ་བསྒྲིབས་ལུང་མ་བསྟན་གྱི་སེམས་དྲུག་
དང་།འདོད་གཟུགས་སྦྱོར་བྱུང་གཉིས་དང་མི་སློབ་སེམས།དགུ་བོ་འདི་
ནི་རང་ཉིད་ཁོ་ནས་རྙེད། སྤྲུལ་སེམས་གཉིས་དང་གོང་མའི་སྐྱེས་ཐོབ་
གཉིས། །སེམས་གཞན་མངོན་དུ་གྱུར་པ་ཁོ་ནས་རྙེད། །འདོད་པའི་
སྐྱེས་ཐོབ་གཟུགས་མེད་སྦྱོར་བྱུང་དང་། །ཁམས་གསུམ་ཉོན་མོངས་
བཞི་དང་མི་སློབ་སེམས། །བདུན་ནི་རང་གཞན་གཉིས་ཀས་རྙེད་
456

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའོ། །སྐབས་འདིར་ཁ་ཅིག་བཟོ་དང་སྤྱོད་ལམ་པའི་ཐོབ་པ་སྔར་
སྐྱེས་རྙེད་པའི་ཚེ་ཡང་ཁོ་རང་མངོན་དུ་གྱུར་དགོས་ཏེ། དེ་དག་རང་ཁོ་
ནས་རྙེད་པ་ཡིན་པས་སོ། །ཟེར་བ་མི་འཐད་དེ།སེམས་དེ་དག་མངོན་
དུ་བྱས་པ་དང་མཉམ་དུ་སྐྱེས་པའི་ཐོབ་པ་ནི་དེ་དག་དང་ལྷན་ཅིག་
པའི་ཐོབ་པ་ཡིན་གྱི དེ་དག་གི་ཐོབ་པ་སྔར་སྐྱེས་མ་ཡིན་པའི་ཕྱིར།
གཞན་དུ་ན་ལུང་མ་བསྟན་གྱི་སེམས་ཐམས་ཅད་ལ་ཐོབ་པ་སྔར་སྐྱེས་
ཡོད་པར་ཐལ ཐོབ་པ་སྔར་སྐྱེས་ནི་ལུང་མ་བསྟན་གྱི་སེམས་ཁོ་རང་
རྣམས་མངོན་དུ་བྱས་པའི་ཚེ་རྙེད་ན་ཆོག་པའི་ཕྱིར། ཐོབ་པ་སྔར་སྐྱེས་
དང་དེའི་ཐོབ་བྱའི་ཆོས་གཉིས་ལྷན་ཅིག་ཏུ་སྐྱེ་བ་ནི་མི་སྲིད་པ་ཞིག་
ཡིན་ཏེ། ཐོབ་བྱའི་ཆོས་དེའི་ཐོབ་པ་སྔར་སྐྱེས་དང་ལྷན་ཅིག་སྐྱེས་ཀྱི་
དོན་སོ་སོར་ངོས་འཛིན་རྒྱུ་ཡོད་པའི་ཕྱིར། རྒྱལ་སྲས་མ་ལས། ཐོབ་པ་
སྔར་དང་ཕྱིས་སྐྱེ་བ་རྣམས་ལ་ནི་ལྷན་ཅིག་འབྱུང་བ་ཉིད་མི་སྲིད་པའི་
ཕྱིར་ལྷན་ཅིག་འབྱུང་བའི་རྒྱུ་ཉིད་དུ་ཐལ་བ་མེད་པས་ལྷན་ཅིག་སྐྱེས་
པ་ཞེས་ཁྱད་པར་དུ་བྱས་པ་ཡིན་ནོ། །ཞེས་གསུངས་པའི་ཕྱིར། མངོན་
པའི་རྒྱན་ལས།མ་བསྒྲིབས་ལུང་མ་བསྟན་བརྒྱད་ཀྱི་སྤྲུལ་སེམས་གཉིས་
ལས་གཞན་དྲུག་ལ་ཐོབ་པ་སྔར་སྐྱེས་མེད་པས་རང་ཉིད་མངོན་དུ་
གྱུར་པའི་ཚེ་རྙེད་ལ། ཞེས་ཐོབ་པ་སྔར་སྐྱེས་མེད་པ་རྒྱུ་མཚན་དུ་བཀོད་
པའི་འབྲེལ་ཡང་སྨྲ་དགོས་སོ། །དེས་ན་འཕགས་པ་རྟ་ཐུལ་གྱི་སྤྱོད་
ལམ་པའི་སེམས་དང་བི་ཤྭ་ཀ་རྨའི་བཟོ་སེམས་ལྟ་བུ་ནི་རང་ཁོ་ནས་
རྙེད་པའང་མིན་ལ། བཟོ་དང་སྤྱོད་ལམ་པའི་སེམས་རྙེད་པའི་ཚེ་ད་ལྟ་
བ་རྙེད་དགོས་པ་སྤྱིར་བཏང་དང༌། གང་ཟག་འགའ་ཞིག་གིས་མ་་
འོངས་པ་རྙེད་པ་དམིགས་བསལ་ཡིན་ཏེ།དཔེར་ན་འགོག་པའི་སྙོམས་
འཇུག་གསར་དུ་རྙེད་པའི་ཚེ་ད་ལྟ་བ་རྙེད་དགོས་པ་སྤྱིར་བཏང་དང་
457

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཐུབ་པས་མ་འོངས་པ་རྙེད་པ་དམིགས་བསལ་ཡིན་པ་བཞིན་ཡིན་པའི་
ཕྱིར།བཟོ་སེམས་སོགས་རང་ཁོ་ནས་རྙེད་པ་ཡིན་པར་གསུངས་པ་ཙམ་
ལས་བཟོ་སེམས་ཡིན་ན་རང་ཁོ་ནས་རྙེད་པ་ཡིན་པས་ཁྱབ་པ་གཞུང་
གང་ལས་ཀྱང་མ་གསུངས་ལ། འཐད་པའང་མིན་ཏེ། གཞན་དུ་ན་
གཟུགས་ཀྱི་སྦྱོར་བྱུང་ཡིན་ན་རང་ཁོ་ནས་རྙེད་པ་ཡིན་པས་ཁྱབ་པ་
དང་།མི་སློབ་སེམས་ལ་ཡང་དེ་ལྟར་ཁྱབ་པར་ཐལ།བཟོ་དང་སྤྱོད་ལམ་
པའི་སེམས་ལ་དེའི་ཕྱིར།འདོད་མི་ནུས་ཏེ།གཉིས་པའི་དངོས་གཞི་ཙམ་
ལས་ཉམས་པའི་ཚེ་དང་བོའི་ཉམས་པ་ཆ་མཐུན་རྙེད་ཅིང་། དགྲ་་
བཅོམ་ཐོབ་མ་ཐག་ཏུ་འགོག་ལམ་ཤེས་པ་དང་ཆོས་ཤེས་ཀྱི་ངོ་བོར་
གྱུར་པའི་མི་སློབ་སེམས་ཀྱི་ཐོབ་པ་སྔར་སྐྱེས་རྙེད་པའི་ཕྱིར། བསྟན་
བཅོས་ལས། ཚངས་པའི་འཇིག་རྟེན་ལས་འདོད་ཆགས་དང་བྲལ་བ་
ལས་ཡོངས་སུ་ཉམས་པ་ལས་འཐོབ་ལ། ཞེས་དང་།འདི་ཉིད་ལས།དེ་
གཉིས་དང་བོར་སྐྱེས་པ་ནི། །སྡུག་བསྔལ་རྒྱུ་རྗེས་ཤེས་པ་ཡིན། །ཞེས་
དང་།ཟད་པ་ཤེས་པ་ལ་དགུའོ། །ཞེས་གསུངས་པའི་ཕྱིར།སེམས་བཅུ་
གཉིས་ཀྱི་དེ་མ་ཐག་རྐྱེན་དང་ཐག་འབྲས་ནི་འདིར་གསལ་ཞིང་།
སེམས་ཉི་ཤུའི་དེ་མ་ཐག་རྐྱེན་དང་ཐག་འབྲས་ནི། རྒྱལ་སྲས་མ་ལས།
འདོད་དགེ་སྦྱོར་བྱུང་ལས་བཅུ་དང༌། །དེ་བརྒྱད་དགེ་བ་གཞན་ལལས་
ནི། །དགུ་སྟེ་དེ་ནི་བཅུ་གཅིག་ལས། །ཉོན་མོངས་པ་ཅན་ལས་བདུན་
ཏེ། །དེ་དག་སོ་སོར་བཅུ་བཞི་ལས། །སྤྱོད་ལམ་རྣམ་སྨིན་སྐྱེས་ལས་
བརྒྱད། །དེ་དག་བདུན་ལས་བཟོའི་གནས་ལས། །དྲུག་སྟེ་དེ་ནི་་་
བདུན་ལས་སོ། །སྤྲུལ་བ་ལས་གཉིས་དེ་གཉིས་ལས། །གཟུགས་ན་
སྦྱོར་བྱུང་དགེ་བ་ལས། །བཅུ་གཉིས་དེ་ནི་བཅུ་ལས་སོ། །མ་འབད་
བྱུང་དགེ་ལས་བརྒྱད་དེ། །ལྔ་ལས་ཉོན་མོངས་ཅན་ལས་དགུ ། དེ་
458

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ནི་བཅུ་གཅིག་ལས་ཡིན་ཏེ། །སྤྱོད་ལམ་རྣམ་སྨིན་སྐྱེས་ལས་བདུན། །
གཉིས་པོ་དེ་ནི་ལྔ་ལས་སོ །མངོན་ཤེས་འབྲས་ལས་སེམས་གཉིས་
ཏེ། །དེ་བཞིན་དེ་ནི་གཉིས་ཉིད་ལས། །གཟུགས་མེད་སྦྱོར་བྱུང་དགེ་
ལས་བདུན། །དེ་ནི་དྲུག་པོ་ཁོ་ན་ལས། །མ་འབད་བྱུང་བའི་དགེ་
ལས་བདུན། །དེ་བཞིན་ལས་གཞན་བརྒྱད་པ་ནི། །ཉོན་མོངས་ཅན་
ལས་དེ་བཅུ་ལས། །རྣམ་སྨིན་སྐྱེས་ལས་རྣམ་དྲུག་སྟེ། །བཞི་ལས་སློབ་
པ་ལས་དྲུག་གོ ། དེ་ནི་བཞི་བོ་ཁོ་ན་ལས། །མི་སློབ་པ་ལས་ལྔ་དེ་
ཡང་། །ལྔ་བོ་དག་གི་མཇུག་ཐོགས་སུ། །ཞེས་གསུངས་པ་ལྟར་བཟུང་
ལ།དེ་དག་ལས་ཇི་ལྟར་འབྱུང་ཚུལ་སོགས་རྒྱས་པར་འགྲེལ་བཤད་དག་
དང་མངོན་པའི་རྒྱན་ལས་ཤེས་པར་བྱ་ཞིང་མདོར་བསྡུས་ཙམ་ཞིག་ནི་
འདི་ཡིན་ཏེ། འདོད་པའི་རྣམ་སྨིན་སྤྱོད་ལམ་སྐྱེས་ཐོབ་གསུམ་ལས་
ཁམས་གསུམ་ཆར་གྱི་ཉོན་མོངས་ཅན་རྣམས་འབྱུང་སྟེ། དེ་དག་གིས་
འཆི་སེམས་བྱས་ཏེ་ཁམས་གསུམ་ས་དགུ་དག་ཏུ་སྐྱེ་སྲིད་པའི་ཕྱིར།
གཟུགས་ཀྱི་རྣམ་སྨིན་སྤྱོད་ལམ་སྐྱེས་ཐོབ་གསུམ་དང་།གཟུགས་མེད་ཀྱི་
རྣམ་སྨིན་སྐྱེས་ཐོབ་ཉོན་མོངས་ཅན་གསུམ་སྟེ་སེམས་དྲུག་ཀྱང་དེ་
བཞིན་ནོ །འདོད་པའི་སྦྱོར་བྱུང་དགེ་སེམས་ཀྱི་མཇུག་ཐོགས་སུ་
བསམ་གཏན་གཉིས་པ་མན་གྱི་སྦྱོར་བྱུང་དང་། གཟུགས་ཀྱི་སྦྱོར་བྱུང་
ལས་རྣམ་ཤེས་མཐའ་ཡས་མན་གྱི་སྦྱོར་བྱུང་འབྱུང་ལ། གཟུགས་མེད་
སྦྱོར་བྱུང་གི་མཇུག་ཐོགས་སུ་བསམ་གཏན་གསུམ་པ་ཡན་གྱི་སྦྱོར་བྱུང་
འབྱུང་ངོ་། །ཁམས་གསུམ་ཆར་གྱི་སྦྱོར་བྱུང་ལས་ཟག་མེད་གཉིས་
འབྱུང་ལ།དེ་གཉིས་ལས་ཀྱང་ཁམས་གསུམ་གྱི་སྦྱོར་བྱུང་འབྱུང་སྟེ།ཟག་
པ་མེད་པའི་མཇུག་ཐོགས་སུ།ལྟག་འོག་གསུམ་པའི་བར་དགེ་བ། །སྐྱེ་
འོ་དག་པ་ལས་དེ་བཞིན། །ཞེས་གསུངས་པས་སོ། །སྙོམས་འཇུག་
459 ཡ--

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས་ལྡང་བའི་ཚེ་ཟག་མེད་ཀྱི་སེམས་གཉིས་དང་གཟུགས་ཀྱི་སྦྱོར་བྱུང་
འདོད་པའི་སྐྱེས་ཐོབ་ཀྱང་འབྱུང་ངོ་། །སློབ་སེམས་ཀྱི་མཇུག་ཐོགས་
སུ་མི་སློབ་སེམས་འབྱུང་ཡང༌། མི་སློབ་སེམས་ལས་སློབ་སེམས་མི་་
འབྱུང་སྟེ། དགྲ་བཅོམ་ལས་ཉམས་ཁ་མ་དང་ཉམས་མ་ཐག་པའི་རྒྱུད་
ན་ཟག་མེད་ཀྱི་སེམས་མེད་པའི་ཕྱིར། འདོད་གཟུགས་ཀྱི་སྤྲུལ་སེམས་
གཉིས་ལས་གཟུགས་ཀྱི་སྦྱོར་བྱུང་འབྱུང་ལ།གཟུགས་ཀྱི་སྦྱོར་བྱུང་ཡང་
དེ་གཉིས་ལས་འབྱུང་སྟེ། དག་དང་རང་ལས་དེ་ལས་གཉིས། །ཞེས་
གསུངས་པའི་ཕྱིར། ཉོན་མོངས་ཅན་གྱིས་གཟིར་པའི་ཚེ་ན། གཟུགས་
མེད་ཉོན་མོངས་ཅན་ལས་གཟུགས་ཀྱི་སྦྱོར་བྱུང་འབྱུང་ལ།གཟུགས་ཀྱི་
ཉོན་མོངས་ཅན་ལས་འདོད་པའི་སྐྱེས་སྦྱོར་གཉིས་ཀ་འབྱུང་ངོ་། །
འདོད་པའི་སྦྱོར་བྱུང་གི་མཇུག་ཐོགས་སུ་རང་སའི་རྣམ་སྨིན་སྤྱོད་ལམ་
བཟོ་སེམས་གསུམ་འབྱུང་ཡང་། འདོད་པའི་སྦྱོར་བྱུང་རང་ཉིད་དེ་
གསུམ་ལས་མི་འབྱུང་ལ། དེ་བཞིན་དུ་གཟུགས་ཀྱི་སྦྱོར་བྱུང་ལས་རང་
སའི་རྣམ་སྨིན་སྤྱོད་ལམ་གཉིས་འབྱུང་ཡང་རང་ཉིད་དེ་གཉིས་ལས་མི་
འབྱུང་ཞིང་གཟུགས་མེད་སྦྱོར་བྱུང་ལས་རང་སའི་རྣམ་སྨིན་སྐྱེས་་
འབྱུང་ཡང་རང་ཉིད་དེ་ལས་མི་འབྱུང་ངོ་། །དེ་དག་གི་རྒྱུ་མཚན་ཡང་
རང་འགྲེལ་ལས། སྟོབས་ཆུང་བ་དང་མངོན་པར་འདུ་བྱ་བ་མེད་པར་
འཇུག་པའི་ཕྱིར་རོ། །ཞེས་དང་། རྒྱལ་སྲས་མ་ལས། མངོན་པར་འདུ་
བྱེད་པ་ཅན་མ་ཡིན་པ་ཉིད་ཀྱིས་སྦྱོར་བ་ཡིན་པར་མི་འོས་པའི་ཕྱིར་
རོ། །ཞེས་གསུངས་སོ། །ས་མཚུངས་ཀྱི་ཚེ་འདོད་པའི་སྤྲུལ་སེམས་
སྦྱོར་བྱུང་གཉིས་ཀྱི་ལྷག་མའི་སེམས་དྲུག་ནི་ཕན་ཚུན་མཇུག་ཐོགས་སུ་
འབྱུང་ལ། གཟུགས་ཀྱི་སྤྲུལ་སྦྱོར་གཉིས་ཀྱི་ལྷག་མའི་སེམས་བཞི་ཕན་
ཚུན་དང་། གཟུགས་མེད་སྦྱོར་བྱུང་གི་ལྷག་མ་སེམས་གསུམ་ཡང་ཕན་
460

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཚུན་མཇུག་ཐོགས་སུ་འབྱུང་ངོ༌། །རྒྱུན་གྱི་ཚེ་རང་ཉིད་ཀྱི་མཇུག་་
ཐོགས་སུ་རང་ཉིད་འབྱུང་བ་ནི་སེམས་ཉི་ཤུ་བོ་ཐམས་ཅད་ཡིན་ནོ།
དེ་ཡང་དཔེར་ན་སློབ་སེམས་ཀྱི་དེ་མ་ཐག་རྐྱེན་དང་དེ་མ་ཐག་འབྲས་
སུ་གྱུར་པའི་ཁམས་གསུམ་གྱི་སྦྱོར་བྱུང་སོགས་སྲིད་པ་ཙམ་ལ་བཤད་
པ་ཡིན་གྱི། སེམས་བྱེ་བྲག་པ་གཅིག་སློབ་སེམས་ཀྱི་སྔ་ལོགས་སུ་བྱུང་བ་
དང་ཕྱིས་ལོགས་སུ་བྱུང་བ་གཉིས་ཀར་གསུངས་པ་མིན་ཏེ། གཞན་དུ་
ན་སེམས་འདི་དག་རང་ཉིད་རང་ཉིད་ཀྱི་དེ་མ་ཐག་རྐྱེན་དང་དེ་མ་
ཐག་འབྲས་སུ་ཡང་འགྱུར་དགོས་ན་འདུས་བྱས་ལ་དེ་ལྟ་བུ་མི་སྲིད་
པས་སོ། །
སྨྲས་པ། གཞུང་ལུགས་འཛིན་མའི་ཁྱོན་ཀུན་སྒྲིབ་བྱེད་ཀྱི། །
མུན་པའི་དཀྱིལ་འཁོར་འཇིག་པའི་ཆོས་ཉིད་ཅན། །བརྒྱ་ཕྲག་རིགས་
པའི་སྣང་བ་དམ་པའི་མཛོད། །བློ་གྲོས་རྟ་མཆོག་བདུན་གྱིས་མཁའ་
འདིར་དྲངས། །དམ་པའི་ཆོས་མངོན་པའི་མཛོད་ཀྱི་ཟུར་མཆན་ཡིད་
ཀྱི་མུན་སེལ་ལས་གནས་གཉིས་པའི་སྐབས་སོ། །
འདོད་པའི་བདེ་འགྲོ་ལ་གླིང་བཞིའི་མི་དང་འདོད་ལྷ་རིགས་
དྲུག་སྟེ་བཅུ་དང་། ངན་འགྲོ་ལ་ཚ་དམྱལ་བརྒྱད་དང་ཡི་དྭགས་དུད་
འགྲོ་སྟེ་བཅུ་ཕྱེ་བས་འདོད་པ་ཉི་ཤུ་ཡིན་ལ། དུད་འགྲོ་མ་བགྲངས་པར་
དེའི་ཚབ་ཏུ་ལྷ་མིན་བགྲངས་ཕས་ཉི་ཤུ་བོ་དེའི་སྟེང་དུ་གླིང་ཕྲན་་
བརྒྱད་དང་གྲང་དམྱལ་བརྒྱད་གྲངས་ཕན་སོ་སོར་བྱས་པས་འདོད་པ་
སོ་དྲུག་ཏུའང་བཤད་དོ། །སྔ་མའི་སྐབས་སུ་གླིང་ཕྲན་རྣམས་གླིང་གི་
འཁོར་དང་གྲང་དམྱལ་རྣམས་ཚ་དམྱལ་གྱི་འཁོར་ཡིན་པས་ལོགས་སུ་
མ་བགྲངས་ལ། ལྷ་མིན་ནི་ལྷ་དང་དུད་འགྲོ་ཡི་དྭགས་གསུམ་པོ་ཅི་
རིགས་སུ་འདུས་པའི་རྒྱུ་མཚན་གྱིས་མ་བགྲངས་པར་མངོན་ཏེ།དྲན་པ་
461

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཉེར་བཞག་ལས།ཡི་དྭགས་ཀྱི་འགྲོ་བར་གཏོགས་པ་དང་། དུད་འགྲོའི་
འགྲོ་བར་གཏོགས་པ་རྣམས་སོ། །དེ་ལ་དང་བོ་ནི་བདུད་ཀྱི་རིས་ཀྱི་ཡི་
དྭགས་རྣམས་དང་ཡི་དྭགས་རྫུ་འཕྲུལ་ཆེན་པོ་རྣམས་སོ། །གཉིས་པ་
ནི་རྒྱ་མཚོའི་གཏིང་གི་ས་གཞི་ལ་གནས་པ་སྟེ་རི་རབ་ཀྱི་རྟེན་དཔག་
ཚད་བརྒྱད་ཁྲི་བཞི་སྟོང་ཡོད་པའི་ས་འོག་ན་གནས་སོ། །ཞེས་ལྷ་མ་
ཡིན་ལ་ཡི་དྭགས་དང་དུད་འགྲོ་གཉིས་ཡོད་པར་གསུངས་ཤིང་། ས་སྡེ་
ལས། ལྷ་མ་ཡིན་རྣམས་ཀྱང་ལྷའི་འགྲོ་བས་བསྡུས་པ་ཁོ་ནར་བལྟ་བར་
བྱའོ། །འོན་ཀྱང་དེ་དག་གཡོ་སྒྱུ་ཤས་ཆེ་བས་ལྷ་རྣམས་བཞིན་དུ་་
དཀར་པོའི་ཆོས་ཀྱི་སྣོད་དུ་མ་གྱུར་པས་དེའི་ཕྱིར་མདོ་གཞན་དག་
ལས་འགྲོ་བ་ཐ་དད་པར་བསྟན་ཏོ། །དེ་དག་ལྷ་ཉིད་ཡིན་ཡང་ལྷའི་
ཆོས་ཡང་དག་པར་བླངས་ཏེ་གནས་པ་མ་ཡིན་པས་དེའི་ཕྱིར་ལྷ་མ་
ཡིན་རྣམས་ཞེས་བྱའོ། །ཞེས་དང་། སློབ་དཔོན་ཡོན་ཏན་འོད་ཀྱི་ཕུང་
བོ་ལྔའི་རྣམ་བཤད་ལས། ལྷ་མ་ཡིན་གྱི་འགྲོ་བ་ནི་ལྷ་དང་ཡི་དྭགས་ཀྱི་
འགྲོ་བ་འདུས་པའི་ཕྱིར་གུད་དུ་མ་སྨོས་སོ། །ཞེས་གསུངས་པའི་ཕྱིར།
འདོད་པ་སོ་དྲུག་ཏུ་ཕྱེ་བའི་ཚེ་དུད་འགྲོ་མ་བགྲངས་པའི་རྒྱུ་མཚན་ནི་
ས་སྡེ་ལས། དུད་འགྲོ་ནི་ལྷ་དང་མི་དང་ལྷན་ཅིག་རྒྱུ་བ་ཉིད་ཡིན་པས་
དེའི་ཕྱིར་དེ་དག་གི་གནས་གཞན་ལོགས་ཤིག་ཏུ་རྣམ་པར་མི་གཞག་
གོ།ཞེས་གསུངས་སོ། །དུད་དེ་འགྲོ་བས་ན་དུད་འགྲོ་དང་།རྟག་ཏུ་ཟས་
སྐོམ་ཡིད་ལ་དྭགས་པའམ་ཡིད་ལ་བཅིངས་པས་ན་ཡི་དྭགས་དང་།
སྡུག་བསྔལ་གྱིས་ཀུན་ནས་མནར་བས་ན་དགའ་བ་མེད་པ་དང་རྣམ་
སྨིན་ལྕི་བ་ཐོག་ཏུ་བབས་པས་སུས་ཀྱང་སྐྱོབ་མི་ནུས་པས་ན་དམྱལ་བ་
ཞེས་བཤད་དོ། །འོན་ཀྱང་འདི་དག་ནི་དམྱལ་བའི་སྐད་དོད་ན་ར་ཀ་
དང་། ཡི་དྭགས་ཀྱི་སྐད་དོད་བྲེ་ཏ་དང་། དུད་འགྲོའི་སྐད་དོད་ཏིརྱ་ཀ་
462

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཞེས་བྱ་བའི་ངེས་ཚིག་གི་བཤད་པ་ཡིན་གྱི་ཁྱབ་མཐའ་བཟུང་བ་མིན་
ཏེ།དུད་འགྲོ་ཁ་ཅིག་མི་ལྟར་འགྲོ་བའང་ཡོད་པའི་ཕྱིར་དང་།འཆི་ལྟས་
ཕོག་པའི་འདོད་ལྷ་སོགས་བདེ་འགྲོ་བ་འགའ་ཞིག་ལ་སེམས་སྡུག་
བསྔལ་གྱིས་མནོན་པ་དམྱལ་བ་ལས་ཀྱང་ལྷག་པར་གསུངས་པའི་ཕྱིར་
རོ། །འདི་དག་ལ་འཁྲུལ་ནས་ལ་ལས། སེམས་སྡུག་བསྔལ་གྱིས་ནོན་
བཞིན་པ་ཐམས་ཅད་ངན་འགྲོའི་སེམས་རྟེན་ཅན་དང་།སེམས་དགའ་
བདེས་བརྒྱན་པ་ཐམས་ཅད་བདེ་འགྲོའི་སེམས་རྟེན་ཅན་ཡིན་ལ།བདེ་
འགྲོ་བ་དང་ངན་འགྲོ་བ་ནི་ལུས་རྟེན་གྱི་སྒོ་ནས་མི་འཇོག་པར་སེམས་
རྟེན་གྱི་སྒོ་ནས་འཇོག་ཟེར་བ་སོགས་མི་འཐད་དེ། དེ་ལྟར་ན་སེམས་
སྡུག་བསྔལ་དྲག་པོས་ནོན་བཞིན་པའི་ལྷ་མི་སོགས་ངན་འགྲོ་བར་ཐལ་
བ་དང་། སེམས་དགའ་བདེས་བརྒྱན་ཏེ་རྩེ་ཞིང་རྒྱུག་བཞིན་པའི་དུད་
འགྲོ་སོགས་བདེ་འགྲོ་བར་ཐལ་བའི་ཕྱིར།དེས་ན་སྤྱིར་བཏང་བདེ་འགྲོ་
བ་དང་ངན་འགྲོ་བ་ནི་ལུས་རྟེན་གྱིས་གཙོ་ཆེར་འབྱེད་དགོས་པས་
བདེ་འགྲོའི་ལུས་རྟེན་ཅན་གྱི་འགྲོ་བ་ནི་བདེ་འགྲོ་བ་དང་། ངན་འགྲོའི་
ལུས་རྟེན་ཅན་གྱི་འགྲོ་བ་ནི་ངན་འགྲོ་བ་ཡིན་ནོ། །ངན་འགྲོའི་རྟེན་ལ་
སེམས་བསྐྱེད་མ་ཐག་པ་ལྟ་བུ་སེམས་རྟེན་གྱི་སྒོ་ནས་བདེ་འགྲོ་བར་
བཞག་པ་དམིགས་བསལ་དུ་ཤེས་དགོས་ཀྱི་བདེ་འགྲོ་བ་དང་ངན་འགྲོ་
བ་སྤྱིའི་འཇོག་བྱེད་དུ་དེ་ལྟར་སྦྱར་ན་མི་རུང་ངོ༌། །དེ་འདྲའི་བྱང་
སེམས་བདེ་འགྲོའི་སེམས་རྟེན་ཅན་དུ་གསུངས་པའི་སེམས་ལ་བྱང་
ཆུབ་ཀྱི་སེམས་རིན་པོ་ཆེ་འཇོག་དགོས་པ་ནི། བྱང་ཆུབ་སེམས་སྐྱེས་
གྱུར་ན་སྐད་ཅིག་གིས། །ཞེས་པས་བསྟན་པའི་ཕྱིར། འོ་ན་མདོ་དག་
ལས། ལྷ་དང་གནོད་སྦྱིན་དང་དྲི་ཟ་དང་ཀླུ་དང་མིའམ་ཅི་དང་ལྟོ་འཕྱེ་
ཆེན་པོ་དང་ཡི་དྭགས་དང་ཤ་ཟ་དང་ལུས་སྲུལ་བོ་དང་གྲུལ་བུམ་ལ་
463

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སོགས་པ་མང་དུ་གསུངས་པ་དེ་དག་འགྲོ་བ་གང་དུ་གཏོགས་ཞེ་ན།
ཀུན་མཁྱེན་མཚོ་སྣ་བ་ཆེན་པོའི་འདུལ་པའི་རྣམ་བཤད་ཉི་མའི་འོད་
ཟེར་ལས། ལྷ་དང་གནོད་སྦྱིན་དྲི་ཟ་གསུམ་ལྷའི་བྱེ་བྲག་གོ། ཀླུ་དང་མི་
འམ་ཅི་ལྟོ་འཕྱེ་ཆེན་པོ་གསུམ་དུད་འགྲོ་སྟེ།ལྷག་མ་ཡི་དྭགས་ཤ་ཟ་ལུས་
སྲུལ་བོ་གྲུལ་བུམ་བཞི་ནི་ཡི་དྭགས་སོ། །ཞེས་དང་།མདོ་རྩ་བའི་མཆན་
ལས། ལྷ་ནི་བརྒྱ་བྱིན་ལ་སོགས་པའོ། །ཀླུ་ནི་ཀླུ་ཕྲ་མོ་རྣམས་དང་།
གནོད་སྦྱིན་ནི་རྣམ་ཐོས་སྲས་ལ་སོགས་པ་ལྷའི་གནས་སུ་མཆོད་པར་
བྱ་བ་གཏོར་མ་ལེན་པ་རྣམས་སོ། །དྲི་ཟ་ནི་ལྷ་རྣམས་ཀྱི་གླུ་དང་རོལ་
མོ་བྱེད་པའི་དྲི་ཟ་བ་རྣམས་སོ། །མིའམ་ཅི་ནི་དུད་འགྲོ་མིའི་རྣམ་པ་
ཅན་གཟུགས་ཤིན་ཏུ་བཟང་བ་རྣམས་སོ། །ལྟོ་བ་འཕྱེ་ཞིང་འགྲོ་བའི་
སྦྲུལ་ཆེན་པོ་ནི་ལྟོ་འཕྱེ་ཆེན་པོ་སྟེ་ཀླུ་ཆེན་པོ་དགའ་བོ་དང་ཉེ་དགའ་བོ་
ལ་སོགས་པ་རྣམས་སོ། །ཡི་དྭགས་ནི་རྐང་བ་ཕྱིར་ལྟ་བ་ལྟོགས་པ་
རྣམས་སོ། །ཤ་ཟ་ནི་ཡི་དྭགས་ཀྱི་བྱེ་བྲག་སྟེ་ཤ་དང་ཁྲག་ཟ་བ་ནག་པོ་
ཆེན་པོ་ལ་སོགས་པའོ། །གྲུལ་བུམ་ནི་ཡི་དྭགས་ཀྱི་རྣམ་པ་ཉིད་དེ་ཡན་
ལག་གི་འབྲས་བུ་བུམ་པའི་རྣམ་པ་འདྲ་བ་དང་། ལུས་སྲུལ་བོ་ནི་ཡི་
དྭགས་ཀྱི་བྱེ་བྲག་ཉིད་དེ་ལུས་ཐུང་ངུ་དྲི་ང་བ་སེག་དང་རེ་ལྡེ་ལ་སོགས་
པ་གྱོན་པའོ། །ལྷ་ཀླུ་ལ་སོགས་པ་བཅུ་བའི་འབྲུ་སྣོན་དེ་རྣམས་ནི་རྣམ་
འབྱེད་འགྲེལ་དང་གཞི་འགྲེལ་ལས་བཤད་དོ། །ཞེས་གསུངས་པ་ལྟར་
རོ། །གཞན་ཡང་།སྨྱོ་བྱེད་དང་བརྗེད་བྱེད་དང་མ་མོ་དང་རྡུལ་ཁྲོད་ཀྱི་
ཤ་ཟ་ལ་སོགས་པ་ནི་ཡི་དྭགས་སོ། །སྲིན་པོ་ནི་མིའི་བྱེ་བྲག་ཡིན་ལ།
གནོད་སྦྱིན་དང་ཕྱོགས་སྐྱོང་དང་འཇིག་རྟེན་སྐྱོང་བ་དང་བདུད་་་་
རྣམས་ནི་ཕལ་ཆེར་ལྷའི་སྡེར་གཏོགས་ལ།ཀླུ་དང་ཡི་དྭགས་སུ་གཏོགས་
པའང་ཡོད་དོ། །ཞེས་མཆིམས་འཇམ་དཔལ་དབྱངས་ཀྱིས་གསུངས་
464

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སོ། །རྡུལ་ཁྲོད་ཀྱི་ཤ་ཟ་ནི་ཚུབ་མའི་ནང་ན་གནས་པའི་ཤ་ཟའོ། ཅིའི་
ཕྱིར་གཞན་འཕྲུལ་དབང་བྱེད་མན་ཆད་ཀྱི་སྣོད་བཅུད་འདི་དག་ལ་
འདོད་པའི་ཁམས་སུ་བཤད་ཅེ་ན།རང་འགྲེལ་ལས།མདོར་བསྡུ་ན་ཁམ་
གྱི་ཟས་དང་འཁྲིག་པ་དང་ལྡན་པའི་འདོད་ཆགས་ཡིན་ཏེ། ཞེས་་
གསུངས་ལ།ལུང་སིལ་བུ་ལས།འཇིག་རྟེན་སྣ་ཚོགས་གང་དེ་འདོད་པ་
མིན། །སྐྱེས་བུའི་ཀུན་རྟོག་འདོད་ཆགས་འདོད་པ་ཡིན། །འཇིག་
རྟེན་དག་ན་སྣ་ཚོགས་དེ་བཞིན་གནས། །འོན་ཀྱང་རྟེན་རྣམས་འདི་
ལ་འདུན་པ་འདུལ།·ཞེས་འཕགས་པ་ཤཱ་རིའི་བུས་ཡིད་དུ་འོང་བའི་
གཟུགས་སྒྲ་ལ་སོགས་པ་ཕྱིའི་འཇིག་རྟེན་སྣ་ཚོགས་པ་འདི་དག་འདོད་
པ་མིན་གྱི། ཚུལ་མིན་ཡིད་བྱེད་ཀྱི་ཀུན་རྟོག་གིས་སྐྱེད་པའི་འདོད་
ཆགས་འདོད་པ་ཡིན་ནོ་ཞེས་སྨྲས་པ་དང་། ཀུན་ཏུ་རྒྱུ་འཚོ་བྱེད་ཀྱིས་
འཕགས་པ་ཤཱ་རིའི་བུ་ལ། འཇིག་རྟེན་སྣ་ཚོགས་གང་དེ་འདོད་མིན་
གྱི། །ཀུན་རྟོག་འདོད་ཆགས་འདིར་འདོད་ཡིན་སྨྲ་ན། །དེ་ནི་མི་དགེ་
རྟོག་པ་ཀུན་རྟོག་ཚེ། །དགེ་སློང་ཡང་ནི་འདོད་སྤྱོད་ཅན་དུ་འགྱུར། །
ཞེས་འདོད་པའི་ཡོན་ཏན་ལྔ་བོ་འདི་དག་འདོད་པ་མ་ཡིན་པར་སྐྱེས་
བུའི་ཀུན་རྟོག་འདོད་ཆགས་འདོད་པ་ཡིན་པར་སྨྲ་ན།ཁྲིམས་ལྡན་དགེ་
སློང་དག་ཀྱང་འདོད་སྤྱོད་ཅན་དུ་འགྱུར་རོ་ཞེས་སྨྲས་པ་ལ། འཕགས་
པ་ཤཱ་རིའི་བུས། གལ་ཏེ་འཇིག་རྟེན་སྣ་ཚོགས་གང་དེ་འདོད། །ཅི་སྟེ་
ཁྱོད་ཀྱི་ཀུན་རྟོག་འདོད་ཆགས་ནི། །འདོད་པ་མིན་ན་གཟུགས་་་་་
རྣམས་མཐོང་ནས་ནི། །ཁྱོད་ཀྱི་སྟོན་པའང་འདོད་སྤྱོད་ཅན་དུ་
འོང་། །ཞེས་འདོད་པ་སྤྱོད་པ་ལ་ལུས་ངག་ཡིད་གསུམ་གྱི་ཡོད་པས་
དགེ་སློང་འདོད་ཆགས་དང་བྲལ་བ་རྣམས་ནི་འདོད་སྤྱོད་ཅན་དུ་མི་
འགྱུར་ལ། དགེ་སློང་གཞན་དག་ལ་ཡིད་ཀྱི་འདོད་སྤྱོད་ཅན་ཡོད་ཀྱང་
465

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེ་ཙམ་གྱིས་དགེ་སློང་མ་ཡིན་པར་མི་འགྱུར་ཞིང་གལ་ཏེ་སྐྱེས་བུའི་
ཀུན་རྟོག་འདོད་ཆགས་འདོད་པ་མ་ཡིན་པར་ཡིད་དུ་འོང་བའི་འདོད་
ཡོན་ལྔ་ལ་སོགས་པའི་འཇིག་རྟེན་སྣ་ཚོགས་པ་འདི་དག་འདོད་པ་
ཡིན་ན། ཁྱོད་ཀྱི་སྟོན་པ་འདོད་ཆགས་དང་བྲལ་བར་ཁས་བླངས་པ་
དང་འགལ་ཏེ། དེས་ཀྱང་གཟུགས་སྒྲ་ཡིད་དུ་འོང་བ་སོགས་མཐོང་བ་
དང་ཐོས་པའི་ཕྱིར་འདོད་སྤྱོད་ཅན་དུ་འགྱུར་རོ་ཞེས་གསུངས་སོ། །
དེ་ལྟར་ན་འདོད་པ་དངོས་ནི་འདོད་པའི་འདོད་ཆགས་ཉིད་ཡིན་ཞིང་
དེས་བདག་གིར་བྱས་པ་ཐམས་ཅད་ནི་འདོད་པའི་ཁམས་ཡིན་པར་
མངོན་ནོ། །གཟུགས་མཆོག་དང་ལྡན་པའི་ཁམས་སམ་འདོད་པ་ལ་
འདོད་ཆགས་དང་བྲལ་ཞིང་གཟུགས་ལ་འདོད་ཆགས་དང་བཅས་
པའི་ཁམས་ཡིན་པས་ན་གཟུགས་ཁམས་ཞེས་བྱ་ཞིང་དེ་ཡང་གཟུགས་
ཁམས་གནས་རིགས་བཅུ་བདུན་གསུངས་ཏེ།བསམ་གཏན་དང་བོ་ལ་
ཚངས་རིས་ཚངས་མདུན་ཚངས་ཆེན་གསུམ་དང་། གཉིས་པ་ལ་འོད་
ཆུང་ཚད་མེད་འོད་འོད་གསལ་གསུམ་དང་། གསུམ་པ་ལ་བདེ་ཆུང་
དང་ཚད་མེད་བདེ་དང་བདེ་རྒྱས་གསུམ། བཞི་བ་ལ་སྤྲིན་མེད་བསོད་
ནམས་སྐྱེས་འབྲས་བུ་ཆེ་བ་གསུམ་དང་མི་ཆེ་བ་མི་གདུང་བ་གྱ་ནོམ་
སྣང་བ་ཤིན་ཏུ་མཐོང་བ་འོག་མིན་ཏེ་འཕགས་པའི་གནས་གཙང་
ལྔའོ། །སྒྲ་དོན་ནི་ཚངས་པའི་སྡེར་གཏོགས་པས་ཚངས་རིས་དང་།
ཚངས་པའི་མདུན་ན་རིག་བྱེད་འདོན་པ་ལྟར་གནས་པས་ཚངས་་་
མདུན་དང་། ཚངས་པའི་གཙོ་བོ་དང་ཚེ་དང་ཁ་དོག་སོགས་ཁྱད་པར་
དུ་འཕགས་པས་ཚངས་ཆེན་དང་། གོང་མ་བས་འོད་ཆུང་བས་འོད་
ཆུང་དང་།འོད་ཚད་མེད་པས་ཚད་མེད་འོད་དང་།འོད་ཤིན་ཏུ་གསལ་
བས་འོད་གསལ་དང་། གོང་མ་བས་བདེ་བ་ཆུང་བས་བདེ་ཆུང་དང་།
466

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བདེ་བ་ཚད་མེད་པས་ཚད་མེད་བདེ་དང་། བདེ་བ་ཤིན་ཏུ་རྒྱས་པས་
བདེ་རྒྱས་དང་། གནས་ཀྱི་འོག་གཞི་སྤྲིན་ལྟར་འདབ་ཆགས་པར་མེད་
པས་སྤྲིན་མེད་དང་། མི་གཡོ་བའི་བསོད་ནམས་ལས་སྐྱེས་པས་བསོད་
ནམས་སྐྱེས་དང་།གཟུགས་ཁམས་པའི་སོ་སྐྱེ་རྣམས་ཀྱི་དགེ་བའི་འབྲས་
བུ་ཆེ་ཤོས་ཡིན་པས་འབྲས་བུ་ཆེ་བ་དང་། གནས་གཙང་གོང་མ་བཞི་
ལས་དམན་པའི་ཕྱིར་མི་ཆེ་བ་དང་། ཉོན་མོངས་པས་གདུང་བ་མེད་
པས་མི་གདུང་བ་དང་།ཆོས་མཐོང་བ་བཟང་བས་གྱ་ནོམ་སྣང་བ་དང་།
ལྟ་བ་བཟང་བས་ཤིན་ཏུ་མཐོང་བ་དང་། གོང་ན་གནས་གཞན་མེད་
པས་འོག་མིན་ཞེས་བཤད་དོ། །གོང་མའི་ལུགས་ལ་གནས་གཙང་གི་
འོག་མིན་འདིའི་གོང་ན་འོག་མིན་སྟུག་པོ་བཀོད་པ་ཞེས་བྱ་བའི་་་་
ལོངས་སྐུའི་ཞིང་ཡོད་དེ།ཟླ་གསང་ཐིག་ལེ་ལས། གཙང་མའི་གནས་ནི་
རྣམ་སྤངས་ནས། །འོག་མིན་གནས་ནི་ཉམས་དགའ་བར། །ཡང་
དག་སངས་རྒྱས་དེར་འཚང་རྒྱ། །སྤྲུལ་བ་བོ་གཅིག་འདིར་འཚང་
རྒྱ། །ཞེས་དང་། ལང་ཀར་གཤེགས་པ་ལས། འདོད་པ་ཁམས་དང་
གཟུགས་མེད་ན། །སངས་རྒྱས་རྣམ་པར་འཚང་མི་རྒྱ། །གཟུགས་ཀྱི་
ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་འཚང་རྒྱ་འོ། །ཞེས་
གསུངས་པའི་ཕྱིར་གཟུགས་ཀྱི་ཟག་བཅས་ཐམས་ཅད་གཟུགས་་་་་་་
ཁམས་ཡིན་པས་གཟུགས་ཀྱི་འདོད་ཆགས་ཀྱི་དམིགས་པ་དང་་
གཟུགས་ཁམས་དོན་གཅིག་ལ། གཟུགས་མེད་ཁམས་ཀྱང་དེ་བཞིན་
ནོ། །གཟུགས་མེད་པ་རྣམས་གང་དུ་ཤི་བ་དེར་མཚམས་སྦྱོར་བའི་
ཕྱིར་འདོད་གཟུགས་ལྟར་གནས་ལོགས་སུ་མེད་དོ། །རྣམ་པ་བཞི་
བཤད་པ་ནི་རྒྱུ་སྙོམས་འཇུག་མི་འདྲ་བའི་ཁྱད་པར་ལས་འབྲས་བུ་
སྐྱེས་པའི་གཟུགས་མེད་ཐ་དད་པར་བཞག་པ་ཡིན་གྱི། གནས་ཀྱི་སྒོ་
467

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནས་ནམ་མཁའ་མཐའ་ཡས་ལ་སོགས་པ་བཞིར་ཕྱེ་བ་མིན་ནོ། །
གཟུགས་མེད་ཀྱང་ཁམས་དེའི་འགྲོ་བ་རྣམས་ཀྱི་སེམས་ནི་འགྲོ་བ་དེ་
དག་རང་རང་གི་སྐལ་མཉམ་མམ་རིས་མཐུན་པ་དང་། སྲོག་གི་དབང་
བོ་སོགས་ལ་བརྟེན་པར་འདོད་དོ།།།ནམ་མཁའ་མཐའ་ཡས་ལ་་་་་
སོགས་པའི་སྒྲ་དོན་ནི། རྣམ་ཤེས་མཐའ་ཡས་མཁའ་མཐའ་ཡས། །ཅི་
ཡང་མེད་ཅེས་བྱ་དེ་ལྟར། །སྦྱོར་ཕྱིར་དམན་ཕྱིར་འདུ་ཤེས་མེད། །
འདུ་ཤེས་མེད་པའང་མ་ཡིན་ནོ། །ཞེས་སྦྱོར་བའི་སྒོ་ནས་མིང་ཆགས་
པར་གསུངས་པ་ལྟར་རོ། །རྣམ་ཤེས་ཀྱི་གནས་པ་བདུན་པོ་གང་རུང་
གིས་བསྡུས་པ་དང་། རྣམ་ཤེས་ཀྱི་གནས་པ་བཞི་བོ་གང་རུང་གིས་
བསྡུས་པ་གཉིས་ལ་མུ་བཞི་གསུངས་ཏེ། དང་བོ་ཡིན་ལ་གཉིས་པ་མིན་
པ་ནི་བདུན་གྱིས་བསྡུས་པའི་རྣམ་ཤེས་སོ། །རྣམ་ཤེས་འབའ་ཞིག་
གནས་པར་མ་བཤད་དོ། །ཞེས་འབྱུང་བའི་ཕྱིར། གཉིས་པ་ཡིན་ལ་
དང་བོ་མིན་པ་ནི་ངན་སོང་བ་དང་བསམ་གཏན་བཞི་བ་བ་དང་སྲིད་
རྩེ་བ་རྣམས་ཀྱི་རྣམ་ཤེས་ལས་གཞན་པའི་ཟག་བཅས་ཀྱི་ཕུང་བོ་བཞི་
ཡིན་ཏེ། ལྷག་མ་དེ་འཇོམས་བྱེད་དང་ལྡན། །ཞེས་འབྱུང་བའི་ཕྱིར།
གཉིས་ཀ་ཡིན་པ་ནི་བདུན་གྱི་དང་བོ་བཞིས་བསྡུས་པའི་ཟག་ཕུང་
དང་བོ་བཞི་དང་ཐ་མ་གསུམ་གྱིས་བསྡུས་པའི་ཟག་ཕུང་བར་མ་་་་་
གསུམ་ཡིན་ཏེ། ལུས་དང་འདུ་ཤེས་ཐ་དད་དང་། །ལུས་ཐ་དད་ཅིང་
འདུ་ཤེས་གཅིག ། བཟློག་དང་ལུས་དང་འདུ་ཤེས་གཅིག །
གཟུགས་ཅན་མ་ཡིན་གསུམ་པོ་དག །རྣམ་ཤེས་གནས་པ་བདུན། །
ཞེས་དང་།གནས་པ་དག་ནི་ཡང་བཞི་སྟེ། །ཟག་དང་བཅས་པའི་ཕུང་
བོ་བཞི། །ཞེས་འབྱུང་བའི་ཕྱིར། གང་ཡང་མིན་པ་ནི་ངན་སོང་བ་
སོགས་ཀྱི་རྣམ་ཤེས་ཡིན་ལ་རྒྱུ་མཚན་ནི་སྔར་བཤད་པ་དག་གིས་ཤེས་
468

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སོ། །འདི་དག་ནི་མདོ་ལས། དགེ་སློང་དགེ་སེམས་ཅན་གྱི་གནས་ནི་
དགུ་སྟེ།དགུ་གང་ཞེ་ན།སེམས་ཅན་ལུས་ཐ་དད་ཅིང་འདུ་ཤེས་ཐ་དད་
པ་དག་ཀྱང་ཡོད་དེ། འདི་ལྟ་སྟེ་མི་རྣམས་དང་ལྷ་ཁ་ཅིག་སྟེ། འདི་ནི་
སེམས་ཅན་གྱི་གནས་དང་བོའོ། །སེམས་ཅན་གཟུགས་ཅན་ལུས་ཐ་
དད་ཅིང་འདུ་ཤེས་གཅིག་པ་དག་ཀྱང་ཡོད་དེ། འདི་ལྟ་སྟེ་ཚངས་རིས་
ཀྱི་ལྷ་དེ་དག་ལས་དང་བོར་བྱུང་བ་རྣམས་སོ། །འདི་ནི་སེམས་ཅན་གྱི་
གནས་གཉིས་པའོ། །སེམས་ཅན་ལུས་གཅིག་ཅིང་འདུ་ཤེས་ཐ་དད་
པ་དག་ཀྱང་ཡོད་དེ། འདི་ལྟ་སྟེ་འོད་གསལ་གྱི་ལྷ་རྣམས་ཏེ། འདི་ནི་
སེམས་ཅན་གྱི་གནས་གསུམ་པའོ། །སེམས་ཅན་ལུས་གཅིག་ཅིང་འདུ་
ཤེས་གཅིག་པ་དག་ཀྱང་ཡོད་དེ། འདི་ལྟ་སྟེ་དགེ་རྒྱས་ཀྱི་ལྷ་རྣམས་ཏེ།
འདི་ནི་སེམས་ཅན་གྱི་གནས་བཞི་བའོ། །ནས་འདུ་ཤེས་མེད་འདུ་
ཤེས་མེད་མིན་སྐྱེ་མཆེད་དུ་འགྲོ་བའི་ལྷ་རྣམས་ཏེ། འདི་ནི་སེམས་ཅན་
གྱི་གནས་དགུ་བའོ། །ཞེས་གསུངས་སོ། །དེ་ཡང་འདོད་པའི་ལྷ་མི་
རྣམས་དང་ཚངས་རིས་སུ་ཕྱིས་སུ་སྐྱེས་པའི་ལྷ་རྣམས་ནི་ལུས་དང་
འདུ་ཤེས་གཉིས་ཀ་མི་འདྲ་སྟེ། ལུས་ཀྱི་བོངས་ཚོད་ཁ་དོག་དབྱིབས་
སོགས་མི་འདྲ་ལ། འདུ་ཤེས་ཀྱང་སྣ་ཚོགས་པ་ཡིན་པའི་ཕྱིར་རོ། །
ཚངས་རིས་སུ་སྔར་སྐྱེས་པའི་ལྷ་རྣམས་ནི་ལུས་ཀྱི་བོངས་ཚོད་སོགས་
གཙོ་འཁོར་མི་འདྲ་ཡང་། འདུ་ཤེས་གཅིག་སྟེ། འཁོར་དེ་དག་གིས་
བདག་ཅག་ཚངས་པ་ཆེན་པོས་ཕྱུང་ངོ་སྙམ་པ་དང་ཚངས་པས་ཀྱང་
འཁོར་འདི་རྣམས་ཁོ་བོའི་མོས་པ་ལས་ཕྱུང་བའོ་སྙམ་པའི་འདུ་ཤེས་
མཐུན་པར་འབྱུང་བའི་ཕྱིར། འོད་གསལ་གྱི་ལྷ་རྣམས་ནི་ལུས་ཀྱི་་་
དབྱིབས་དང་བོངས་ཚོད་ཁ་དོག་སོགས་འདྲ་ཡང་། འདུ་ཤེས་མི་འདྲ་
སྟེ།འགའ་ཞིག་ཉེར་བསྡོགས་ཀྱི་ཚོར་བ་བཏང་སྙོམས་ཀྱིས་སྐྱོ་སྟེ་དངོས་
469

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞིའི་ཡིད་བདེ་མངོན་དུ་བྱེད་པར་འདོད་ཅིང་། འགའ་ཞིག་དངོས་
གཞིའི་ཡིད་བདེས་སྐྱོ་སྟེ་ཉེར་བསྡོགས་བཏང་སྙོམས་མངོན་དུ་བྱེད་
པར་འདོད་པའི་འདུ་ཤེས་ཐ་དད་པའི་ཕྱིར་རོ །བསམ་གཏན་་་་་་
གསུམ་པའི་ཉེར་བསྡོགས་ལ་ཚོར་བ་བཏང་སྙོམས་དང་དངོས་གཞི་ལ་
བདེ་བ་ཡོད་མོད་ཀྱང་དེ་ཙམ་གྱིས་འདུ་ཤེས་ཐ་དད་པར་མི་འགྱུར་ཏེ།
དེ་དག་ལ་སྐྱོ་བའི་འདུ་ཤེས་ཐ་དད་པ་མི་འབྱུང་བའི་ཕྱིར།མི་དང་དུད་
འགྲོ་རྣམ་པ་བཞི། །ཞེས་སོགས་བྱུང་། མི་སྒོང་སྐྱེས་ནི་རྒྱལ་བོ་ལྔ་ལེན་
གྱི་བཙུན་མོ་ལྷ་ཆེན་མོའི་མངལ་ནས་སྒོ་ང་ལྔ་བརྒྱ་སྐྱེས་པ་རྒྱལ་བོས་
སྒྲོམ་དུ་བཅུག་ནས་ཆུ་བོ་གང་གཱ་ལ་བསྐུར་བ་ན། ལི་ཙྪ་བཱིའི་རྒྱལ་བོ་
བཙུན་མོ་དང་བཅས་པས་གང་གཱའི་འགྲམ་ནས་ཁྲུས་བྱེད་པའི་ཚེ་སྒྲོམ་
ཞིག་ཆུས་འཁྱེར་བ་མཐོང་ནས་བླངས་ཏེ་བལྟས་པ་ན་བུ་ཆུང་ལྔ་བརྒྱ་
ཡོད་པ་ཕྱིས་སུ་ཐམས་ཅད་ཀྱིས་རྟེན་དེ་ལ་དགྲ་བཅོམ་ཐོབ་པ་དང་།རྒྱ་
མཚོའི་གྲུ་ཞིག་པའི་ཚོང་བ་ཞིག་རྒྱ་མཚོའི་ངོགས་སུ་བྱ་ཁྲུང་ཁྲུང་མོ་
དང་འདུས་པ་ལས་སྒོ་ང་གཉིས་བྱུང་ལ། དེ་གཉིས་གས་པས་ཁྱེའུ་
གཉིས་བྱུང་བ་ཕྱིས་སུ་གནས་བརྟན་གྲགས་དང་ཉེ་བའི་གྲགས་ཡིན་
པར་གསུངས་པ་ལྟ་བུའོ། ། མི་དྲོད་གཤེར་སྐྱེས་ནི་རྒྱལ་བོ་བསྙེན་་
གནས་པའི་སྤྱི་བོ་ནས་འབུར་འབུར་བོ་ཞིག་བྱུང་བ་ཕྱིས་སུ་སྨིན་ཅིང་
བརྡོལ་བ་ལས་ཁྱེའུ་ཞིག་སྐྱེས་པ་རྒྱལ་བོ་ང་ལས་ནུ་དང་། ཡང་རྒྱལ་བོ་
བསྙེན་གནས་པའི་པུས་མོ་གཉིས་ལས་འབུར་བོ་གཉིས་བྱུང་བ་བརྡོལ་
བ་ལས་མཛེས་པ་དང་ཉེ་མཛེས་གཉིས་སྐྱེས་པ་དང་། རྒྱལ་བོ་ཚངས་
བྱིན་གྱི་བྲང་ལས་འབུར་བོ་ཞིག་བྱུང་བ་སྨིན་ཅིང་བརྡོལ་བ་ལས་བུ་མོ་
ཞིག་བྱུང་བ་ཐི་བའི་བུ་མོ་ཕྲེང་ཅན་མ་དང་། ཨ་མྲའི་སྡོང་བོ་ལས་སྐྱེས་
པ་ཨ་མྲ་སྐྱོང་མ་སོགས་སོ། །རྫུས་སྐྱེས་ནི་བསྐལ་བ་དང་བོའི་མི་ལྟ་
470

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བུའོ། །དུད་འགྲོ་རྫུས་སྐྱེས་ནི་ཀླུ་དང་ནམ་མཁའ་ལྡིང་ལ་ཡོད་དེ།མདོ་
ལས། རྫུས་ཏེ་སྐྱེས་པའི་ནམ་མཁའ་ལྡིང་གིས་སྒོ་ང་ལས་སྐྱེས་པ་དང་།
མངལ་ནས་སྐྱེས་པ་དང་། དྲོད་གཤེར་ལས་སྐྱེས་པ་དང༌། རྫུས་ཏེ་སྐྱེས་
པའི་ཀླུ་བཟའ་བའི་ཕྱིར་འབྱིན་ཏོ། །ཞེས་གསུངས་པའི་ཕྱིར། ཡི་་
དྭགས་ནི་ཕལ་ཆེར་རྫུས་ཏེ་སྐྱེས་ལ་མངལ་ནས་སྐྱེས་པའང་ཡོད་དེ། ཡི་
དྭགས་མོ་ཞིག་གིས་འཕགས་པ་མོ་འགལ་གྱི་བུ་ལ། བདག་གིས་མཚན་
མོ་བུ་ལྔ་དང༌། །དེ་བཞིན་ཉིན་མོ་གཞན་ལྔ་དག །སྐྱེད་ནས་དེ་དག་
ཟོས་མོད་ཀྱི། །འོན་ཀྱང་བདག་ནི་ཚིམ་པ་མེད། །ཅེས་སྨྲས་པ་ལྟ་
བུའོ། །སྐྱེ་གནས་བཞི་ལས་རྫུས་སྐྱེས་མཆོག་ཡིན་ཀྱང་སྲིད་པ་ཐ་མའི་
བྱང་སེམས་མངལ་ནས་འཁྲུངས་པ་ལ་དགོས་པ་དུ་མ་གསུངས་ཏེ།
ཤཱཀྱའི་ཉེ་དུ་རྣམས་རྗེས་སུ་གཟུང་བའི་ཕྱིར་དང༌། རྒྱལ་རིགས་སུ་སྐྱེས་
པས་གཞན་གྱིས་བཀུར་སྟི་བྱེད་པའི་ཕྱིར་དང་།རིང་བསྲེལ་འཇིག་རྟེན་
དུ་བཞག་སྟེ་སྐྱེ་དགུས་ཚོགས་ཆེན་པོ་བསགས་པའི་ཕྱིར་དང་། གདུལ་
བྱའི་གཙོ་བོ་ཕལ་ཆེར་མི་ཡིན་པས་དེ་རྣམས་དང་མཐུན་པའི་ཕྱིར་
དང་། ཕྱི་རོལ་བ་དག་གིས་སྒྱུ་མ་མཁན་འདི་ལྟ་བུ་འཇིག་རྟེན་དུ་བྱུང་
ནས་སྒྱུ་མས་འཇིག་རྟེན་ཟའོ་ཞེས་ཁ་ཟེར་བ་བཟློག་པའི་ཕྱིར་དུའོ། །
འབྲུ་ཡི་རྒྱུན་དང་ཆོས་མཐུན་ཕྱིར། །སྲིད་པ་ཆད་ལས་བྱུང་བ་མིན། །
ཞེས་སོགས་བྱུང་།ཕལ་ཆེན་སྡེ་བ་དག་ན་རེ།བར་སྲིད་པ་མེད་དེ།མདོ་
ལས། བདུད་སུན་འབྱིན་བྱེད་ཅེས་བྱ་བ་སྡིག་པ་ཅན་ཞིག་འདི་སྙམ་དུ་
དགེ་སློང་མགོ་རེག་འདི་དག་འཇུག་པའི་གོ་སྐབས་མི་རྙེད་པ་དེ་ལྟར་
བདག་གིས་བྱ་སྟེ། གང་བདག་ཉིད་ཀྱི་ལུས་ཀྱིས་བསད་པར་བྱའོ་སྙམ་
མོ། དེའི་ཚེ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་
དང་ལྷན་ཅིག་གནས་པ་ཚེ་དང་ལྡན་པ་མཁས་པ་བྲམ་ཟེ་གྲོང་སཱ་ལ་ན་
471

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞུགས་སོ། །དེ་ནས་ཡང་དག་པར་རྫོགས་པའི་སངས་རྒྱས་འཁོར་
བ་འཇིག་སྔ་དྲོ་ཆོས་གོས་དང་ལྷུང་བཟེད་བསྣམས་ཏེ།ཕྱི་བཞིན་འབྲང་
བ་ཚེ་དང་ལྡན་པ་མཁས་པ་དང་བཅས། བྲམ་ཟེའི་གྲོང་སཱ་ལར་བསོད་
སྙོམས་ཀྱི་ཕྱིར་ཞུགས་སོ། །དེ་ནས་བདུད་སུན་འབྱིན་བྱེད་ཀྱིས་རྡོ་བ་
དང་གསེག་མ་ཐོགས་ཏེ། ཚེ་དང་ལྡན་པ་མཁས་པའི་སྤྱི་བོར་བསྣུན་ཏེ་
ཁྲག་འཛག་པར་གྱུར་ཏོ། །དེ་ནས་ཚེ་དང་ལྡན་པ་མཁས་པ་སྤྱི་བོར་
བསྣུན་པའི་ཁྲག་འཛག་བཞིན་དུ་བཅོམ་ལྡན་འདས་ཡང་དག་པར་
རྫོགས་པའི་སངས་རྒྱས་འཁོར་བ་འཇིག་གི་ཕྱི་བཞིན་དུ་གྲིབ་མ་ལྟར་
རྗེས་སུ་འབྲང་བ་ཡང་དག་པར་རྫོགས་པའི་སངས་རྒྱས་འཁོར་བ་
འཇིག་གླང་བོ་ཆེའི་ལྟ་བས་ལུས་ཐམས་ཅད་ཀྱིས་གཡས་ཕྱོགས་སུ་
གཟིགས་པ་ན། ཚེ་དང་ལྡན་པ་མཁས་པའི་སྤྱི་བོར་བསྣུན་ཏེ་ཁྲག་
འཛག་པ་གཟིགས་སོ། །གཟིགས་ནས་ཨེ་མ་བདུད་སུན་འབྱིན་བྱེད་
འདི་ནི་ཤིན་ཏུ་ཡང་ཚོད་མི་ཤེས་པ་ཡིན་ནོ་ཞེས་གསུངས་སོ། །དེ་ནས་
བདུད་སུན་འབྱིན་བྱེད་ཡང་དག་པར་རྫོགས་པའི་སངས་རྒྱས་འཁོར་
བ་འཇིག་གིས་ཨེ་མ་ཞེས་གསུངས་མ་ཐག་ཏུ་རང་གི་ལུས་དེ་ཉིད་ཀྱིས་
དམྱལ་བ་ཆེན་པོ་མནར་མེད་པར་ལྷུང་བར་གྱུར་ཏོ། །ཞེས་བར་སྲིད་
མ་གྲུབ་པར་དམྱལ་བར་ལྷུང་བར་གསུངས་པ་དང་། ཡང་བྲམ་ཟེ་སྡིག་
པ་ཅན་ཞིག་ལ་བཅོམ་ལྡན་འདས་ཀྱིས། བྲམ་ཟེ་ན་ཚོད་ཁྱེར་ཟིན་རྒ་བ་
དང་། །ན་བ་ཡིན་ཏེ་གཤིན་རྗེའི་དྲུང་དུ་ཕྱིན། །བར་ན་ཁྱོད་ཀྱི་་
གནས་ཀྱང་ཡོད་མིན་ཞིང༌། །ཁྱོད་ཀྱི་ལམ་རྒྱགས་ཀྱང་ནི་ཡོད་མ་་
ཡིན། །མཁས་པའི་སྣོད་གྱུར་བརྩོན་འགྲུས་རབ་བརྩམས་ནས། །དྲི་
མ་བྲལ་ཞིང་ཡན་ལག་དང་བྲལ་ཏེ། །སླར་ཡང་སྐྱེ་རྒ་ན་འཆི་མི་འབྱུང་
བ། །ཁྱོད་ཀྱིས་བདག་ཉིད་གླིང་དུ་གྱུར་དེ་བྱོས། །ཞེས་འཆི་སྲིད་དང་
472 ―

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྐྱེ་སྲིད་གཉིས་ཀྱི་བར་དུ་གནས་གཞན་མེད་ཅེས་བཀའ་བསྩལ་བ་
དང་།ཡང་མདོ་ལས།མཚམས་མེད་པ་ལྔ་བོ་འདི་དག་གི་ལས་གང་གིས་
གཅིག་ཏུ་བྱས་ཤིང་བསགས་པ་དེ་དག་དེའི་རྒྱུ་དང་རྐྱེན་གྱིས་ལུས་
ཞིག་མ་ཐག་ཏུ་དམྱལ་བར་སྐྱེ་བར་འགྱུར་རོ། །ཞེས་གསུངས་པའི་
ཕྱིར་ཟེར་རོ། །བར་སྲིད་ཡོད་ཀྱང་མདོ་འདི་དག་དང་མི་འགལ་ཏེ།
བདུད་སུན་འབྱིན་བྱེད་ཀྱི་ལུས་ཚིགས་ཏེ་ཤི་ནས་དམྱལ་བའི་བར་སྲིད་
གྲུབ་པ་ཡིན་ལ། བྲམ་ཟེ་རྒན་པོ་ལ་བར་ན་གནས་གཞན་མེད་གསུངས་
པ་ནི་སྐྱེ་བ་འདི་དང་ངན་སོང་གི་བར་ན་མཐོ་རིས་ཀྱི་གནས་གཞན་
མེད་པར་གསུངས་པ་ཡིན་ཞིང་། མདོ་ཕྱི་མའི་དོན་མཚམས་མེད་ཀྱི་
ལས་བསགས་པ་རྣམས་སྐྱེ་སྲིད་གཞན་གྱིས་བར་མ་ཆོད་པར་དམྱལ་
བར་སྐྱེ་དགོས་པར་གསུངས་པ་ཡིན་ནོ་ཞེས་ལན་འདེབས་པར་བྱེད་
དོ། །བར་སྲིད་སྒྲུབ་བྱེད་ཀྱི་ལུང་དང་རིགས་པ་གཞན་དག་ནི་འདིར་
གསལ་ཞིང་སྔར་གསུངས་འགྲོ་མདོ་ལས་ཀྱང་འགྲུབ། །ཅེས་པའི་ཀྱང་
སྒྲས་བཟུང་བ།བསམ་གཏན་དག་གིས་བཅུ་ཚན་བཞི། །གཟུགས་མེད་
དག་གིས་བདུན་ཚན་གསུམ། །འདུ་ཤེས་ཀྱིས་ནི་དྲུག་ཚན་དུ།
མཛད་ནས་ཚོམས་སུ་ཡང་དག་བསྡེབས། །ཞེས་པས་བསམ་གཏན་
དང་བོ་ལ་རང་སའི་གནས་གསུམ་གྱི་རྟེན་ཅན་གསུམ་དང་བར་འདའ་
བ་ནས་གོང་འཕོའི་བར་ལྔ་དང་། འཆི་བ་མེད་པའི་དབྱིངས་ལ་སེམས་
གཏོད་པ་དང་སེམས་རྣམ་པར་གྲོལ་བ་སྟེ་བཅུ་དང༌། གནས་གཙང་ལྔ་
དོར་ཏེ་བསམ་གཏན་ཕྱི་མ་གསུམ་ལའང་དེ་ལྟར་བརྩིས་པས་བསམ་
གཏན་བཞི་ལ་བཅུ་ཚན་བཞི།ནམ་མཁའ་མཐའ་ཡས་ལ་གནས་གཞན་
མེད་པས་རང་སའི་རྟེན་ཅན་གཅིག་དང་བར་འདའ་བ་དོར་བའི་ལྷག་
མ་བཞི་དང་དགྲ་བཅོམ་པ་གཉིས་ཏེ་བདུན་ནོ། །སྲིད་རྩེ་ལ་གོང་འཕོ་
473

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དོར་ཏེ་གཟུགས་མེད་བཞི་ལ་དེ་ལྟར་བརྩིས་པས་བདུན་ཚན་གསུམ་
དང་དྲུག་ཚན་གཅིག་བཞག་པ་ཡིན་ནོ། །ཁ་ཅིག་ན་རེ། མཆིམས་ཊཱིཀ་
ལས། འཆི་བ་མེད་པའི་དབྱིངས་ལ་་སེམས་གཏོད་པ་ལྷག་མེད་པར་
གསུངས་ཟེར་བ་ནི།མ་ཡིན་ཏེ།མངོན་པའི་རྒྱན་ལས།དེ་ལ་འཆི་བ་མེད་
པ་ནི་མྱ་ངན་ལས་འདས་པ་དང་། སེམས་རྣམ་པར་གྲོལ་བ་ནི་ཟག་པ་
ལས་གྲོལ་བའི་ཡེ་ཤེས་ཏེ་ལྷག་བཅས་ལྷག་མེད་ཀྱི་མྱང་འདས་ཡིན་
པར་མངོན་ནོ། །ཞེས་འཆི་བ་མེད་པའི་དབྱིངས་ལྷག་མེད་མྱང་་་
འདས་སུ་གསུངས་པ་ལས། དེ་ལ་སེམས་གཏོད་པ་ལྷག་མེད་པ་ཡིན་
པར་གསུངས་པ་མེད་པའི་ཕྱིར། དེས་ན་མཆིམས་འཇམ་དཔལ་་་་་་
དབྱངས་ཀྱིས་འཆི་བ་མེད་པའི་དབྱིངས་ལྷག་མེད་མྱང་འདས་སུ་་་
གསུངས་པས་དེ་ལ་སེམས་གཏོད་པ་ནི་ལྷག་མེད་དུ་འཕོ་འདོད་སྐྱེ་
བའི་དགྲ་བཅོམ་པ་ཡིན་པར་མངོན་ཏེ།མདོ་ལས།དེས་ཆོས་དེ་དག་ལ་
འགྲོ་བ་མེད་པའི་ཡིད་ལ་བྱས་ཤིང་ནད་དང་།འབྲས་དང་།ཟུག་རྔུ་དང་།
གནོད་པ་དང་། མི་རྟག་པ་དང་། སྡུག་བསྔལ་བ་དང་། སྟོང་བ་དང་།
བདག་མེད་པར་ཡིད་ལ་བྱས་པས་ཆོས་རྣམས་ལ་སྐྱོ་བ་དང་། སྐྲག་པ་
དང་།སྔངས་པར་འགྱུར་ཏེ།ཆོས་དེ་དག་ལ་སེམས་སྐྱོ་བ་དང་།སྐྲག་པ་
དང་། སྔངས་པས། འདི་ནི་ཞི་བ། འདི་ནི་གྱ་ནོམ་པ་སྟེ། འདི་ལྟ་སྟེ། ཉེ་
བར་ལེན་པ་ཐམས་ཅད་ལས་ངེས་པར་འབྱུང་བ། སྲིད་པ་ཟད་པ།
འདོད་ཆགས་དང་བྲལ་བ།འགོག་པའོ་ཞེས་འཆི་བ་མེད་པའི་དབྱིངས་
ལ་སེམས་གཏོད་པར་འགྱུར་རོ་ཞེས་བཀའ་སྩལ་ཏོ། །ཞེས་སོགས་རྒྱ་
ཆེར་གསུངས་པའི་ཕྱིར། སྔོན་དུས་སྲིད་འབྱུང་ཤ་ཚུགས་ཅན། །ཞེས་
པའི་སྐབས་སུ་རང་འགྲེལ་ལས།འོ་ན་སློབ་དཔོན་ཆོས་ལྡན་རབ་འབྱོར་
གྱིས། གླང་ཆེན་དཀར་པོ་མཆེ་བ་དྲུག་ལྡན་པ། །རྐང་བཞི་མཛེས་དང་
474

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལྡན་པར་ཞལ་བཞེས་ནས། །དྲང་སྲོང་གནས་ཞེས་པ་ནི་ཇི་བཞིན་
དུ། །ཡུམ་གྱི་ལྷུམས་ཀྱི་གནས་སུ་ཞུགས་པར་གྱུར། །ཅེས་བཤད་པ་ནི་
ཇི་ལྟར་དྲང་ཞེ་ན།ཞེས་བཀོད་ནས་ལན་དུ་ཡུམ་གྱི་རྨི་ལམ་ན་དེ་ཞུགས་
པར་གཟིགས་པ་ལྟར་དེས་ཀྱང་ཚིགས་སུ་བཅད་པ་འདི་ལྟར་བྱས་
སོ། །དཔེར་ན་རྒྱལ་བོ་ཀྲི་ཀྲིའི་རྨི་ལམ་ལྟ་བུ་ཡིན་པར་གསུངས་ལ།རྒྱལ་
བོ་ཀྲི་ཀྲིའི་རྨི་ལམ་བཅུ་ནི་གང་སྤེལ་ལས།རྒྱལ་བོ་ཀྲི་ཀྲིས་ནུབ་གཅིག་ལ་
རྨི་ལམ་བཅུ་རྨིས་པར་གྲག་སྟེ། འདི་ལྟ་སྟེ་གླང་བོ་ཆེ་སྐར་ཁུང་ནས་
མཇུག་མ་ཐོགས་པ་དང་། ཁྲོན་པ་ཆུ་ཤིན་ཏུ་དྭངས་ཤིང་ཞིམ་ལ་མ་
རྙོགས་ཤིང་མ་གཡོགས་པ་ཞིག་མ་འཐུངས་པ་ཁོ་ནར་བསྐམས་པ་
དང་། ཙན་དན་གོ་ཤིརྵ་དང་ཨེ་རཎྜའི་བུད་ཤིང་བརྗེ་བ་དང་། མུ་ཏིག་
བྲེ་གང་ཕྱེ་བྲེ་གང་དུ་བཙོངས་པ་དང་།སྐྱེ་བོའི་ཚོགས་ཆེན་པོས་སྤྲེའུ་ལ་
དབང་བསྐུར་བ་དང་། སྤྲེའུ་མི་གཙང་བས་གོས་པ་ཞིག་གིས་གཞན་
དག་ལ་ཡང་བསྒོ་བ་དང་། གླང་བོ་ཆེའི་ཕྲུ་གུས་གླང་བོ་ཆེ་ཆེན་པོ་ཟིལ་
གྱིས་གནོན་པ་དང་། ལྷའི་ཚལ་ནས་མེ་ཏོག་ལ་སོགས་པ་ཁྱེར་བ་དང་།
དགའ་སྟོན་ཆེན་པོ་དོར་བ་དང་། སྐྱེས་བུ་བཅོ་བརྒྱད་ཀྱིས་རས་ཡུག་
གཅིག་དྲངས་ཀྱང་མི་འབྲལ་བར་མཐོང་ལ། མཐོང་ནས་ཀྱང་སྐྲག་སྟེ་
ཡང་དག་པར་རྫོགས་པའི་སངས་རྒྱས་འོད་སྲུངས་ལ་གསོལ་བ་དང་།
བཅོམ་ལྡན་འདས་དེས་དབུགས་འབྱིན་པར་མཛད་ཅིང་བཀའ་སྩལ་
བ། རྒྱལ་བོ་ཆེན་པོ་མ་འཇིགས་ཤིག་འདི་དག་ཁྱོད་ཀྱི་འཆི་ལྟས་སྟོན་
པར་བྱེད་པ་ནི་མ་ཡིན་ཏེ། འོ་ན་ཅི་ཞེ་ན། མ་འོངས་པའི་དུས་ན་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པ་ཞེས་བྱ་བ་ཞིག་འབྱུང་སྟེ། དེའི་གསུང་རབ་ཉམས་
པར་འགྱུར་བའི་མཚན་མར་གྱུར་པ་ཞིག་གོ། དཔེར་ན་ཇི་ལྟར་ཞེ་ན།
475

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དེའི་ཉན་ཐོས་ཆེན་པོ་ལོངས་སྤྱོད་སྤངས་ཤིང་རབ་ཏུ་བྱུང་ནས་སློང་
བོ་གཟར་བུ་གང་བྱིན་པ་ཙམ་གྱིས་རྙེད་པ་བཀུར་སྟི་ལ་ལྟོས་པར་
བསྐྱེད་དེ། གླང་བོ་ཆེ་སྐར་ཁུང་ལ་མཇུག་མ་ཐོགས་པ་ལྟར་ཚུལ་བཞིན་
མ་ཡིན་པས་ཉོན་མོངས་པར་འགྱུར་ཞིང་ལེགས་པའི་དོན་ལ་མི་རྩོམ་
པར་འགྱུར།ཁྲོན་པའི་ཆུ་མ་འཐུངས་པར་བསྐམས་པ་ལྟར་ཆོས་སྨྲ་བས་
་བའི་སྟོན་པ་ལ་འགའ་ཡང་ཉན་པར་མི་འགྱུར། གོ་ཤིརྵ་དང་འདྲ་
གཙུག་ལག་དང་དམ་པ་མ་ཡིན་པའི་བསྟན་བཅོས་དག་བརྗེ་བར་
འགྱུར། ཟང་ཟིང་གི་ཕྱིར་མུ་ཏིག་བྲེ་གང་ལྟ་བུའི་ཆོས་སྟོན་པར་འགྱུར།
སྤྲེའུ་ལྟ་བུའི་ཚུལ་ཁྲིམས་འཆལ་བ་ལ་མདུན་གྱིས་བདར་བར་འགྱུར།
ཚུལ་ཁྲིམས་འཆལ་བ་ལ་རྩོད་པ་དང་མི་གཙང་བས་གོས་པ་ལྟར་་་་
བདག་ཁོ་ནར་མ་ཟད་དོ་ཞེས་དད་པ་དང་ལྡན་པ་གཞན་དག་ལ་ཡང་
སྐུར་བར་འགྱུར། གླང་བོ་ཆེའི་ཕྲུ་གུ་དང་འདྲ་བའི་གསར་བུས་གླང་བོ་
ཆེ་ཆེན་པོ་དང་འདྲ་བའི་རྒན་པོ་རྣམས་ལ་སྤྱོ་བར་འགྱུར། དགེ་འདུན་
ནམ་མཆོད་རྟེན་གྱི་མེ་ཏོག་དང་འབྲས་བུ་ལ་སོགས་པ་བླངས་ཏེ་ཁྱིམ་
པ་དག་ལ་སྟེར་བར་འགྱུར། དགའ་སྟོན་ཆེན་པོ་དང་འདྲ་བའི་སོ་སོར་
ཐར་བའི་མདོ་འདོན་པ་ལ་འདུས་ནས་རྩོད་པ་སྨྲ་བར་འགྱུར། བསྟན་
པ་རྣམ་པ་བཅོ་བརྒྱད་དུ་གྱེས་པར་འགྱུར། དེ་དག་ཀྱང་རས་ཡུག་ལྟ་
བུའི་རྣམ་པར་གྲོལ་བའི་རས་ཡུག་འདྲེན་ཅིང་དེ་ལས་གཞན་ཉིད་དུ་
ཡང་མི་འགྱུར་རོ། །ཞེས་དང་། གླང་ཆེན་ཁྲོན་པ་གོ་ཤིནྟ། །སྤྲེའུ་དང་
མུ་ཏིག་བྲེ་གང་དང༌། །ལུས་ཆེན་བ་གླང་ཕྲུ་གུ་དང་། །འབྲས་བུ་མེ་
ཏོག་དགའ་སྟོན་དང༌། །རས་ཡུག་བཅོ་བརྒྱད་འདྲེན་པ་སྟེ། །ཀྲི་ཀྲིའི་
རྨི་ལམ་བསྡུས་པའོ། །ཞེས་གསུངས་སོ། །དབང་བོ་ཀུན་ཚང་ཐོགས་
མེད་ལྡན། །ཞེས་པའི་སྐབས་སུ་བར་སྲིད་པའི་ལུས་ནི་མའི་ལྟོ་བ་དང་
476

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྡོ་རྗེ་གདན་ལས་གཞན་མི་ཐོགས་པར་གསུངས་པས། བར་སྲིད་པའི་
ལུས་བསགས་པའི་ཁམས་ཡིན་མིན་དང་།རང་གི་གོ་སར་གཟུགས་ཅན་
གཞན་འབྱུང་མིན་དང་། ·རྩིག་པ་དང་རི་བོ་སོགས་ཀྱི་གོ་སར་རང་གི་
ཚོགས་པར་མ་གཏོགས་པའི་གཟུགས་གཞན་བར་སྲིད་པའི་གཟུགས་
འབྱུང་ན་དེ་དག་ཀྱང་ཐོགས་བཅས་ཡིན་མིན་སོགས་སྤྲོས་པས་ཆོག་གོ།
སྔོན་དུས་ཀྱི་སྲིད་པ་མཚན་གཉིས་པ་ཞིག་ཡིན་ན་ཡང་དེའི་བར་སྲིད་
པ་མཚན་གཉིས་པ་ཅན་མིན་ཏེ།མངོན་པའི་རྒྱན་ལས།གལ་ཏེ་མ་ནིང་
དུ་སྐྱེ་བ་ཡིན་ནའང་བར་སྲིད་ནི་ཕོ་མོ་གང་རུང་ཞིག་ཏུ་ཡོད་དེ།དབང་
བོ་ཀུན་ཚང་བར་འདོད་པའི་ཕྱིར་རོ།།ཞེས་གསུངས་པའི་ཕྱིར། སྔོན་
དུས་ཀྱི་སྲིད་པ་དང་བྱད་དབྱིབས་འདྲ་བ་ཙམ་ལས་ཆ་ཐམས་ཅད་
ནས་འདྲ་དགོས་ན་ཧ་ཅང་ཐལ་ཆེས་སོ། །བློ་ནི་ཕྱིན་ཅི་ལོག་གྱུར་
པས། །རྩེ་དགས་འགྲོ་བའི་ཡུལ་དུ་འགྲོ ། ཞེས་བྱུང། དེ་ཡང་སློབ་
དཔོན་གང་སྤེལ་གྱིས། འདི་ནི་རང་གི་རིགས་སུ་མངལ་སྐྱེས་སམ།གལ་
ཏེ་སྒོ་ང་ལས་སྐྱེས་འབྱུང་འགྱུར་ན། །དེའི་དུས་སུ་ནི་མ་དེ་དང་ནི་
ཕ། །སྦྱོར་བ་མཐོང་ན་དྲེགས་པས་རབ་དགར་འགྱུར། །རྩེ་དགས་དེ་
དག་དྲུང་རྒྱུག་ཕ་ཡི་ནི། །ཁུ་ཆུ་དེ་མཐོང་ཀུན་ཏུ་རྨོངས་པ་ཡི། །
བདག་ཉིད་ཇི་བཞིན་དེ་ལ་ཆགས་འགྱུར་ཏེ། །མོ་ནི་མོ་བཞིན་ཕོ་ནི་ཕོ་
བཞིན་ནོ། །ཞེས་ཚིགས་སུ་བཅད་དེ་གསུངས་པ་ལྟར་རོ། །འོན་ཀྱང་
འདི་ཁོ་ནར་མ་ངེས་ཏེ། རང་འགྲེལ་ལས། རེ་ཞིག་སེམས་ཅན་དབང་
ཐང་ཆུང་བར་གྲགས་པ་མའི་མངལ་དུ་འཇུག་པ་ལ་འདི་སྙམ་དུ་རླུང་
ལངས་པའམ།ཆར་བ་འབེབས་པའམ།གྲང་བའམ།ཡུལ་ངན་ནམ།སྐྱེ་
བོ་ཕལ་བོ་ཆེའི་ཚོགས་ཀུ་ཅོ་འདོན་པ་སྙམ་བྱེད་ནས། མལ་རྩྭ་ཐིབས་
པོའམ།ནགས་ཐིབས་པོའམ།རྩྭའི་སྤྱིལ་བོའམ།ལོ་མའི་སྤྱིལ་བོར་འཇུག་
477

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའམ།ཤིང་དྲུང་ངམ།རྩིག་པའི་དྲུང་དུ་འགྲོའོ། །གནས་ན་ཡང་འདི་
དག་ཏུ་གནས་པར་བྱའོ། །འབྱུང་ན་ཡང་འདི་དག་ནས་འབྱུང་ངོ་
སྙམ་དུ་ལོག་པའི་འདུ་ཤེས་དང་མོས་པ་དག་འབྱུང་བར་འགྱུར་རོ། །
སེམས་ཅན་དབང་ཐང་ཆེ་བར་གྲགས་པ་ནི།ཀུན་དགའ་ར་བའམ།སྐྱེད་
མོས་ཚལ་ལམ། ཁང་བཟང་དུ་འཇུག་པའམ། ཁང་བ་བརྩེགས་པའམ།
ཁྲི་ལ་འཛེག་གོ། དེ་བཞིན་དུ་གནས་སོ། །འབྱུང་ངོ་སྙམ་དུ་སེམས་
སོ། །རེ་ཞིག་ཤེས་བཞིན་མ་ཡིན་པར་འཇུག་པ་ནས་འབྱུང་བའི་བར་
ནི་དེ་ལྟ་བུ་ཡིན་ནོ། །ཞེས་གསུངས་པའི་ཕྱིར།འདི་ལ་སློབ་དཔོན་གང་
སྤེལ་བས། འདོད་ཆགས་དང་ཞེ་སྡང་གཉིས་ཁོ་ནས་བློ་ཕྱིན་ཅི་ལོག་ཏུ་
གྱུར་པས་སྐྱེ་བའི་ཡུལ་དུ་འགྲོ་བ་མ་ཡིན་གྱི། འོ་ན་ཅི་ཞེ་ན། རྣམ་པ་
གཞན་དུ་རྩྭ་ཐིབས་པོའམ།ཞེས་པ་ནས་དེ་ལྟར་བཤད་ན།སྐྱེ་བའི་སྲིད་
པ་ཉོན་མོངས་ཅན། །རང་གི་ས་པའི་ཉོན་མོངས་ཀུན། །ཞེས་བྱ་བ་
འདི་ཡང་ཚད་མར་འགྱུར་རོ། །ཞེས་བཤད་དོ། །ལྷའི་བར་སྲིད་པ་ནི་
སྟན་ལས་ལྡང་བ་ལྟར་གྱེན་དུ་འགྲོ་བ་དང་། མིའི་སྲིད་པ་བར་མ་ནི་མི་
བཞིན་དང་།དུད་འགྲོའི་བར་སྲིད་ནི་དུད་འགྲོ་བཞིན་དང་།ཡི་དྭགས་
ཀྱི་བར་སྲིད་ནི་ཡི་དྭགས་བཞིན་དུ་རྒྱབ་ཀྱིས་འགྲོ་བ་དང་། དམྱལ་བའི་
བར་སྲིད་ནི་སྤྱིའུ་ཚུགས་སུ་སྐྱེ་གནས་སུ་འགྲོ་བར་གསུངས་སོ། །
གཅིག་ནི་ཤེས་བཞིན་དུ་འཇུག་གོ། ཞེས་གསུངས་པ་འདི་དག་ནི། སྐྱེ་
བའི་སྲིད་པ་ཉོན་མོངས་ཅན། ཞེས་བཤད་པ་དང་མི་འགལ་ལམ་ཞེ་ན།
མི་འགལ་ཏེ། གང་སྤེལ་ལས།སེམས་ཉོན་མོངས་པ་ཅན་ཡིན་ཡང་འདུ་
ཤེས་དང་མོས་པ་དག་ཕྱིན་ཅི་མ་ལོག་པའི་ཕྱིར་ཤེས་བཞིན་དུ་འཇུག་
གོ་ཞེས་བརྗོད་དོ། །ཞེས་གསུངས་པའི་ཕྱིར་དང་། སེམས་ཤེས་དེ་ནི་
རྣམ་གསུམ་གང༌། །རྟོགས་དང་རིག་སྔགས་ཀྱིས་བྱས་པའང་། །ཞེས་
478

ཆོས་མངོན་པ་མཛོད་ཀྱི་ཟུར་མཚན་ཆེན་མོ།
ཀྱང་འབྱུང་བའི་ཕྱིར་རོ། །འཁོར་ལོས་བསྒྱུར་དང་རང་བྱུང་གཉིས་
ཞེས་པའི་རང་རྒྱལ་ཀྱང་བསེ་རུ་ལྟ་བུའི་རང་རྒྱལ་ཡིན་ཏེ། སྒོ་ང་ལས་
སྐྱེས་རྟག་ཏུའོ། ཞེས་གསུངས་པའི་ཕྱིར། སྔོན་དང་ཕྱི་མཐར་གཉིས་
གཉིས་དང་། །བར་དུ་བརྒྱད་ཡོངས་རྫོགས་ལྡན་ལོ། །ཞེས་བྱུང་།
དཔེར་ན། མངལ་སྐྱེས་ཀྱི་ཚེ་ཡོངས་རྫོགས་གསུམ་ལ་རིམ་པ་ལྟར་རྒྱུན་
ཞུགས་དང་། ཕྱིར་འོང་དང་། ཕྱིར་མི་འོང་གི་འབྲས་བུ་གསུམ་འཐོབ་
པའི་དབང་དུ་བྱས་ན། ཚེ་བར་བ་འཕེན་བྱེད་ཀྱི་ལས་དང་ཚར་གཅིག་
པའི་ཡན་ལག་དང་བོ་གཉིས་ཚེ་དང་བོ་དང་། ཐ་མ་གཉིས་ཚེ་གསུམ་
པའི་རྒྱུད་ལ་ཡོད་ཅིང་། བར་བའི་རྒྱུད་ལ་གསུམ་པ་རྣམ་ཤེས་ནས་བཅུ་
བ་སྲིད་པའི་བར་བརྒྱད་ཡོད་པར་གསུངས་ལ། དེ་ཡང་ལས་ཀྱི་ཀུན་
སློང་གི་ཐོག་མའི་མ་རིག་པ་མངོན་དུ་གྱུར་པའི་གནས་སྐབས་སུ་ས་
དེར་གཏོགས་ཀྱི་ཕུང་བོ་གཞན་དག་ཀྱང་གནས་སྐབས་ཀྱི་མ་རིག་པའི་
རྟེན་འབྲེལ་ཡིན་པ་སོགས་སོ། །འོན་ཀྱང་ཐོག་མའི་མ་རིག་པ་ལས་
གཞན་པའི་ཕུང་བོ་དེ་དག་ནི། གནས་སྐབས་ཀྱི་མ་རིག་པའི་རྟེན་
འབྲེལ་ཙམ་ཡིན་གྱི། ཐོག་མའི་མ་རིག་པའི་རྟེན་འབྲེལ་མིན་ཏེ། ཉོན་
མོངས་གསུམ་མོ་ལས་གཉིས་སོ། །ཞེས་ཡན་ལག་བཅུ་གཉིས་ལས་
སྲེད་ལེན་ཐོག་མའི་མ་རིག་པ་གསུམ་ཉོན་མོངས་དང་གཉིས་པ་བཅུ་
བ་གཉིས་ལས་ཡིན་པར་གསུངས་པའི་ཕྱིར། ཁ་ཅིག ཚེ་གསུམ་པ་
ཕྱིར་མི་འོང་གི་རྟེན་ལ་འདོད་པར་སྐྱེ་བ་འཕེན་བྱེད་ཀྱི་ལས་བསགས་
པ་ཡོད་ཀྱང་གསུམ་པ་འཕེན་བྱེད་ལས་དང་ཚར་གཅིག་པའི་སྲེད་ལེན་
སྲིད་གསུམ་མེད་དེ། དེ་སྲིད་འབྲས་བུ་འབྱུང་འགྱུར་བའི། །ཞེས་དེ་ལ་
ཡང་སྲིད་འགྲུབ་ངེས་དགོས་པའི་ཕྱིར།ཞེས་དང་།གནས་སྐབས་ཀྱི་ཡན་
ལག་གཉིས་པ་དང་བཅུ་བའི་གཙོ་བོ་ལ་ཁོ་རང་གི་དབང་གིས་སྐྱེ་བ་
479

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བླངས་པའི་གང་ཟག་ཅིག་ཡོད་པ་དགོས་སོ་ཞེས་ཟེར་རོ། །འོ་ན་་
འཕེན་བྱེད་མ་ངེས་པའི་ལས་དབང་གིས་སྐྱེ་བ་བླངས་པའི་མི་ཆོས་
ཅན། ཁྱོད་སྐྱེ་བ་འཕེན་བྱེད་ཀྱི་བཅུ་བ་སྲིད་པ་ངེས་པའི་ལས་ཡིན་པར་
ཐལ། དེ་སྲིད་འབྲས་བུ་འབྱུང་འགྱུར་བའི། །ཞེས་པའི་གཞུང་གི་དོན་
འགྲེལ་ཚུལ་འཐད་པའི་ཕྱིར།འདོད་ན།འཕེན་བྱེད་ངེས་མ་ངེས་གཉིས་
ཀའི་ལས་དབང་གིས་སྐྱེ་བ་བླངས་པའི་གང་ཟག་ཡིན་པར་ཐལ། བཅུ་
བ་སྲིད་པ་ལ་ངེས་པའི་ལས་ཀྱིས་ཁྱབ་པའི་ཕྱིར།འདོད་ན།གཅིག་གིས་
སྐྱེ་བ་གཅིག་འཕེན་ཏོ། །ཞེས་པ་རྩ་འགྲེལ་ཐམས་ཅད་དང་འགལ་
ལོ། །ཡང་། ཡན་ལག་གཉིས་པ་དང་བཅུ་བ་ལ་དེའི་དབང་གིས་སྐྱེ་བ་
བླངས་པའི་གང་ཟག་ཅིག་ངེས་པར་ཡོད་དགོས་ཟེར་བ་ནི། དེ་ལས་
ཀྱང་མི་འཐད་དེ། སྲིད་པ་ཐ་མ་བའི་རྒྱུད་ཀྱི་ཡན་ལག་གཉིས་པ་འདུ་
བྱེད་ཀྱི་ལས་ཆོས་ཅན། ཁྱོད་ཀྱི་དབང་གིས་སྐྱེ་བ་བླངས་པའི་གང་ཟག་
ཅིག་ཡོད་པར་ཐལ།གནས་སྐབས་ཀྱི་ཡན་ལག་གཉིས་པའི་གཙོ་བོ་ཡིན་
པའི་ཕྱིར། དེར་ཐལ། གཉིས་པ་འདུ་བྱེད་ཀྱི་ལས་ཡིན་པའི་ཕྱིར། ཁྱབ་
སྟེ། གཙོ་བོའི་ཕྱིར་ན་ཡན་ལག་བསྒྲགས། །ཞེས་གསུངས་པའི་ཕྱིར།
གཞན་དུ་ན་དེ་ཡན་ལག་བཅུ་གཉིས་པོ་གང་རུང་མ་ཡིན་པར་ཐལ་
བའམ། སྲིད་པ་ཐ་མ་བའི་སྐྱེ་བ་ཕྱི་མ་ཡོད་པར་ཐལ་ལོ། །གལ་ཏེ་སྲིད་
པ་ཐ་མ་བའི་རྒྱུད་ལ་གཉིས་པ་འདུ་བྱེད་ཀྱི་ལས་མེད་དེ།དེ་ལ་ངེས་པའི་
ལས་ཤིག་དགོས་ཟེར་ན། གསུམ་གྱིས་རིས་ནི་འཕེན་པར་བྱེད། །ཅེས་
པ་རྩ་འགྲེལ་གྱིས་ཁེགས་སོ། །དེར་མ་ཟད་ཚེ་གསུམ་པ་ཕྱིར་མི་འོང་གི་
རྟེན་ལ་འདོད་པར་སྐྱེ་བ་འཕེན་བྱེད་ཀྱི་ལས་བསགས་པ་ཡོད་ཀྱང་
གསུམ་པ་འཕེན་བྱེད་ལས་དང་ཚར་གཅིག་པའི་སྲེད་ལེན་སྲིད་གསུམ་
མེད་ཅེས་བཤད་པ་དང་། གཉིས་པ་འདུ་བྱེད་ཀྱི་ལས་ལ་དེའི་དབང་
---་480

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གིས་སྐྱེ་བ་བླངས་པའི་གང་ཟག་ཅིག་ངེས་པར་ཡོད་དགོས་ཟེར་བ་
གཉིས་ནང་འགལ་ཏེ། དེ་ལྟར་ན་ཚེ་གསུམ་པ་ཕྱིར་འོང་གི་རྟེན་ལལ་
བསགས་པའི་འདོད་པར་སྐྱེ་བ་འཕེན་བྱེད་ཀྱི་ཡན་ལག་གཉིས་པ་འདུ་
བྱེད་ཀྱི་ལས་དེ་ཆོས་ཅན། ཁྱོད་ཀྱི་དབང་གིས་སྐྱེ་བ་བླངས་པའི་གང་
ཟག་ཡོད་པར་ཐལ། ཡན་ལག་གཉིས་པ་འདུ་བྱེད་ཀྱི་ལས་ཡིན་པའི་
ཕྱིར།འདོད་ན།ཕྱིར་མི་འོང་གི་སྐྱེ་བ་ཕྱི་མར་གྱུར་པའི་འདོད་པར་སྐྱེ་བ་
འཕེན་ལས་དབང་གིས་སྐྱེ་བ་བླངས་པའི་གང་ཟག་ཡོད་པར་ཐལ་
ལོ། །དེ་འདྲའི་ཚེ་གསུམ་པའི་ཕྱིར་འོང་དང་ཕྱིར་མི་འོང་ལ་སྲིད་པ་ཐ་
མ་བས་ཁྱབ་སྟེ འདོད་པར་ཚེ་ཡོངས་གྱུར་པའི་འཕགས། །ཁམས་
གཞན་དུ་ནི་འགྲོ་བ་མེད། །ཅེས་གསུངས་པའི་ཕྱིར། ཁོ་ན་རེ། དེ་ལྟར་
ཡིན་ཏེ། འདུ་བྱེད་དག་ནི་སྔོན་ལས་ཀྱི། །ཞེས་པས་འདུ་བྱེད་སྐྱེ་བ་སྔ་
མའི་རྒྱུད་ལ་བཞག་པའི་ཕྱིར་དང་། བར་དུ་བརྒྱད་ཅེས་གསུངས་པ་
གང་ཞིག་བར་བར་འཇོག་པ་ལ་ཕྱི་མ་དགོས་པའི་ཕྱིར་ཞེས་ཟེར། འདི་
མི་འཐད་དེ། འདུ་བྱེད་དག་ནི་སྔོན་ལས་ཀྱི། །ཞེས་པས་ཡན་ལག་
གཉིས་པ་འདུ་བྱེད་ཀྱི་ལས་ཡིན་ན་ཁྱོད་ཀྱི་དབང་གིས་སྐྱེ་བ་བླངས་
པའི་གང་ཟག་ཅིག་ཡོད་པས་ཁྱབ་པ་དངོས་ཤུགས་གང་ལ་ཡང་མ་
བསྟན་ལ། འཐད་པའང་མིན་ཏེ། དེ་ལྟར་ན་ཡན་ལག་གཉིས་པ་འདུ་
བྱེད་རྒྱུད་ལྡན་གྱི་གང་ཟག་ཡིན་ན། རང་གི་དངོས་ཀྱི་སྐྱེ་བ་ཕྱི་མ་ཡོད་
པས་ཁྱབ་པ་དང་ཐོག་མའི་མ་རིག་པ་རྒྱུད་ལྡན་ཡིན་ན་ཡང་དེ་ལྟར་
ཁྱབ་པར་ཐལ། མ་རིག་ཉོན་མོངས་སྔོན་གནས་སྐབས། །འདུ་བྱེད་
དག་ནི་སྔོན་ལས་ཀྱི། །ཞེས་པའི་དོན་འགྲེལ་ཚུལ་དེ་འཐད་པའི་ཕྱིར།
སྲིད་པ་ཐ་མ་བ་རྣམས་ཀྱི་རྒྱུད་ལ། ཡན་ལག་གསུམ་པ་ནས་བཅུ་བའི་
བར་གྱི་ཡན་ལག་བརྒྱད་པོ་དེ་དག་ལས་གཅིག་ཀྱང་མེད་པར་ཐལ།
— 481

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བར་དུ་བརྒྱད། ཅེས་པའི་གཞུང་གི་དོན་འགྲེལ་ཚུལ་འཐད་པའི་ཕྱིར་
དང་།དེ་དག་གི་སྐྱེ་བ་ཕྱི་མ་མེད་པའི་ཕྱིར།ཁྱབ་སྟེ།བར་དུ་བརྒྱད།ཅེས་
གསུངས་པ་གང་ཞིག །བར་བར་འཇོག་པ་ལ་ཕྱི་མ་དགོས་པའི་ཕྱིར།
དེས་ན་གཞུང་དོན་ནི་འདི་ཡིན་ཏེ། ལུགས་འདིར་གོང་མ་ལྟར་འདུ་
བྱེད་ཀྱི་ལས་ལ་སྲེད་ལེན་གྱིས་གསོས་བཏབ་སྟེ་ཡང་སྲིད་འགྲུབ་པའི་
ནུས་པ་མཐུ་ཅན་དུ་གྱུར་པ་ལ་བཅུ་བ་སྲིད་པ་ཞེས་བཤད་པ་མིན་པས།
སྲེད་ལེན་གཉིས་ཀྱང་ལས་ཀྱི་ཀུན་སློང་དུ་གསུངས་ཀྱི། ལས་ལ་གསོས་
འདེབས་བྱེད་དུ་མ་བཤད་པའི་ཕྱིར། དེའི་རྒྱུ་མཚན་གྱིས་ཚེ་བར་བ་
འཕེན་བྱེད་ཀྱི་སྲིད་པ་ལ་ལས་དང་། ཚེ་གསུམ་པ་འཕེན་བྱེད་ཀྱི་ལས་ལ་
བཅུ་བ་སྲིད་པའི་མིང་གིས་བསྟན་པ་ཡིན་ནོ། །འོན་ཀྱང་གང་ཟག་བྱེ་
བྲག་པ་ཞིག་གཞིར་གཟུང་ན།ཁོ་རང་སྐྱེ་བ་འཕེན་བྱེད་ཀྱི་ལས་དང་།ཁོ་
རང་སྐྱེ་བ་འཕེན་བྱེད་ཀྱི་བཅུ་བ་སྲིད་པ་གཉིས་མི་འགལ་ཡང་།ཁོ་རང་
སྐྱེ་བ་འཕེན་བྱེད་ཀྱི་ལས་དང་། ལས་དེ་དང་ཚར་གཅིག་པའི་བཅུ་བ་
སྲིད་པ་གཉིས་འགལ་བ་ཡིན་ནོ། །དོན་འདི་ལ་དགོངས་ནས། གཉིས་
ཀྱི་རྒྱུ་འབྲས་མདོར་བསྡུས་པ། །བར་མས་རྗེས་སུ་དཔག་པ་ལས། །
ཞེས་དང་། མངོན་པའི་རྒྱན་ལས། དེའི་ཕྱིར་རྒྱུ་དང་འབྲས་བུ་མདོར་
བསྡུ་བ་དང་དབྱེ་བ་རྒྱས་པར་རྟོགས་པའི་དོན་དུ་དེ་ལྟར་བསྟན་པ་
ཡིན་གྱི། དོན་ལ་ནི་ཁྱད་པར་མེད་དོ་ཞེས་ཤེས་པར་བྱའོ། །ཞེས་་་
གསུངས་པའི་ཕྱིར། འགྲེལ་བ་འགྲེལ་བཤད་དག་ལས་ཀྱང་ངོ་། །དེའི་
ཕྱིར།སྔོན་དང་ཕྱི་མཐར་གཉིས་གཉིས་དང༌། །བར་དུ་བརྒྱད།ཅེས་པ་
ནི་སྐྱེས་ནས་མྱོང་འགྱུར་གྱི་ལས་ཀྱི་དབང་གིས་མངལ་སྐྱེས་ཀྱི་ཚེ་་་་
ཡོངས་རྫོགས་གསུམ་རིམ་གྱིས་བླངས་པ་དཔེར་མཛད་ནས།ཚེ་བར་བ་
ལ་ལྟོས་ཏེ་ཁོ་རང་འཕེན་བྱེད་ལས་དང་ཚར་གཅིག་པའི་ཡན་ལག་
482

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དང་བོ་གཉིས་ཚེ་སྔོན་མ་དང་།ཡན་ལག་ཐ་མ་གཉིས་ཚེ་བར་བའི་སྐྱེ་བ་
ཕྱི་མའི་རྒྱུད་ལ་བཞག་ནས་བར་མ་བརྒྱད་ཚེ་བར་བའི་རྒྱུད་ལ་ཡོད་
ཅེས་པ་ཡིན་གྱི།ཡན་ལག་དང་བོ་གཉིས་པོ་གང་རུང་ལ་འདས་པ་དང་།
ཐ་མ་གཉིས་པོ་གང་རུང་ལ་མ་འོངས་པས་ཁྱབ་པ་དང་།བར་བ་བརྒྱད་
པོ་གང་རུང་ཡིན་ན་ཚེ་བར་བའི་རྒྱུད་ཀྱིས་བསྡུས་པ་ཡིན་པས་ཁྱབ་པ་
བསྟན་པ་ག་ལ་ཡིན་ཏེ། ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་
བར་ནི་རྒ་ཤི་ཡིན། །ཞེས་གསུངས་པའི་ཕྱིར་དང་། གཞན་དུ་ན། ཉོན་
མོངས་པ་ལས་ཉོན་མོངས་དང་། །བྱ་བ་ཉིད་དོ་དེ་ལས་གཞི། །དེ་
ལས་གཞི་དང་ཉོན་མོངས་སྐྱེ། །ཞེས་པས་ཀྱང་དེ་ལྟར་སྐྱེ་བས་ཁྱབ་པ་
བསྟན་པར་ཐལ་ལོ། །དེ་སྲིད་འབྲས་བུ་འབྱུང་འགྱུར་བའི། །ལས་
བྱེད་དེ་ནི་སྲིད་པ་ཡིན། །ཞེས་པས་འབྱུང་འགྱུར་གྱི་ཡང་སྲིད་ཕྱི་མའི་
སྐྱེ་བ་འཕེན་བྱེད་ཀྱི་ལས་བསགས་པ་དེ་ཉིད་བཅུ་བ་སྲིད་པར་བསྟན་
གྱི། འབྱུང་ངེས་ཀྱི་ཡང་སྲིད་འཕེན་བྱེད་ཀྱི་ལས་བྱེད་པ་ཞེས་འགྲེལ་བ་
འགྲེལ་བཤད་གང་དུ་ཡང་མེད་པའི་ཕྱིར།དེར་མ་ཟད།ལས་བྱེད་དེ་ནི་
སྲིད་པ་ཡིན། །ཞེས་པས་གཉིས་པ་འདུ་བྱེད་ཀྱི་ལས་དེ་བཅུ་བ་སྲིད་པ་
དང་།ཉིང་མཚམས་སྦྱོར་བ་སྐྱེ་བ་ཡིན། །ཞེས་པས་ཡན་ལག་གསུམ་པ་
དེ་བཅུ་གཅིག་པ་སྐྱེ་བར་བསྟན་པ་ཡིན་ནོ། །གཞན་དུ་ན་དེ་འདྲའི་ཚེ་
བར་བའི་སྐྱེ་བ་འཕེན་བྱེད་ཀྱི་བཅུ་བ་སྲིད་པ་དང་ཚེ་གསུམ་པའི་སྐྱེ་བ་
འཕེན་བྱེད་ཀྱི་ཡན་ལག་གཉིས་པ་གཉིས་མེད་པའམ།ཡང་ན་ཡན་ལག་
གཉིས་པ་འདུ་བྱེད་ཀྱི་ལས་བཅུ་བ་སྲིད་པར་གྱུར་པའི་ཚད་དང་།
གཉིས་པ་འདུ་བྱེད་དང་བཅུ་བ་སྲིད་པ་གང་རུང་ལ་དེའི་དབང་གིས་
སྐྱེ་བ་བླངས་པའི་གང་ཟག་ཡོད་པས་ཁྱབ་པ་རྩ་འགྲེལ་འགྲེལ་བཤད་
སོགས་གཞུང་གང་ལས་གསུངས་པ་སྨྲ་དགོས་སོ། །འོ་ན་དེ་འདྲའི་ཚེ་
483

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བར་བའི་སྐྱེ་བ་འཕེན་བྱེད་ཀྱི་ལས་ཆོས་ཅན། དེ་འདྲའི་ཚེ་བར་བའི་སྐྱེ་
བ་འཕེན་བྱེད་ཀྱི་གཉིས་པ་འདུ་བྱེད་ཀྱི་ལས་མ་ཡིན་པར་ཐལ། དེའི་སྐྱེ་
བ་འཕེན་བྱེད་ཀྱི་བཅུ་བ་སྲིད་པ་ཡིན་པའི་ཕྱིར་ཟེར་ན། འགལ་ཁྱབ།
ཡང་དེ་ཆོས་ཅན། ཚེ་བར་བའི་སྐྱེ་བ་འཕེན་བྱེད་ཀྱི་ལས་དང་ཚར་
གཅིག་པའི་བཅུ་བ་སྲིད་པ་ཡིན་པར་ཐལ། དེ་འདྲའི་ཚེ་བར་བ་འཕེན་
བྱེད་ཀྱི་བཅུ་བ་སྲིད་པ་ཡིན་པའི་ཕྱིར་ཟེར་ན།འགལ་ཁྱབ།ཡང་དེ་ཆོས་
ཅན། དེ་འདྲའི་ཚེ་བར་བའི་སྐྱེ་བ་འཕེན་བྱེད་ལས་དང་ཚར་གཅིག་
པའི་བཅུ་བ་སྲིད་པ་ཡིན་པར་ཐལ། དེ་དང་ཚར་གཅིག་པ་གང་ཞིག་
བཅུ་བ་སྲིད་པ་ཡིན་པའི་ཕྱིར་ཟེར་ན།མ་ཁྱབ།དེ་བཞིན་དུ་ཚེ་བར་བའི་
སྐྱེ་བ་འཕེན་བྱེད་ཀྱི་གཉིས་པ་འདུ་བྱེད་དེ་ནི།ཚེ་དང་བོའི་སྐྱེ་བ་འཕེན་
བྱེད་ལས་དང་ཚར་གཅིག་པའི་བཅུ་བ་སྲིད་པ་ཡིན་ཀྱང་ཚེ་དང་བོ་
འཕེན་བྱེད་ཀྱི་བཅུ་བ་སྲིད་པ་མིན་པ་དང་དེ་འདྲའི་ཚེ་དང་བོའི་སྐྱེ་བ་
འཕེན་བྱེད་ལས་དང་ཚར་གཅིག་པ་དང་གཉིས་པ་འདུ་བྱེད་གཉིས་ཀ་
ཡིན་ཀྱང་། ཚེ་དང་བོའི་སྐྱེ་བ་འཕེན་བྱེད་ལས་དང་ཚར་གཅིག་པའི་
གཉིས་པ་འདུ་བྱེད་ཀྱི་ལས་མིན་པ་སོགས་ཀྱང་ཤེས་པར་བྱའོ། །དེ་
འདྲའི་ཚེ་གསུམ་པའི་རྒྱུད་ལ་སྤྱིར་ཡན་ལག་བཅུ་གཉིས་ཀྱི་དུ་ཡོད་
དང་། ཚེ་གསུམ་པ་ཁོ་རང་སྐྱེ་བ་འཕེན་བྱེད་ལས་དང་ཚར་གཅིག་པའི་
ཡན་ལག་དུ་ཡོད་དང་། ཚེ་གསུམ་པའི་ཕྱིར་འོང་དང་ཕྱིར་མི་འོང་སོ་
སོའི་རྒྱུད་ལ་དེ་དག་ཏུ་ཡོད་སོགས་ནི་གོ་སླའོ། །ཡན་ལག་བཅུ་གཉིས་
ཀྱི་སྒོ་ནས་འཁོར་ཚུལ་ནི།ཉོན་མོངས་པ་ལས་ཉོན་མོངས་དང་། །བྱ་བ་
ཉིད་དོ་དེ་ལས་གཞི། །དེ་ལས་གཞི་དང་ཉོན་མོངས་སྐྱེ། །འདི་ནི་
སྲིད་པའི་ཡན་ལག་ལུགས། །ཞེས་པས་བསྟན་ལ། དེ་ཡང་ཉོན་མོངས་
པ་སྲེད་པ་ལས་ཉོན་མོངས་པ་ལེན་པ་འབྱུང་ཞིང་ཉོན་མོངས་པ་སྲེད་
484

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལེན་མ་རིག་པ་གསུམ་ལས་བྱ་བ་སྟེ་འདུ་བྱེད་དང་སྲིད་པ་དག་འབྱུང་
ལ།བྱ་བ་དེ་དག་ལས་གཞི་གསུམ་པ་རྣམ་ཤེས་དང་བཅུ་གཅིག་པ་སྐྱེ་བ་
འབྱུང་ངོ༌། །གཞི་དེ་དག་ལས་ཀྱང་གཞི་མིང་གཟུགས་ནས་ཚོར་བའི་
བར་འབྱུང་ལ། གཞི་ཚོར་བ་སོགས་ལས་ཀྱང་སྲེད་པ་ལ་སོགས་པའི་
ཉོན་མོངས་པ་འབྱུང་ཞིང་ཉོན་མོངས་པ་ལས་ཀྱང་བྱ་བ་འབྱུང་བ་
སོགས་སོ། །དེའི་ཕྱིར་ཐོག་མའི་མ་རིག་པ་རྒྱུ་མེད་དང་རྒ་ཤི་འབྲས་
མེད་དུ་ཐལ་བར་མི་འགྱུར་ལ། ཡན་ལག་བཅུ་གཉིས་སུ་མ་ངེས་པར་
ཐལ་བའི་སྐྱོན་ཡང་མེད་དོ། །གོང་མ་ལྟར་ན།རྟེན་འབྱུང་ལས།གསུམ་
པོ་དག་ལས་གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་
ཀྱང་། །གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་དང་ཡང་
དུ་འཁོར། །འགྲོ་ཀུན་རྒྱུ་དང་འབྲས་བུ་སྟེ། །འདི་ལས་སེམས་ཅན་
གཞན་ཅིའང་མེད། །ཅེས་དང་། རིན་ཆེན་ཕྲེང་བ་ལས་ཀྱང་། ལམ་
གསུམ་ཐོག་མཐའ་དབུས་མེད་པར། །འཁོར་བའི་དཀྱིལ་འཁོར་་་་་་
མགལ་མེ་ཡི། །འཁོར་ལོ་ལྟ་བུར་ཕན་ཚུན་གྱི། །རྒྱུ་ཅན་འདི་ནི་་་་
འཁོར་བར་འགྱུར། །ཞེས་གསུངས་སོ། །འདི་ལ་གནས་དང་ནི། །
བརྟེན་པ་རྒྱས་པའི་དོན་དུ་གཉིས། །སྲིད་གཞན་འཕེན་དང་འགྲུབ་
པ་ཡི། །དོན་དུ་གཉིས་ཏེ་གོ་རིམ་བཞིན། །ཞེས་བྱུང་། སེམས་སེམས་
བྱུང་གནས་པའི་རྟེན་ལུས་དང་དབང་བོ་རྒྱས་བྱེད་ཁམ་གྱི་ཟས། རྟེན་
པ་སེམས་སེམས་བྱུང་རྒྱས་བྱེད་རེག་པའི་ཟས་ཏེ་སྐྱེས་ཟིན་འཕེལ་བར་
བྱེད་པའི་མ་མ་ལྟ་བུའི་ཟས་གཉིས། ཡང་སྲིད་འཕེན་པར་བྱེད་པ་
སེམས་པའི་ཟས་དང་། ཡང་སྲིད་འགྲུབ་པར་བྱེད་པ་རྣམ་ཤེས་ཀྱི་ཟས་
ཏེ་མ་སྐྱེས་པ་སྐྱེད་པར་བྱེད་པ་མ་ལྟ་བུའི་ཟས་གཉིས་སོ། །དེ་ལྟར་ན་
ཁམ་ཟས་ལ་གཅིག་ཏུ་དབང་བོ་རྒྱས་བྱེད་དགོས་སམ་ཞེ་ན། མི་དགོས་
485

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཏེ།བསྟན་བཅོས་རབ་ཏུ་ཕྱེད་པ་ལས།ཁམ་གྱི་ཟས་གང་ཞེ་ན།ཁམ་གང་
ལ་བརྟེན་ནས་དབང་བོ་རྣམས་རྒྱས་པར་འགྱུར་ཞིང་འབྱུང་བ་ཆེན་པོ་
་་་་་རྣམས་ཀྱང་འཕེལ་བ་དང་འཚོ་བ་དང་ཉེ་བར་འཚོ་བར་འགྱུར་
བའོ། ། ཞེས་གསུངས་པ་ནི་རྒྱས་འགྱུར་གྱི་ཟས་ལ་དགོངས་པ་སྟེ།
དམྱལ་བའི་ཁམ་ཟས་ལྕགས་ཀྱི་ཐུ་ལུམ་འབར་བ་དང་། ཟངས་ཞུན་མ་
དག་ཀྱང་ཐོག་མར་ལོངས་སྤྱོད་པའི་ཚེ་བཀྲེས་སྐོམ་སེལ་བར་བྱེད་པས་
ཟས་ཡིན་པའི་ཕྱིར། རང་འགྲེལ་ལས། གང་ཞིག་ཟོས་ནས་ཟ་བ་བོ་ལ་
གནོད་པར་བྱེད་པ་དེ་ལ་ཡང་དང་བོ་ཕན་འདོགས་པའི་ཕྱིར་ཟས་
ཡིན་ནོ། །ཟས་ནི་དུས་གཉིས་སུ་ཟས་ཀྱི་བྱ་བ་བྱེད་དེ།ཡོངས་སུ་ལོངས་
སྤྱོད་པའི་ཚེ་དང་།འཇུ་བའི་ཚེའོ། །ཞེས་གསུངས་པའི་ཕྱིར།དེས་ན་མུ་
བཞི་བཤད་པ་ནི་རྒྱས་འགྱུར་གྱི་ཟས་དང་ཁམ་ལ་ཡིན་ཞིང་དང་བོ་
ཡིན་ལ་ཕྱི་མ་མིན་པ་ནི། རགས་པའི་ཟས་ལ་སོགས་པ་གསུམ་མོ། །
གཅིག་ཤོས་ནི་དམྱལ་བའི་ཁམ་ཟས་ཐུ་ལུམ་འབར་བ་དང་ཟངས་ཞུན་
མ་དག་གོ། རྣམ་ཤེས་དང་སེམས་པའི་ཟས་ཀྱིས་ཀྱང་རེ་ཞིག་གི་ཡུན་དུ་
སྲོག་འཚོ་བར་གསུངས་ཏེ། རང་འགྲེལ་ལས། ཡིད་ལ་སེམས་པ་ཡང་
འདིར་གནས་པར་བྱེད་པ་ཡིན་པར་སྣང་སྟེ། འདི་སྐད་དུ་ལོ་ཉེས་ཀྱིས་
ཉེན་པའི་ཕ་ཞིག་གིས་ཐལ་བའི་རྐྱལ་བ་ཁ་ཐུར་མས་གཏུར་ཏེ་ཕྱེ་ཡིན་
ནོ་ཞེས་རེ་ཞིག་གི་བར་བུ་གཉིས་ཡིད་ཆེས་པར་བྱས་པ་དང་།དེ་གཉིས་
ཀྱང་དེ་ལ་རྟོག་པར་བྱེད་ཅིང་རིང་མོ་ཞིག་ཏུ་གནས་པར་གྱུར་ཏོ། །
གཅིག་གིས་ཁ་ཕྱེ་ནས་ཐལ་བ་ཡིན་ནོ།།སྙམ་སྟེ་རེ་བ་མེད་པ་དང་
ཤིའོ། །ཡང་རྒྱ་མཚོར་གྲུ་ཆག་པའི་མི་ཞིག་ཐང་ཡིན་ནོ་སྙམ་ནས་ཝུ་
བའི་ཕུང་བོ་ཆེན་པོ་ཞིག་གི་དྲུང་དུ་སོང་སྟེ།དེ་ལ་ཀུན་ཏུ་བསྣམས་ནས་
རེ་བ་མེད་པ་དང་ཤིའོ་ཞེས་གྲག་གོ།ཞེས་དང་།བསྟན་བཅོས་འགྲོ་བའི་
486

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྣམ་གྲངས་ལས། རྒྱ་མཚོ་ཆེན་པོ་ནས་སྲོག་ཆགས་ཆེ་ལོང་རྣམས་ཆུ་
ནང་ནས་སྐམ་ས་ལ་ཐོན་ཏེ་བྱེ་མ་ཅན་གྱི་ཐང་ལ་སྒོ་ང་རྣམས་བཞག་
ནས་བྱེ་མས་བཀབ་སྟེ་སླར་ཡང་རྒྱ་མཚོའི་ནང་དུ་འགྲོའོ། །དེ་ལ་མ་
གང་དག་གིས་སྒོ་ང་ལས་བརྩམས་ཏེ་དྲན་པས་མ་བརྗེད་པའི་སྒོ་ང་དེ་
དག་ནི་འདྲུལ་བར་མི་འགྱུར་རོ། །གང་དག་གིས་བརྗེད་པ་དེ་དག་ནི་
འདྲུལ་བར་འགྱུར་རོ། །ཞེས་གསུངས་ལ། སློབ་དཔོན་གྱིས་འདི་ལྟར་
མི་བཞེད་དེ།རང་འགྲེལ་ལས།གཞན་གྱི་ཟས་ཀྱི་ཟས་དང་བཅས་པར་
འགྱུར་དུ་འོང་བའི་ཕྱིར་དེ་ནི་མི་བརྗོད་ཀྱི།འདི་སྐད་དུ་སྒོ་ང་གང་དག་
གིས་མ་ལས་བརྩམས་པ་ནས་དྲན་པས་མི་བརྗེད་པ་དེ་དག་ནི་རེག་
པའི་གནས་སྐབས་དེ་དྲན་པས་འདྲུལ་བར་མི་འགྱུར་ལ།གང་དག་གིས་
བརྗེད་པ་དེ་དག་ནི་འདྲུལ་བར་འགྱུར་རོ་ཞེས་ནི་བརྗོད་དོ། །ཞེས་
གསུངས་པའི་ཕྱིར། ཁམ་གྱི་ཟས་ནི་འདོད་པ་ན། །སྐྱེ་མཆེད་གསུམ་གྱི་
བདག་ཉིད་དོ། །ཞེས་གསུངས་པས་ཁམ་ཟས་ལ་དྲི་རོ་རེག་གསུམ་
གང་རུང་གིས་ཁྱབ་ལ། དེ་ལྟར་ན་བཀྲེས་པས་ཉེན་པ་དག་གི་ཟས་
མཐོང་བ་ན་ཡིད་བདེ་བ་དང་དབང་བོ་དང་བར་འགྱུར་བ་ཅི་ཞེ་ན།དེ་
ནི་དེའི་ཚེ་ཟས་ཀྱི་ཁ་དོག་ལ་དམིགས་པའི་བདེ་བ་མྱོང་འགྱུར་གྱི་རེག་
པའི་ཟས་ཀྱིས་སྟོབས་ཡིན་པར་བཤད་དོ། །འདི་དག་ཀྱང་མདོ་ལས།
དགེ་སློང་དག་ཟས་བཞི་བོ་འདི་དག་ནི་སེམས་ཅན་བྱུང་བ་རྣམས་
གནས་པར་བྱེད་ཅིང་འཚོ་བར་བྱེད་པ། སྲིད་པ་འཚོལ་བ་རྣམས་ལ་
ཕན་འདོགས་པར་བྱེད་པ་སྟེ། བཞི་གང་ཞེ་ན། རགས་པ་དང་ཕྲ་བའི་
ཁམ་གྱི་ཟས་དང་། གཉིས་པ་རེག་པ་དང་། གསུམ་པ་ཡིད་ལ་སེམས་པ་
དང་། བཞི་བ་ནི་རྣམ་པར་ཤེས་པའི་ཟས་སོ། །ཞེས་བཀའ་སྩལ་ཏོ། །
ཁམ་ཟས་ཕྲ་རགས་ཀྱི་ཁྱད་པར་ནི།མངོན་པའི་རྒྱན་ལས།ཕྲ་བ་ནི་བར་
487-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྲིད་པ་དང་འདོད་ལྷ་དང་བསྐལ་བ་དང་བོའི་མི་རྣམས་ཀྱི་ཡིན་ཏེ། དྲི་
ཟ་བའི་ཕྱིར་དང་།བྱེ་མ་ལ་ཏིལ་མར་བླུགས་པ་ལྟར་ཡན་ལག་གི་ནང་དུ་
འཇུ་བས་རྒྱུ་མཐུན་པ་མེད་པའི་ཕྱིར་རོ། །ཡང་ན་བྱིས་པ་དང་དྲོད་
གཤེར་སྐྱེས་ལ་སོགས་པ་སེམས་ཅན་ཕྲ་མོ་རྣམས་ཀྱིས་ནི་ཕྲ་བ་དང་།དེ་
དག་ལས་གཞན་ནི་རགས་པའོ། །དེ་བཞིན་དུ་ཁྲུས་དང་བསྐུ་མཉེ་ལ
སོགས་པ་གང་དག་མི་ལ་ལུས་གནས་པར་བྱེད་པ་དེ་དག་ཀྱང་ཟས་ཕྲ་
མོ་ཡིན་ནོ། །ཞེས་གསུངས་པ་ལྟར་རོ། །རྩེ་གཅིག་སེམས་མེད་ལ་དེ་
མེད། །མྱ་ངན་འདས་ལུང་བསྟན་མིན་གཉིས། །ཞེས་བྱུང་། མཉམ་
བཞག་གི་ངང་ནས་འཆི་བ་མེད་པས་འཆི་སེམས་ལ་མཉམ་བཞག་གི་
སེམས་མེད་ཅིང་།སེམས་མེད་པའི་གནས་སྐབས་སུའང་འཆི་བ་མེད་དེ།
འདུ་ཤེས་མེད་པའི་ལྷ་རྣམས་ཀྱང་སྐྱེ་འཆིའི་ཚེ་སེམས་མངོན་དུ་འགྱུར་
བར་གསུངས་པའི་ཕྱིར། ཁ་ཅིག་གཟུགས་ཀྱི་སྦྱོར་བྱུང་ལ་འཆི་སེམས་
མེད་པ་དང་།སྐྱེས་ཐོབ་ལ་དེ་ཡོད་པའི་དོན་ཡིན་ཟེར་བ་ནི།དོན་མ་ཡིན་
ཏེ། དེ་དགེ་སེམས་བཅུ་གཉིས་དང་ཉི་ཤུའི་མཇུག་ཐོགས་ཀྱི་སྐབས་སུ་
བསྟན་ཟིན་ལ། འདིར་ནི་ཟག་བཅས་མཉམ་གཞག་རྩེ་གཅིག་པའི་
སེམས་ལ་འཆི་སེམས་མེད་དེ། འདོད་པར་སྐྱེ་བ་ཞིག་ཡིན་ན་སྐལ་བ་མི་
མཉམ་ཞིང་རང་སར་སྐྱེ་བ་ཞིག་ཡིན་ནའང་སེམས་དེ་ནི་མངོན་པར་
འདུ་བྱེད་པ་ལས་བྱུང་བ་ཡིན་པའི་ཕྱིར་ཞེས་བཀོད་པ་ཡིན་པས་གོ་རྒྱུ་
མི་འདྲའོ། །རྒྱལ་སྲས་མ་ལས། མཉམ་པར་བཞག་པའི་སེམས་ཕན་
འདོགས་པར་བྱེད་པ་ཡིན་གྱི་རྒྱུན་ཆད་པ་དང་མཐུན་པ་མ་ཡིན་པ་
དེའི་ཕྱིར་ཡང་མཉམ་པར་བཞག་པའི་སེམས་ལས་འཆི་འཕོ་བ་མེད་
དོ། །ཞེས་དང་། མངོན་པའི་རྒྱན་ལས།ཡིད་ཀྱི་རྣམ་ཤེས་དེ་ཡང་བློ་རྩེ་
གཅིག་པའི་ཏིང་ངེ་འཛིན་ལ་སྙོམས་པར་འཇུག་བཞིན་པའི་མཉམ་
488

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བཞག་ལ་སྐྱེ་བ་དང་འཆི་བ་མེད་དེ།ཞེས་གསུངས་པའི་ཕྱིར།སྤྱིར་འཆི་
སེམས་ལ། གཞན་རྣམ་གསུམ་མོ། །ཞེས་འབྱུང་བའི་ཕྱིར་དགེ་སོགས་
གསུམ་ཡོད་ཀྱང་དགྲ་བཅོམ་པའི་འཆི་སེམས་ལ་རྣམ་སྨིན་སྤྱོད་ལམ་
གང་རུང་གི་སེམས་ཀྱིས་ཁྱབ་སྟེ། དེ་ལ་ཉོན་མོངས་ཅན་མི་ལྡན་ཞིང་
སྐྱེས་ཐོབ་དགེ་སེམས་ནི་ངོ་བོ་སྟོབས་དང་ལྡན་པས་སེམས་ཀྱི་རྒྱུན་
ཆད་པ་དང་རྗེས་སུ་མི་མཐུན་པས་སོ། །གོང་མའི་ལུགས་ལ་འཆི་་
སེམས་རགས་པ་ལ་དགེ་སོགས་གསུམ་ཡོད་ཀྱང་། འཆི་སེམས་ཕྲ་མོ་ནི་
ལུང་མ་བསྟན་ཁོ་ན་ཡིན་པར་འདོད་དེ། སའི་དངོས་གཞི་ལས། འདུ་
ཤེས་ཆ་ཕྲ་མོ་རྒྱུ་བར་གྱུར་པའི་ཚེ་ནི་དགེ་བའི་སེམས་ཟློག་ཅིང་ལུང་དུ་
མ་བསྟན་པའི་སེམས་ཉིད་དུ་གནས་ཏེ། འདི་ལྟར་དེས་དེའི་ཚེ་སྔོན་
གོམས་པར་བྱས་པའི་དགེ་བ་ལ་རང་གིས་རྩོལ་བར་ཡང་མི་ནུས་ལ།
གཞན་དག་གིས་ཀྱང་དྲན་པར་མི་ནུས་སོ། །དེ་བཞིན་དུ་མི་དགེ་བ་ལ་
ཡང་སྦྱར་རོ། །ཞེས་གསུངས་པའི་ཕྱིར། འཆི་བའི་ཚེ་ན་ལུས་ཀྱི་དབང་
བོ་ནི་མེས་བསྲེགས་པའི་རྡོ་ལེབ་ལ་ཆུ་བཏབ་པ་ཡལ་ནས་འགྲོ་བ་ལྟར་
འགག་པར་འགྱུར་ལ། དེ་ལྟར་ལྟེ་བ་དང་སྙིང་ག་སོགས་སུ་དབང་བོ་
ནུབ་ཅིང་ཡལ་བས་དེ་དང་དེར་ཡིད་འཆི་འཕོ་བར་བཤད་དོ། །འོན་
ཀྱང་འདི་ལུས་ཀྱི་ཕྱི་རོལ་ཏུ་འཕོ་ཚུལ་ཡིན་པས། ཐོག་མར་སྙིང་ག་ནས་
ལུས་ཀྱི་ནང་དུ་འཕོས་པ་ལ་ཁྱད་པར་མེད་པར་མངོན་ནོ། །ཡང་དགེ་
བ་བྱེད་པ་ཞིག་ཡིན་ན་ཐོག་མར་ལུས་ཀྱི་སྨད་གྲང་བར་འགྱུར་ཞིང་
སྡིག་པ་བྱེད་པ་ཞིག་ཡིན་ན་ཐོག་མར་ལུས་ཀྱི་སྟོད་ནས་གྲང་བར་ཀུན་
བཏུས་ལས་གསུངས་སོ། །འདོད་ལྷའི་འཆི་ལྟས་སོགས་ནི་མདོ་ལས།
ལྷའི་བུ་འཆི་བའི་ཆོས་ཅན་ལ་སྔོན་དུ་འཆི་བའི་ལྟས་རྣམ་པ་ལྔ་འབྱུང་
བར་འགྱུར་ཏེ།གོས་གསར་བ་རྙིང་བར་འགྱུར་བ་དང་།མེ་ཏོག་གི་ཕྲེང་
489

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བ་རྙིང་བར་འགྱུར་བ་དང་།ལུས་ལ་དྲི་མི་ཞིམ་པ་འབྱུང་བར་འགྱུར་བ་
དང་། མཆན་ཁུང་གཉིས་ནས་རྔུལ་འབྱུང་བ་དང་། ལྷའི་བུ་འཆི་བའི་
ཆོས་ཅན་དེ་རང་གི་སྟན་ལ་མི་དགའ་བ་སྟེ། ནས། གང་གི་ཚེ་ཟད་ལྷ་
རྣམས་ནི། །ལྷ་ཡི་རིགས་ནས་འཆི་འཕོ་ཚེ། །གྲོགས་པོ་བདེ་འགྲོ་མི་
རྣམས་དང༌། །སྐལ་མཉམ་ཉིད་དུ་ཁྱོད་སོངས་ཤིག ། མིར་གྱུར་དེ་
བཞིན་གཤེགས་པ་ལ། །རྟོགས་ཤིང་དད་པ་རྙེད་གྱུར་ཅིག ། དད་
པ་དེ་ཡང་གཏན་དུ་དང་། །རྩ་བ་སྐྱེ་ཞིང་གནས་པ་དང་། །ཇི་སྲིད་
འཚོ་བར་མི་འཕྲོག་དང་། །དམ་པའི་ཆོས་རབ་རིག་པ་དང་། །ལུས་
ཀྱིས་ཉེས་པར་སྤྱད་སྤངས་ཤིང༌། །ངག་གིས་ཉེས་སྤྱད་སྤོང་བ་
དང་། །ཡིད་ཀྱིས་ཉེས་སྤྱད་སྤངས་པ་དང་། །ཚད་མེད་ཁྱད་པར་
འཕགས་པའོ། །ལུས་ཀྱིས་དགེ་བ་བྱེད་པ་དང་། །ངག་གིས་དགེ་བ་
བྱེད་པ་དང་། །ཡིད་ཀྱིས་དགེ་བ་བྱེད་པ་དང་། །གཞན་ཡང་ས་སྟེང་
དམ་པའི་ཆོས། །ཚངས་པར་སྤྱོད་པ་སྟེན་གྱུར་ཅེས། །ལན་གསུམ་
བར་དུ་ལྷ་རྣམས་ཀྱིས། །ལྷ་ལ་གསོལ་བ་འདེབས་པར་བྱེད། །ཅེས་
ལྷའི་བུ་གཞན་རྣམས་ཀྱིས་བརྗོད་པར་གསུངས་སོ། །འཆི་ལྟས་བྱུང་
བའི་འདོད་ལྷའི་སེམས་ཀྱི་སྡུག་བསྔལ་ནི་ཤིན་ཏུ་ཆེ་སྟེ། དྲན་པ་ཉེར་
བཞག་ལས། ལྷ་ཡི་ཡུལ་ནས་ལྷུང་བ་ན། །སྡུག་བསྔལ་རབ་ཏུ་སྐྱེ་བ་
གང་། །དེ་ཡི་ཁྱད་པར་སེམས་ཅན་དམྱལ། །བཅུ་དྲུག་ཆར་ཡང་མི་
ཕོད་དོ། །ཞེས་དང་། ཀྱེ་ཧུད་ཤིང་རྟ་སྣ་ཚོགས་ཚལ། །ཀྱེ་ཧུད་མཚེའུ་
དལ་གྱིས་འབབ། །ཀྱེ་ཧུད་སྡུག་པའི་རྣམ་ཤེས་རྟ། །སྨྲེ་སྔགས་འདོན་
བཞིན་ས་ལ་ལྟུང་། །ཞེས་གསུངས་པའི་ཕྱིར། སྣོད་ཀྱི་འཇིག་རྟེན་ནི
ཕལ་ཆེན་ལས།ཇི་ལྟར་ས་བོན་ཁྱད་པར་གྱིས། །འབྲུ་རྣམས་སྣ་ཚོགས་
སྨིན་པ་ལྟར། །དེ་བཞིན་ལས་ཀྱི་ཁྱད་པར་གྱིས། །སེམས་ཅན་རྣམས་
490

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དང་ཞིང་འབྱུང་ངོ་། །ཞེས་གསུངས་པ་ལྟར་ལས་ཀྱི་དབང་གིས་གྲུབ་
པ་ཡིན་ལ། དེ་ཡང་ལས་སྣ་ཚོགས་པའི་དབང་གིས་སྣོད་ཀྱི་འཇིག་རྟེན་
གྱི་ཁམས་ཀྱང་སྣ་ཚོགས་ཤིག་ཡོད་དེ།མངོན་པའི་རྒྱན་ལས།འཇིག་རྟེན་
གྱི་ཁམས་མ་ལུས་པའི་རྣམ་པར་གཞག་པ་ནི་བསྟན་པར་མི་ནུས་ཏེ།
འཇིག་རྟེན་གྱི་ཁམས་ཁ་ཅིག་ནི་སྤྱིའུ་ཚུགས་དང་། ཁ་ཅིག་ནི་སྣྲེལ་ཞི་
དང་། ཁ་ཅིག་སྟེང་གཡོགས་མེད་པ་དང་། ཁ་ཅིག་ཉི་ཟླ་མེད་པ་སངས་
རྒྱས་ཀྱི་སྨིན་མཚམས་ཀྱི་ནོར་བུས་བྱ་བ་བྱེད་པ་ནོར་བུ་བཀོད་པའི་
ཞིང་ལྟ་བུ། ཁ་ཅིག་ནི་སྟོང་གསུམ་ཉི་ཟླ་གཅིག་གིས་འཁོར་བ་ཀུན་
བཟང་གི་ཞིང་ལྟ་བུ། ཁ་ཅིག་ནི་བྱང་ཆུབ་ཀྱི་ཤིང་ལའང་སྟོང་གསུམ་
འདིའི་ཚད་ཙམ་ཡོད་པ་ལ་སོགས་པ་རྣམ་པར་བཞག་པ་མཐའ་ཡས་
པ་ཡོད་པར་མདོ་དེ་དང་དེ་ལས་གསུངས་པའི་ཕྱིར་རོ། །ཞེས་་་་་་་
གསུངས་པ་ལྟར་རོ། །འཇིག་རྟེན་སོ་སོའི་འོད་དང་དབྱིབས་ཀྱང་སྣ་
ཚོགས་ཡོད་དེ། ཕལ་ཆེན་ལས། ཞིང་རྣམས་ལ་ལ་འོད་མེད་དེ། །མུན་
པའི་འཇིགས་པ་ཤིན་ཏུ་ཆེ། །རེག་ན་སྡུག་བསྔལ་སྤུ་གྲི་འདྲ། །བལྟ་
ན་མི་ཟད་སྐྱི་ཡང་གཡའ། །ཞིང་རྣམས་ལ་ལ་ལྷ་འོད་ཅན། །ལ་ལ་
ཁྱིམས་ཀྱི་འོད་ཅན་ཏེ། །ལ་ལ་ཉི་ཟླའི་འོད་དང་ལྡན། །ཞིང་རྣམས་
ལ་ལ་རང་གི་འོད། །ཤིང་གི་འོད་ཅན་དྲི་མ་མེད། །ལ་ལ་རི་ཡི་འོད་
ཅན་ཏེ། །ཞིང་རྣམས་ལ་ལ་ནོར་བུའི་འོད། །ལ་ལ་མར་མེའི་འོད་
ཅན་ཏེ། །ཞིང་རྣམས་ལ་ལ་སངས་རྒྱས་འོད། །ཞིང་རྣམས་ལ་ལ་
པདྨའི་འོད། །སྤོས་ཆུའི་འོད་དང་ལྡན་པའང་ཡོད། །ཅེས་དང་།
ཕྱོགས་རྣམས་ཀུན་ན་ཞིང་རྣམས་རྒྱ་མཚོ་སྣང༌། །ལ་ལ་ཟླུམ་པོ་ལ་ལ་
གྲུ་གསུམ་སྟེ། །དེ་དག་ལ་ལ་ཕྱོགས་ན་གྲུ་བཞིར་གནས། །ཀུན་ཀྱང་
ལས་རྣམས་རྒྱ་མཚོས་རྣམ་པར་བྲིས། །ཞེས་གསུངས་པའི་ཕྱིར་རོ། །
491 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཛམ་བུའི་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་
དབྱིབས། །ཞེས་སོགས་བྱུང་། ཤིང་འཛམ་བུས་མཚན་པའི་གླིང་ཡིན་
པས་འཛམ་བུའི་གླིང་སྟེ། དེའི་དབུས་ན་དུས་གསུམ་གྱི་སངས་རྒྱས་
རྣམས་ཀྱིས་བྱང་ཆུབ་བརྙེས་པའི་གནས་རྡོ་རྗེའི་གདན་ཞེས་བྱ་བ་
དང་།ལྷོ་ཕྱོགས་རྒྱ་མཚོའི་གླིང་ན་རི་བོ་གྲུ་འཛིན་ཞེས་བྱ་བ་འཕགས་པ་
སྤྱན་རས་གཟིགས་དང་རྗེ་བཙུན་སྒྲོལ་མའི་གནས་དང་། ནུབ་ན་ཨུ་
རྒྱན་རྡོ་རྗེ་ཆེན་པོའི་ཕོ་བྲང་རིག་པ་འཛིན་པ་རྣམས་ཀྱི་གནས་དང་།ཙི་
ནའི་ཡུལ་དུ་འཕགས་པ་འཇམ་དཔལ་གྱི་གནས་རི་བོ་རྩེ་ལྔ་སོགས་
ཡོད་དོ། །སྡུད་པ་ལས། འཛམ་བུའི་གླིང་འདིར་ཆུ་ཀླུང་ཇི་སྙེད་ཅིག་
འབབ་ཅིང་། །མེ་ཏོག་འབྲས་ལྡན་སྨན་དང་ནགས་ཚལ་སྐྱེད་བྱེད་
པ། །མ་དྲོས་གནས་པའི་ཀླུ་དབང་ཀླུ་བདག་བརྟེན་ནས་ཏེ། །དེ་ནི་
ཀླུ་ཡི་བདག་པོ་དེ་ཡི་མཐུ་དཔལ་ཡིན། །ཞེས་གསུངས་པ་ལྟར་བྱང་ན་
མཚོ་མ་དྲོས་པ་ཞེས་བྱ་བ་མཐའ་སྐོར་དུ་དཔག་ཚད་ཉིས་བརྒྱ་ཡོད་པ་
མེ་ཏོག་སྣ་ཚོགས་ཀྱིས་ཁེབས་ཤིང་། དེའི་ནང་ནས་གང་གཱ་ལ་སོགས་
པའི་ཆུ་བོ་བཞི་མ་དྲོས་པའི་མཚོ་ལ་གཡས་བསྐོར་གྱིས་ཕྱོགས་བཞིའི་
རྒྱ་མཚོར་འབབ་བོ། །དེ་ལྟར་ཡང་གདགས་པ་ལས། ཆུ་ཀླུང་གང་གཱ་
སིན་དྷུ་པཀྵུ་དང་།སི་ཏ་རྦ་རླབས་དབུ་བའི་ཕྲེང་བ་ཅན། །འབབ་ཅིང་
ཐམས་ཅད་གསལ་བའི་ཆུ་ཡིན་ཏེ། །ཕྱོགས་བཞི་ཁོ་ར་ཁོར་ཡུག་དག་
ནས་འབྱུང་། །གང་གཱ་ཤར་ཕྱོགས་རྒྱ་མཚོར་འགྲོ་བ་སྟེ། །སིན་དྷུ་ལྷོ་
ཕྱོགས་རྒྱ་མཚོར་འགྲོ་བ་ཡིན། །པཀྵུ་ཡང་ནི་ནུབ་ཕྱོགས་རྒྱ་མཚོར་
འགྲོ །དེ་ཡི་བྱང་ཕྱོགས་རྒྱ་མཚོར་སི་ཏ་འགྲོ །ཆུ་ཀླུང་རབ་མཆོག་
བཞི་བོ་འདི་དག་ནི། །མཆོག་ཏུ་བཟང་ཞིང་སོ་སོར་འབབ་བ་སྟེ། །
རེ་རེ་ཞིང་ཡང་ལྔ་བརྒྱ་ཁྱེར་ནས་ནི། །ཆུ་ཡི་རྒྱུན་རྣམས་རྒྱ་མཚོ་ཆེན་
492

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པོར་འགྲོ །ཞེས་གསུངས་སོ། །ཕལ་ཆེན་ལྟར་ན།མ་དྲོས་མཚོ་ཆེན་
ཕྱོགས་བཞིའི་རིན་ཆེན་བྲག །གླང་ཆེན་ཁྱུ་མཆོག་རྟ་དང་སེང་གེའི་
ཁར། །གང་གཱ་སིན་དྷུ་པཀྵུ་སི་ཏ་འབབ། །རིམ་བཞིན་དངུལ་དང་
གསེར་དང་བཻ་ཌཱུརྱ། །རྡོ་རྗེའི་བྱེ་མ་འདྲེན་ཞིང་མ་དྲོས་མཚོར། །
བདུན་བདུན་གཡས་སུ་བསྐོར་ནས་ཕྱོགས་བཞིར་འགྲོ ། སྒྲ་མི་སྙན་
བརྒྱད་གྲུ་བཞིར་མཉམ། །ཞེས་བྱུང༌།གླིང་འདིའི་མི་རྣམས་ཀྱིས་བི་ཤ་
ཙི་ཏ་འདྲེའི་སྐད་དུ་སྨྲ་བའི་ཕྱིར་རམ།འཆི་བའི་ཞག་བདུན་གྱི་གོང་དུ་
ནམ་མཁའ་ནས་ཁྱོད་འཆིའོ་ཞེས་སྒྲ་མི་སྙན་པ་འབྱུང་བའི་ཕྱིར་སྒྲ་མི་
སྙན་ཞེས་བྱ་ལ།གླིང་གི་ངོས་རེ་རེ་ལ་དཔག་ཚད་ཉིས་སྟོང་ཉིས་སྟོང་སྟེ་
གྲུ་བཞིར་མཉམ་པོར་གནས་སོ། །ཁྱད་པར་གཞན་དག་ནི་མདོ་ལས།
སྒྲ་མི་སྙན་པའི་མི་རྣམས་ནི། །ང་ཡིར་མེད་ཅིང་ཡོངས་འཛིན་མེད། །
གོས་མཆོག་རབ་ཏུ་སྟོན་བྱེད་པ། །དེ་ནི་སྔོན་གྱི་སྦྱིན་པའི་འབྲས། །
དེ་དག་རྣམས་ལ་ནད་མེད་ཅིང་།།།།དེ་ན་གྲང་དང་དྲོ་བ་མེད། །
གཟུགས་དང་ཁ་དོག་ཕུན་སུམ་ཚོགས། །དེ་ནི་སྔོན་གྱི་སྦྱིན་པའི་་
འབྲས། །ཞེས་པ་ནས། དེ་དག་ཡོངས་སུ་འཛིན་མེད་དེ། །མ་ཡིས་བུ་
ཡང་ངོ་མི་ཤེས། །མྱ་ངན་མེད་ཅིང་དགའ་བ་སྟེ། །དེ་ནི་སྔོན་གྱི་སྦྱིན་
པའི་འབྲས། །མ་ཡིས་ལམ་སྟོང་དག་ཏུ་ནི། །བསྐྱུར་ནས་འགྲོ་བར་
བྱེད་པ་ན། །མཛུབ་མོ་རྩེ་ལས་འོ་མ་འཛག །དེ་ནི་སྔོན་གྱི་སྦྱིན་པའི་
འབྲས། །འགའ་ཞིག་ཤི་ན་དེ་དག་རྣམས། །ངུ་བར་མི་བྱེད་བསྐྱུར་ཏེ་
འགྲོ ། གླིང་དག་ཁ་ཡིས་གཙང་བྱེད་པ། །དེ་ནི་སྔོན་གྱི་སྦྱིན་པའི་
འབྲས། །ཤིན་ཏུ་ཡོངས་སུ་བསྲུངས་པ་སྟེ། །གླུ་དང་གར་གྱིས་དགའ་
བར་བྱེད། །རྩེད་འཇོ་དགའ་བར་བྱེད་པ་དག ། དེ་ནི་སྔོན་གྱི་སྦྱིན་
པའི་འབྲས། །མི་རྣམས་ཀྱི་ནི་ཚེ་ལོ་དག །སྟོང་ཕྲག་རབ་ཏུ་ཟད་པ་
493

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ན། །གཞན་དག་ཏུ་ནི་འཆི་བྱེད་པ། །དེ་ནི་སྔོན་གྱི་སྦྱིན་པའི་་་་་་་་
འབྲས། །མི་ཡི་ལུས་ཀྱི་ཕན་པ་དང༌། །ལོངས་སྤྱོད་རྒྱ་ཆེན་ལ་བརྟེན་
ནས། །ལྷ་ཡི་ནང་དུ་སྐྱེ་བ་དག ། དེ་ནི་སྔོན་གྱི་སྦྱིན་པའི་འབྲས། །
ཞེས་རྒྱ་ཆེར་གསུངས་སོ། །འདི་འོག་སྟོང་ཕྲག་ཉི་ཤུ་ན། །མནར་མེད་
པའོ་དེ་ཙམ་མོ། །ཞེས་བྱུང་། འཛམ་གླིང་འདིའི་འོག་ཏུ་དཔག་ཚད་
སྟོང་ཕྲག་ཉི་ཤུའམ་ཉིས་ཁྲི་ཐུར་དུ་གཞལ་བ་ན་མནར་མེད་ཀྱི་ཡ་ཐོག་
ཡོད་ལ། གནས་དེའི་འཕང་དུ་དཔག་ཚད་ཉི་ཁྲི་དང་ངོས་རེ་རེ་ལ་ཡང་
ཉི་ཁྲི་ཉི་ཁྲི་ཡོད་པས་གྲུ་བཞིར་མཉམ་པོར་གནས་ཤིང་དེའི་འོག་གཞི་
དཔག་ཚད་བཞི་ཁྲིའི་མཚམས་ན་ཡོད་དོ། །མནར་མེད་ཀྱི་སྟེང་ནས་
སྟེང་དུ་ཚ་དམྱལ་གཞན་བདུན་ཡོད་པར་གསུངས་ཀྱང་དེ་དག་གི་བར་
ཐག་དང་རྔམས་འཕང་དུ་དཔག་ཚད་ཇི་འདྲ་ཞིག་ཡོད་པ་རྩ་འགྲེལ་
དང་འགྲེལ་བཤད་དག་ལས་གསལ་བར་མ་གསུངས་ལ། འོན་ཀྱང་
མངོན་པ་ལྟར་ན་བདུན་པོ་དེ་དག་གི་འཕང་ཚད་བར་ཐག་དང་་་་
བཅས་པ་བསྡོམས་ཀྱང་དཔག་ཚད་སྟོང་ཕྲག་ཉི་ཤུའི་མན་ན་དེ་ཡོད་
པར་མངོན་ཏེ། གཞན་དུ་ན་འཛམ་གླིང་དང་འདྲེས་པར་ཐལ་བས་
སོ། །མངོན་བརྗོད་ལས་ནི། འཛམ་གླིང་འདིའི་འོག་དཔག་ཚད་སྟོང་
ཕྲག་ཉི་ཤུ་ན་མནར་མེད་ཀྱི་གནས་ཏེ། དེའི་རྒྱ་ཁྱོན་ཡང་དཔག་ཚད་
སྟོང་ཕྲག་ཉི་ཤུ་དེ་ཙམ་མོ། །གཞན་རྣམས་སྟེང་ནས་སྟེང་དུ་དཔག་
ཚད་སྟོང་ཕྲག་གཉིས་གཉིས་ཀྱིས་བར་བཅད་པའོ། །འདི་ནས་དཔག་
ཚད་སྟོང་ཕྲག་བཅོ་བརྒྱད་ན་རབ་ཏུ་ཚ་བའི་གནས་ཏེ། དེའི་རྒྱ་ཁྱོན་
ཡང་དཔག་ཚད་སྟོང་ཕྲག་བཅོ་བརྒྱད་དོ། །དེ་བཞིན་དུ་གཞན་་་་་་
རྣམས་ལ་ཡང་ཤེས་པར་བྱའོ། །ཞེས་གསུངས་སོ། །དེ་ལྟར་ན་ཚ་
དམྱལ་སྟེང་མ་བདུན་པོ་རེ་རེའི་གནམ་འཕང་དུ་དཔག་ཚད་སྟོང་ཕྲག་
494

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རེ་རེ་ཙམ་ཡང་ཅུང་མེད་དོ། །གྲང་དམྱལ་བརྒྱད་ནི་རང་འགྲེལ་ལས།
དེ་དག་ཀྱང་འཛམ་བུའི་གླིང་འདི་ཉིད་ཀྱི་འོག་དམྱལ་བ་ཆེན་པོ་་་་
རྣམས་ཀྱི་ཐད་ཀ་ན་ཡོད་དོ། །ཞེས་གསུངས་ལ།གང་སྤེལ་ལས།ཆུ་བུར་
ཅན་ལ་སོགས་པ་གྲང་བའི་དམྱལ་བ་བརྒྱད་ནི་ཡང་སོས་ལ་སོགས་པ་
རྣམས་ཀྱི་ངོས་བཞིན་དེ་དག་གི་འཁོར་ལྟ་བུར་གནས་ཏེ།ཞེས་གསུངས་
ཤིང་། མངོན་པའི་རྒྱན་ལས། ཚ་དམྱལ་གྱི་ཐད་ཀའི་བྱང་ཕྱོགས་འཁྱག་
རིམ་གྱི་ནང་ན་གནས་སོ། །ཞེས་གསུངས་སོ། །འདི་དག་གི་རྔམས་
འཕང་དང་བར་ཐག་སོགས་ཇི་ལྟར་ཡོད་པ་རྩ་འགྲེལ་དང་འགྲེལ་
བཤད་དག་ལས་མི་འབྱུང་བའི་ཕྱིར་གྱ་ཚོམ་དུ་སྨྲ་མི་སྤོབས་ཏེ། མདོ་
དང་རྒྱལ་བ་རང་ཉིད་ཀྱིས་ལུང་བསྟན་པའི་སློབ་དཔོན་དག་གིས་
གསུངས་པ་ནི་ད་ལྟ་མིག་ལམ་དུ་མ་གྱུར་ན་ཇི་ལྟ་བ་བཞིན་དཔྱད་མི་
ཚུགས་པས་སོ། །ས་སྡེ་ལྟར་ན་མནར་མེད་ཀྱི་འོག་གཞི་གསེར་གྱི་ས་
གཞི་ལ་ཐུག་པར་མངོན་ཏེ། འདི་ནས་དཔག་ཚད་སུམ་ཁྲི་ཉིས་སྟོང་གི་
འོག་ན་ཡང་སོས་དང་། དེའི་འོག་ཏུ་དཔག་ཚད་བཞི་སྟོང་བཞི་སྟོང་
གིས་ཆོད་པ་ན་དམྱལ་བ་གཞན་བདུན་ཡོད་པར་གསུངས་པ་གང་ཞིག་
མནར་མེད་ཀྱི་འཕང་དུ་དཔག་ཚད་ཉི་ཁྲི་ཡོད་པ་མཛོད་ལྟར་ཡིན་
པའི་ཕྱིར་དང་། འདི་ནས་དཔག་ཚད་བརྒྱད་ཁྲི་ན་གསེར་གྱི་དཀྱིལ་
འཁོར་ཡོད་པའི་ཕྱིར་རོ། །དེ་ལྟར་ཡང་མངོན་པའི་རྒྱན་ལས། སའི་
དངོས་གཞི་ལས་ནི་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་
ཡང་སོས་ཡོད་ལ། གཞན་བདུན་པོ་རྣམས་ཀྱི་བར་ན་དཔག་ཚད་བཞི་
སྟོང་བཞི་སྟོང་ཡོད་པར་བཤད་དེ། དེ་དང་འདིར་བཤད་པའི་མནར་
མེད་ཀྱི་གནས་ཀྱི་འཕང་དུ་དཔག་ཚད་ཉིས་ཁྲི་ཡོད་པ་གཉིས་བསྟུན་
ན་འདི་ནས་དཔག་ཚད་བརྒྱད་ཁྲིར་འགྱུར་བས་མནར་མེད་ཀྱི་གནས་
495

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཀྱི་འོག་གཞི་གསེར་གྱི་ས་གཞི་ལ་གནས་པར་མངོན་ནོ། །ཞེས་་་་་་་
གསུངས་པའི་ཕྱིར།ཁ་ཅིག་ལུང་འདི་ལ་བརྟེན་ནས་མནར་མེད་ཀྱི་འོག་
གཞི་གསེར་གྱི་དཀྱིལ་འཁོར་ལ་གནས་པ་མཛོད་དང་ས་སྡེ་མཐུན་པར་
བཤད་པ་ནི་མ་ཡིན་ཏེ། རང་འགྲེལ་ལས། དེའི་འོག་གཞི་ཡང་དེ་དང་
འདྲ་སྟེ། འདི་ནས་ནི་དཔག་ཚད་བཞི་ཁྲི་ཡོད་དོ། །ཞེས་དང་། མངོན་
པའི་རྒྱན་རང་ལས་ཀྱང་། དེས་ན་དེའི་འོག་གཞི་ནི་འདི་ནས་དཔག་
ཚད་བཞི་ཁྲི་ན་ཡོད་དོ། །ཞེས་གསལ་བར་གསུངས་པའི་ཕྱིར། གྲང་
དམྱལ་རྣམས་ནི་སའི་དངོས་གཞི་ལས། དམྱལ་བ་ཡང་སོས་ཀྱི་ཐད་ཀ་
དཔག་ཚད་བཞི་ཁྲིའི་ཕ་རོལ་ན་ཆུ་བུར་ཅན་ཡོད་ལ། གྲང་དམྱལ་
གཞན་བདུན་ནི་དེ་ནས་དཔག་ཚད་ཉིས་སྟོང་ཉིས་སྟོང་གི་འོག་ན་
གནས་སོ། །ཞེས་གསུངས་སོ། །ཁ་ཅིག་གྲང་དམྱལ་བརྒྱད་ཀྱང་ཚ་
དམྱལ་བརྒྱད་ཀྱི་ཐད་ཀར་ཡོད་པར་འདོད་པ་མཐུན་ཀྱང་དཔག་ཚད་
ཉིས་སྟོང་ཉིས་སྟོང་གི་འོག་ན་ཡོད་པར་གསུངས་པ་གྲང་དམྱལ་ན་
འཁྱག་རིམ་གྱི་གངས་རི་དཔག་ཚད་ཉིས་སྟོང་ཅན་ཡོད་པས་རི་རྩེ་
ནས་བརྩིས་པས་འགལ་བ་མེད་ཅེས་བཤད་མོད་ཀྱང་།དེ་ལྟར་གསུངས་
པའི་ཁུངས་མ་དམིགས་ཤིང་།ས་ལས།ཡང་སོས་ཀྱི་ཐད་ཀྱི་ནས་ཆུ་བུར་
ཅན་དང་དེ་ནས་དཔག་ཚད་ཉིས་སྟོང་ཉིས་སྟོང་གི་འོག་ན་གྲང་་་་་
དམྱལ་གཞན་བདུན་ཡོད་པར་གསུངས་པ་ཙམ་ལས་གངས་རི་སོགས་
ཀྱི་ཁྱད་ཆོས་གཞན་གསལ་བོ་མི་སྣང་ངོ་། །འོན་ཀྱང་ས་ལས། དེ་ནས་
དཔག་ཚད་ཉིས་སྟོང་ཉིས་སྟོང་གི་འོག་ན་གནས་སོ། ཞེས་པ་འདིས་ཆུ་
བུར་ཅན་གྱི་འོག་ཏུ་དཔག་ཚད་ཉིས་སྟོང་ཐུར་དུ་གཞལ་བ་ན་ཆུ་བུར་
རྡོལ་པའི་ཡ་ཐོག་ཡོད་པར་འགྲུབ་པས། གྲང་དམྱལ་འོག་མ་འོག་མའི་
ཡ་ཐོག་དང་སྟེང་མ་སྟེང་མའི་འོག་གཞིའི་བར་གྱི་ཐག་ལ་དཔག་ཚད་
496

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཉིས་སྟོང་ཉིས་སྟོང་ཡོད་པར་མངོན་ཞིང་དེ་ལྟར་ན་གྲང་དམྱལ་བརྒྱད་
དང་ཚ་དམྱལ་སྟེང་མ་བདུན་པོ་རྣམས་ཀྱི་རང་རང་གི་གནས་ཀྱི་་་་
འཕང་ཚད་ལ་དཔག་ཚད་ཉིས་སྟོང་ཉིས་སྟོང་དང་། སྟེང་འོག་གི་་
གནས་ཀྱི་བར་ཐག་ལ་དཔག་ཚད་ཉིས་སྟོང་ཉིས་སྟོང་ཡིན་ནམ་སྙམ་
སྟེ། ཚ་དམྱལ་གྱི་སྐབས་སུ་དཔག་ཚད་བཞི་སྟོང་བཞི་སྟོང་གསུངས་པ་
ཚ་དམྱལ་སྟེང་མ་བདུན་གྱི་འཕང་ཚད་ལ་བཞི་སྟོང་བཞི་སྟོང་གསུངས་
པ་ཡིན་ན།བར་ཐག་ཡེ་མེད་དུ་འགྱུར་ལ།བར་ཐག་ཁོ་ནའི་ཚད་ཡིན་ན་
གནས་དེ་དག་གི་འཕང་ཚད་ཡེ་མེད་དུ་འགྱུར་བས་སོ། །ཇི་ལྟར་ཞེ་ན།
དཔག་ཚད་སུམ་ཁྲི་ཉིས་སྟོང་གི་འོག་ནས་གསེར་གྱི་དཀྱིལ་འཁོར་ལ་
ཐུག་གི་བར་དཔག་ཚད་བཞི་ཁྲི་བརྒྱད་སྟོང་ལས་མེད་པའི་ཕྱིར་དང་།
མནར་མེད་ཀྱི་འཕང་ལ་དཔག་ཚད་ཉི་ཁྲི་ཡོད་པའི་ཕྱིར་རོ། །དེ་ན་ས་
སྡེ་ལྟར་ན་ཡང་སོས་ཀྱི་ཡ་ཐོག་ནས་ཐིག་ནག་གི་ཡ་ཐོག་བར་ལ་དཔག་
ཚད་བཞི་སྟོང་དང་། ཡང་སོས་ཀྱི་འོག་གཞི་ནས་ཐིག་ནག་གི་ཡ་ཐོག་
བར་ལ་དཔག་ཚད་ཉིས་སྟོང་ཡིན་ནམ་སྙམ་ཡང་དཔྱད་པར་བྱའོ། །
དམྱལ་བ་དེ་དག་ཏུ་སྐྱེ་བའི་རྒྱུ་ནི།མདོ་ལས།ཕན་ཚུན་འཁོན་ལ་དགའ་
བ་དང༌། །སྐྱེས་བུ་གནོད་པ་བྱེད་པ་དག ། དམྱལ་བ་དག་གི་ལས་
རྣམས་ཀྱིས།།ཡང་སོས་དག་ཏུ་སྐྱེ་བར་འགྱུར། །སངས་རྒྱས་དགེ་
འདུན་རྣམས་དང་ནི། །ཕ་དང་མ་ལ་བརྙས་པ་དག ། ཐིག་ནག་
དག་ཏུ་སྐྱེ་འགྱུར་ཏེ། །སྡུག་བསྔལ་ཚོར་བ་མྱོང་བར་འགྱུར། །གཞན་
དག་གནས་ནས་སྤྲོད་བྱེད་ཅིང༌། །སྐྱེས་བུ་མཛའ་བོ་བྱེད་པ་དག །
ཐིག་ནག་དག་ཏུ་སྐྱེ་བར་འགྱུར། །ར་དང་ལུག་དང་མ་ཧེ་དང་། །
ཁྱིམ་བྱ་དང་ནི་ཕག་དག་དང་། །དེ་བཞིན་སྲོག་ཆགས་གཞན་གསོད་
པ། །བསྡུས་འཇོམས་དག་ཏུ་སྐྱེ་བར་འགྱུར། །ཆགས་དང་བྲལ་་་་་
497

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞིན་ངུ་འབོད་དུ། །ཡུན་རིང་དག་ཏུ་སྲེག་པར་འགྱུར། །སྒྱུ་དང་
ཚུལ་འཆོས་བྱེད་པ་དག ། འཇིགས་པའི་སྐད་དག་འདོན་པར་
འགྱུར། །གནོད་པ་སྣ་ཚོགས་བྱེད་པ་དང༌། །ཁྱིམ་དག་འབིགས་པར་
བྱེད་པ་དག ། འབར་ཞིང་བ་སྤུ་ལངས་པ་ཡི། །ངུ་འབོད་ཆེན་པོར་
སྲེག་པར་འགྱུར། །དགེ་སྦྱོང་དང་ནི་བྲམ་ཟེ་དང་། །དམ་པ་ཕ་དང་
མ་རྣམས་ལ། །རབ་ཏུ་གདུང་བར་བྱེད་པ་དག །རྟག་ཏུ་ཚ་བར་སྐྱེ་
བར་འགྱུར། །གང་ཞིག་འཕགས་པའི་བསྟན་པ་དང་། །ཆོས་ཀྱིས་
འཚོ་བའི་འཕགས་པ་ལ། །རབ་ཏུ་ཁྲོ་བར་བྱེད་པ་དང་། །སྡིག་ཅན་
ལོག་ལྟ་སྟོན་བྱེད་པ། །འབྲས་བུ་མགུལ་བ་གཅོད་པ་དང་། །ནས།
མནར་མེད་དག་ཏུ་སྐྱེ་བར་འགྱུར། །ཞེས་གསུངས་སོ། །འདི་དག་
མདོ་ལས་བར་སྐབས་བར་སྐབས་སུ་འབྱུང་ཡང་གོ་བདེ་བའི་ཕྱིར་
འདིར་དཀྱུས་ཐོག་གཅིག་ཏུ་དྲངས་སོ། །ཡོངས་སུ་གདུང་བ་དང་
བཅས་པ་དང་གདུང་བ་མེད་པར་བསྟན་པའི་མདོ་ལས་ཀྱང་། ཡང་
སོས་དང་ནི་ཐིག་ནག་དང༌། །བསྡུས་འཇོམས་ངུ་འབོད་གཉིས་དང་
ནི། ། ཚ་དང་རབ་ཏུ་ཚ་བ་དང་། །མནར་མེད་པ་ཞེས་བྱ་བ་སྟེ། །དེ་
ལྟར་དེ་དག་དམྱལ་བ་ནི། །བརྒྱད་ཅེས་བྱ་སྟེ་རྒལ་བར་དཀའ།།དྲག་
པོས་ལས་ཀྱིས་ཀུན་ཏུ་གང་། །རེ་རེ་ལ་ཡང་ལྷག་བཅུ་དྲུག །རྩིག་པ་
བཞི་དང་སྒོ་བཞི་དང་། །རྣམ་ཕྱེད་རིས་སུ་ཆད་པ་ཡིན། །ལྕགས་ཀྱི་
ར་བས་ཀུན་ནས་བསྐོར། །ལྕགས་དག་གིས་ནི་གང་བ་ཡིན། །དེ་དག་
ལྕགས་འབར་ས་གཞི་སྟེ། །འབར་བའི་མེ་དང་ལྡན་པ་ཡིན། །དཔག་
ཚད་སྟོང་ཕྲག་དུ་མར་ནི། །མེ་ལྕེ་དག་གིས་ཁྱབ་པར་གནས། །སེར་
སྣ་ཅན་རྣམས་འདུལ་བྱེད་པའི། །མེ་ལྕེའི་སྒྲ་ནི་བསྒྲུབ་པར་དཀའ། །
འཇོམས་ཤིང་བ་སྤུ་ལྡང་བ་དང༌། །འཇིགས་པར་བྱེད་ཅིང་སྡུག་་་་་
498

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བསྔལ་བྱེད། །ཡང་དག་སྡེམ་དང་དཀའ་ཐུབ་ཅན། །དྲང་སྲོང་་་་་
རྣམས་ལ་སྐུར་འདེབས་པ། །དེ་དག་སྤྱིའུ་ཚུགས་དག་ཏུ་ནི། །དམྱལ་
བར་ལྟུང་བ་དག་ཏུ་འགྱུར། །འཚེད་བཞིན་པ་ཡི་ཉ་བཞིན་དུ། །དེ་
དག་དྲག་པོས་འཇོམས་ཤིང་འཚེད། །མཚོན་གྱིས་བཅོམ་པའི་ཀླུ་་
བཞིན་དུ། །དེ་དག་རྟག་ཏུ་སྨྲེ་སྔགས་འདོན། །འདི་ལྟར་ཉེས་པར་
སྤྱོད་པ་རྣམས། །འོ་དོད་ཆེན་པོས་སྨྲེ་སྔགས་འདོན། །ཞེས་བཀའ་
སྩལ་ཏོ། །གྲང་བའི་དམྱལ་བ་དག་ནི།མདོ་ལས།ཁ་ནས་རྩུབ་པའི་ཚིག་
སྨྲ་ཞིང་། །ཉེས་པར་སྤྱད་པ་སྨྲ་བྱེད་ཅིང་། ། བདག་ཉིད་རབ་ཏུ་་་
འཇོམས་པར་བྱེད། །གང་ཞིག་སྨད་བྱ་བསྟོད་བྱེད་ཅིང་། །བསྟོད་བྱ་
སྨོད་པར་བྱེད་པ་དང་། །ཁ་ནས་འཐབ་ཅིང་རྩོད་པ་དག །བདེ་བ་
མྱོང་བར་མི་འགྱུར་རོ། །སྐད་ཅིག་ཙམ་གྱི་དུས་ཀྱིས་ཀྱང་། །རང་གི་
ནོར་དག་འཕྲོག་པར་བྱེད། ། གང་གི་དུས་ནི་མང་བོ་རུ། །བདེ་
གཤེགས་ཡིད་རབ་སྤོང་བྱེད་པ། །ཆུ་བུར་རྡོལ་དུ་སྟོང་ཕྲག་བརྒྱ། །ཆུ་
བུར་ཅན་དུ་སུམ་ཅུ་དྲུག ། ཞེས་སོགས་གསུངས་ལ། རྟེན་གསུམ་གྱི་
ན་བཟའ་བཤུས་པ་དང་ཆོས་འཆད་པའི་འདུ་ཁང་བཤིག་པ་དང་ཕ་
མ་དང་སྡུག་བསྔལ་བའི་གོས་བཤུས་པ་སོགས་ཀྱང་གྲང་དམྱལ་དུ་སྐྱེ་
བའི་རྒྱུར་གསུངས་སོ། །ཡི་དྭགས་ཀྱང་མདོ་ལས། མཆུ་དང་མགྲིན་པ་
བསྐམས་ཤིང་ཤིན་ཏུ་སྡུག་བསྔལ་བ། །ལུས་ནི་བྲག་གི་རི་ལྟར་ཆེ་ཞིང་
མཐོ། །རང་གི་སྐྲ་ཡིས་གཡོགས་ཤིང་རྣམ་པར་བསྒྲིབས། །ཤིན་ཏུ་
རིད་ཅིང་ཁ་ནི་ཁབ་མིག་ཙམ། །གཅེར་བུ་རང་གི་སྐྲ་ཡིས་རྣམ་པར་
བསྒྲིབས། །རུས་པའི་འཁྲུལ་འཁོར་ཤིན་ཏུ་མཐོ་བ་སྟེ། །སྨྲེ་སྔགས་
འདོན་ཅིང་ལག་ན་པ་ལ་ཐོགས། །དེ་དག་བཀྲེས་སྐོམ་སྡུག་བསྔལ་
གྱིས་གདུངས་ཤིང༌། །སློང་བའི་སྒྲ་འབྱིན་ཚོར་བ་སྡུག་བསྔལ་མྱོང་། །
499

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སེར་སྣ་བསྟེན་ཅིང་ཕན་ཚུན་ཕྲག་དོག་གི ། ལས་ཀྱི་འབྲས་བུར་ཡི་
དྭགས་འཇིག་རྟེན་སྐྱེ། །ཞེས་གསུངས་སོ། །གནས་ནི་འཛམ་གླིང་གི་
འོག་དཔག་ཚད་ལྔ་བརྒྱ་འདས་པ་ན་ཡི་དྭགས་ཀྱི་གྲོང་ཁྱེར་སེར་སྐྱ་
ཞེས་བྱ་བ་ཡོད་ཅིང་དེ་ན་ཡི་དྭགས་ཀྱི་གཙོ་བོ་ཆོས་ཀྱི་རྒྱལ་བོ་གཤིན་རྗེ་
ཞེས་བྱ་བ་འཕེན་བྱེད་མི་དགེ་བས་འཕངས་ཤིང་རྫོགས་བྱེད་དགེ་བའི་
ལས་ཀྱིས་བྱས་པ་ལྷའི་དཔལ་ལྟ་བུ་མྱོང་བ་ཞིག་ཡོད་ལ། དེའི་འཁོར་དུ་
ཡི་དྭགས་ཀྱི་རིགས་སུམ་ཅུ་རྩ་དྲུག་སོགས་ཡོད་པར་དྲན་པ་ཉེར་་་་
བཞག་ལས་གསུངས་པ་སོགས་མངོན་པའི་རྒྱན་དུ་གསལ་ལོ།ཉི་ཚེ་བའི་
དམྱལ་བ་དང་ཡི་དྭགས་ཁ་འཐོར་བ་ནི་གནས་ལ་ངེས་པ་མེད་པས་མི་
ཡུལ་ན་ཡང་ཡོད་དོ། །ལྷ་མ་ཡིན་གྱི་གནས་ནི་རི་རབ་ཀྱི་ཆུ་མཚམས་
མན་ཆད་ན་ཡོད་པར་བཤད་ལ། དེ་དག་གི་དཔལ་འབྱོར་ནི་གདགས་
པ་ལས།སྲུང་མ་ལྷ་ཡི་གྲོང་ཁྱེར་སྲང་དང་རྣམ་རྒྱལ་བྱེད། །ཆོས་བཟང་
རྒྱུ་བའི་ལམ་དང་འོབས་དང་སྐྱེད་མོས་ཚལ། །ས་གཞི་དང་ནི་ཡོངས་
འདུ་རྡོ་དང་གླང་ཆེན་རྣམས། །ལྷ་མ་ཡིན་རྣམས་ཀྱི་ཡང་དེ་དང་འདྲ་
བར་ཡོད། །ཅེས་ལྷའི་དབང་བོའི་དཔལ་འབྱོར་ལ་འགྲན་པར་བྱེད་
པ་ཡོད་པར་བཤད་དོ།།ནམ་ཕྱེད་ཉི་མ་ནུབ་པ་དང་། །ཉི་མ་ཕྱེད་
དང་འཆར་དུས་གཅིག །ཞེས་བྱུང་།དེ་ཡང་།རང་འགྲེལ་ལས།གང་
གི་ཚེ་བྱང་གི་སྒྲ་མི་སྙན་དུ་ནམ་ཕྱེད་པ་དེའི་ཚེ་ཤར་གྱི་ལུས་འཕགས་སུ་
ནི་ཉི་མ་ནུབ་བོ། །འཛམ་བུའི་གླིང་དུ་ཉི་མ་ཕྱེད་དོ། །བ་ལང་སྤྱོད་དུ་
ནི་ཉི་མ་ཤར་ཏེ།དེ་བཞིན་དུ་གཞན་དག་ལ་ཡང་སྦྱར་བར་བྱའོ། །ཞེས་
གསུངས་སོ། །འདི་ལ་མཆིམས་འཇམ་དཔལ་དབྱངས་ཀྱིས།སའི་སྟོད་
འགྲེལ་ལས་གང་གི་ཚེ་ཉིན་ཞག་མཉམ་པའི་ཚེ་ན་དེ་ལྟར་བགྲང་གི་
གཞན་ན་ནི་ཆ་ཡོད་པར་བལྟའོ་ཞེས་འབྱུང་བས། ཉིན་མཚན་མཉམ་
- 500

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་དབང་དུ་བྱས་ཀྱི་མི་མཉམ་པའི་དུས་སུ་ནི་དེ་ལྟར་ངེས་པ་མེད་
པའི་ཕྱིར་རོ། །ཞེས་གསུངས་སོ། །དབྱར་གྱི་ཟླ་བ་གཉིས་པ་ཡི། །
ཞེས་སོགས་བྱུང་། དབྱར་ཟླ་གཉིས་པ་ནི། ཁྲུམས་ཟླ་བ་དང་། དགུན་ཟླ་
བཞི་བ་ནི་དབོ་ཟླ་ཡིན་ཞིང་དུས་ཚིགས་ལ་དབྱར་དགུན་དཔྱིད་གསུམ་
དུ་ཕྱེ་ནས་དགུན་གྱི་དང་བོ་བཅུ་བའི་བཅུ་དྲུག་ནས་བརྩིས་དགོས་
ཤིང་། དེ་ཡང་ཧོར་ཟླ་བཅུ་བའི་བཅུ་དྲུག་ནས་གཉིས་པའི་བཅོ་ལྔའི་
བར་ལ་རིམ་པ་བཞིན་མགོ རྒྱལ། མཆུ། དབོ་སྟེ་དགུན་གྱི་ཟླ་བ་བཞི།
ཧོར་ཟླ་གཉིས་པའི་བཅུ་དྲུག་ནས་དྲུག་པའི་བཅོ་ལྔའི་བར་ལ་རིམ་པ་
བཞིན་ནག་པ།ས་ག སྣྲོན།ཆུ་སྟོད་ཟླ་བ་སྟེ་དཔྱིད་ཟླ་བཞི།དྲུག་པའི་
བཅུ་དྲུག་ནས་བཅུ་བའི་བཅོ་ལྔའི་བར་ལ་གྲོ་ཞུན།ཁྲུམས།ཐ་སྐར།སྨིན་
དྲུག་སྟེ་དབྱར་ཟླ་བཞིའོ། །དེའི་ཕྱིར་དྲུག་པའི་བཅུ་དྲུག་ནས་བདུན་
པའི་བཅོ་ལྔའི་བར་ལ་གྲོ་ཞུན་ཟླ་བ་སྟེ་དབྱར་ཟླ་དང་བོ་ཡིན་ཞིང་
བདུན་པའི་བཅུ་དྲུག་ནས་བརྒྱད་པའི་བཅོ་ལྔའི་བར་ཁྲུམས་ཟླ་སྟེ་
དབྱར་ཟླ་གཉིས་པ་ཡིན་པས་དེའི་ཕྱོགས་ཕྱི་མའི་ཡར་ངོ་ཧོར་ཟླ་་་་
བརྒྱད་པའི་ཚེས་བརྒྱད་ལ་སྟོན་ཉིན་མཚན་མཉམ་ཞིང་དེའི་ཕྱི་ཉིན་
ཚེས་དགུ་ནས་མཚན་མོ་ཐང་གཅིག་གིས་རིང་བ་དང་། ཉིན་མོ་ཐང་
གཅིག་གིས་ཐུང་ངུར་འགྱུར་ལ། དགུན་ཟླ་བཞི་བ་ནི་དབོ་ཟླ་བ་སྟེ་ཧོར་
ཟླ་དང་བོའི་བཅུ་དྲུག་ནས་གཉིས་པའི་བཅོ་ལྔའི་བར་ཡིན་ཞིང་དེའི་
ཕྱོགས་ཕྱི་མ་གཉིས་པའི་ཡར་ངོ་ཚེས་བརྒྱད་ལ་དཔྱིད་ཉིན་མཚན་
མཉམ་ལ་དེའི་ཕྱི་ཉིན་ཚེས་དགུ་ནས་ཉིན་མོ་ཐང་གཅིག་གིས་རིང་བ་
དང་མཚན་མོ་ཐང་གཅིག་གིས་ཐུང་ངུར་འགྱུར་ཏེ། རང་འགྲེལ་ལས།
དབྱར་རྣམས་ཀྱི་ཟླ་བ་གཉིས་པ་སྟོན་ཟླ་ར་བའི་ཡར་གྱི་ངོའི་ཚེས་དགུ་
ནས་མཚན་མོ་རིང་ངོ་། །ཞེས་དང་དེ་བཞིན་དུ་དགུན་རྣམས་ཀྱི་ཟླ་བ་
501 ----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཞི་བའི་ཐ་མའི་ཚེས་དགུ་ནས་ཐུང་ངུར་འགྱུར་ཞེས་བྱ་བར་སྦྱར་ཏེ།
དཔྱིད་ཟླ་ར་བའི་ཡར་གྱི་ངོའི་ཚེས་དགུ་ནས་སོ། །ཞེས་གསུངས་པའི་
ཕྱིར། སྐར་མའི་མིང་ཅན་གྱི་དགུན་ཟླ་བའི་མགོ་བཅུ་བའི་བཅུ་དྲུག་
ནས་འཛིན་ཀྱང་དེ་ཁོ་ནར་མ་ངེས་ཏེ། གཞི་གསུམ་ཆོ་ག་ལས། དེ་ཡང་
སྟོན་ཟླ་ཐ་ཆུང་ནི་ཧོར་ཟླ་བཅུ་བའི་ཡར་ངོའི་ཚེས་གཅིག་ནས་གནམ་
སྟོང་གི་བར་ཡིན་ནོ། །ར་བ་ཐ་ཆུང་གཞན་རྣམས་ཀྱང་དེས་རིགས་པ་
བསྒྲེས་ལ་ཤེས་པར་བྱའོ། །སྤྱིར་ལོ་གཅིག་གི་ཟླ་བ་བཅུ་གཉིས་པོ་
ཐམས་ཅད་སྐར་མའི་དབང་གིས་མར་ངོ་སྔོན་འགྲོ་ཡིན་ཏེ། ལོ་དྲི་བར།
རྒྱལ་དང་དབོ་དང་ས་ག་ཅན། །ཆུ་སྟོད་ཁྲུམས་སྨད་སྨིན་དྲུག་ཅན། །
འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་བཅུ་བཞི་བ། །
ཞེས་པས་སོ། །ར་བ་ཐ་ཆུང་གི་དབང་གིས་ཡར་ངོ་སྔོན་འགྲོ་ཡིན་ཏེ
མདོ་རྩའི་རྒྱ་ཆེར་འགྲེལ་དང་བམ་པོ་ལྔ་བཅུ་བར། ར་བ་ཐ་ཆུང་གི་
དབང་དུ་བྱས་པའི་གསོ་སྦྱོང་མི་ཐུབ་པ་ངོས་འཛིན་པའི་སྐབས་སུ་
དབྱར་དགུན་འབྲིང་ཐུབ། སྟོན་དཔྱིད་ཀྱི་འབྲིང་མི་ཐུབ་པར་གསུངས་
པའི་ཕྱིར་རོ། །ཞེས་གསུངས་པས་སོ། །མངོན་པའི་རྒྱན་ལས་དབྱར་
དགུན་གྱི་ཉི་མའི་ལྡོག་པ་དང་སྦྱར་ནས་གསུངས་ལ། དེ་ལྟར་ན་ཁྲུམས་
ཟླ་སྟེ་ཧོར་ཟླ་བདུན་པའི་བཅུ་དྲུག་ནས་བརྒྱད་པའི་བཅོ་ལྔའི་བར་ལ་
དགུན་ཟླ་དང་བོར་བྱེད་དགོས་ཏེ། སྣྲོན་གྱི་ཡར་ངོའི་ཚེས་དགུའམ་ལྔ་
བའི་ཚེས་དགུ་ནི་དབྱར་ཟླ་གཉིས་པའི་ཡར་ངོའི་ཚེས་དགུ་དང་། མགོ་
ཟླ་བའི་ཚེས་དགུའམ་བཅུ་གཅིག་པའི་ཡར་ངོའི་ཚེས་དགུ་ནི་དགུན་ཟླ་
བཞི་བའི་ཡར་ངོའི་ཚེས་དགུ་ལ་བྱེད་དགོས་པའི་ཕྱིར་རོ། །འོ་ན་་
མངོན་པའི་རྒྱན་ལས།དགུན་རྒྱལ་དང་དབྱར་ཆུ་སྟོད་ལ་ལྡོག་པ་མངོན་
སུམ་གྱིས་གྲུབ་པ་དང་འགལ་བའི་ཕྱིར་རོ། །ཞེས་འབྱུང་བ་ཅི་ཞེ་ན།དེ་
502

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ནི་ཧོར་ཟླ་བཅུ་བ་ལ་མགོ་དང་།བཅུ་གཅིག་པ་ལ་རྒྱལ་དང་།ལྔ་བ་ལ་ཆུ་
སྟོད་ཀྱི་ཟླ་བ་ཞེས་མིང་བཏགས་པ་ཡིན་པས་སྐྱོན་མེད་དེ། རྒྱ་ནག་གི་
རྩིས་དང་སྐར་མའི་བསྟན་བཅོས་རྣམས་དང་གསོ་བ་རིག་པའི་གཞུང་
དང་འཇིག་རྟེན་གྲགས་ཚོད་ལ་ཧོར་ཟླ་གསུམ་པ་དང་བཞི་བ་ལ་རིམ་
པ་བཞིན་ནག་པ་དང་ས་ག་ཟླ་བ་ཟེར་བ་བཞིན་ཡིན་པའི་ཕྱིར། གཞན་
དུ་ན་ཧོར་ཟླ་དྲུག་པ་དང་བཅུ་གཉིས་པའི་ཡར་ངོའི་ཚེས་དགུ་ལ་ཉི་མ་
ལྡོག་པར་ཐལ་བས་སོ། །རང་འགྲེལ་གྱི་འགྱུར་འགའ་ཞིག་དང་་་
འདུས་བཟང་མ་གཉིས་ཆར་ལས། དབྱར་ཟླ་ཐ་ཆུང་ཡར་གྱི་ངོའི་ཚེས་
དགུ་ནས་མཚན་མོ་རིང་ངོ་།། །ཞེས་དང༌། དགུན་ཟླ་ཐ་ཆུང་ཡར་གྱི་
ངོའི་ཚེས་དགུ་ནས་སོ། །ཞེས་འབྱུང་ལ། འདི་ལ་བུ་སྟོན་ཐམས་ཅད་
མཁྱེན་པའི་ལས་བརྒྱ་རྩ་གཅིག་གི་རྣམ་བཤད་ལས། དེ་ལ་རང་འགྲེལ་
དང་འདུས་བཟང་མར། དབྱར་གྱི་གཉིས་པ་དབྱར་ཟླ་ཐ་ཆུང་དང་
དགུན་གྱི་བཞི་བ་དགུན་ཟླ་ཐ་ཆུང་དུ་བྱས་པ་འགྱུར་ནོར་བ་ཡིན་ཏེ།
ཞེས་གསུངས་སོ། །འོན་ཀྱང་རྒྱལ་སྲས་མ་ལས། དབྱར་གྱི་ཟླ་བ་གཉིས་
པ་ཡི། །ཐ་མའི་ཚེས་དགུ་ནས་མཚན་རིང་། །ཞེས་བྱ་བ་ནི། དབྱར་གྱི་
ཟླ་བ་ནི་དབྱར་ཟླ་ཐ་ཆུང་ནས་སྟོན་ཟླ་ཐ་ཆུང་གི་བར་བཞི་ཡིན་ལ། ཟླ་
བ་ཐམས་ཅད་ཀྱི་མར་གྱི་ངོ་སྔ་སྟེ། དེ་ལ་དབྱར་ཟླ་ཐ་ཆུང་ཡར་གྱི་ངོའི་
ཚེས་དགུ་ནས་མཚན་མོ་རིང་བར་འགྱུར་རོ། །དགུན་རྣམས་ཀྱི་ནི་
བཞི་བ་ལ། །ཐུང་ངུར་འགྱུར་རོ། །ཞེས་པ་ནི། དགུན་གྱི་ཟླ་བ་ནི་སྟོན་
ཟླ་ཐ་ཆུང་ཉ་ནས་དཔྱིད་ར་བའི་ཉའི་བར་ཡིན་ཏེ།དེ་ལས་དགུན་ཟླ་ཐ་
ཆུང་ཡར་གྱི་ངོའི་ཚེས་དགུ་ནས་མཚན་མོ་ཐུང་ངུར་འགྱུར་རོ། །ཞེས་
དང་།ཕྱོགས་གླང་གི་འགྲེལ་བ་གནད་སྒྲོན་ལས་ཀྱང་།དབྱར་ཟླ་ཐ་ཆུང་
ཡར་གྱི་ངོའི་ཚེས་དགུ་ནས་མཚན་མོ་རིང་ངོ་། །དགུན་ཟླ་ཐ་ཆུང་གི་
503

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཕྱོགས་གཉིས་པའི་ཚེས་དགུ་ནས་སོ། །ཞེས་གསུངས་པས་དཔྱད་པར་
བྱའོ། །ཉི་མ་དང་ནི་ཉེ་བ་ལས། །ཞེས་བྱུང་། ཟླ་བའི་དཀར་ཆ་འཕེལ་
བ་དང་འགྲིབ་པ་ནི་ཉི་མའི་དཀྱིལ་འཁོར་དང་ཉེ་རིང་གི་དབང་གིས་
ཡིན་ཏེ། གང་གི་ཚེ་ཉི་མ་ནུབ་ཀྱི་རི་བོ་དང་ཟླ་བ་ཤར་གྱི་རི་བོའི་རྩེར་
གནས་པ་དེའི་ཚེ་ཟླ་བའི་དཀྱིལ་འཁོར་ཉ་གང་བ་མངོན་སུམ་གྱིས་
གྲུབ་པའི་ཕྱིར། སྐབས་འདིར་ཁ་ཅིག ཉི་མ་དང་ནི་ཉེ་བ་ལས། །
རང་གི་གྲིབ་མས་འགྲིབ་པར་སྣང༌། །ཞེས་པ་གདགས་པའི་རྗེས་་་་
འབྲང་གི་མངོན་པ་བའི་ལུགས་ཡིན་གྱི་སློབ་དཔོན་གྱི་རང་ལུགས་མ་
ཡིན་ཟེར།དུས་འཁོར་ལས་ཀྱང་།རིམ་པ་ཇི་ལྟར་ཟླ་བ་ཤར། །ཆ་རྣམས་
ཀྱིས་ནི་རྫོགས་པར་འགྱུར། །འཕེལ་འགྲིབ་གྲིབ་མའི་དབང་གིས་་་
ཏེ། །ཞེས་མཛོད་དང་མཐུན་པར་གསུངས་ཤིང་། རང་གི་གྲིབ་མས་
འགྲིབ་པར་སྣང་ཞེས་པ་གཞན་ལུགས་ཡིན་ན་སློབ་དཔོན་རང་གི་
ལུགས་ལ་ཟླ་བའི་འཕེལ་འགྲིབ་རྒྱུ་ཅི་ཞིག་གི་དབང་ཡིན་པ་སྨྲ་དགོས་
སོ། །བྱང་ཤར་མཚམས་ན་ཡོངས་འདུ་སྟེ། །ལྷོ་ནུབ་མཚམས་ན་ཆོས་
བཟང་ངོ་། །ཞེས་བྱུང་། རང་འགྲེལ་ལས། ཤིང་ཡོངས་འདུ་ས་བརྟོལ་
ཞེས་བྱ་བ་སུམ་ཅུ་རྩ་གསུམ་པའི་ལྷ་རྣམས་ཀྱི་འདོད་པའི་དགའ་བ་
མཆོག་གི་གཞིས་ཞིག་ཡོད་དེ། དེའི་རྩ་བ་ནི་དཔག་ཚད་ལྔ་ཟུག་གོ།
གནམ་འཕང་དུ་ནི་དཔག་ཚད་བརྒྱར་འཕགས་སོ། །ཡལ་ག་དང་།
འདབ་མ་དང་། ལོ་མ་ནི་དཔག་ཚད་ལྔ་བཅུར་ཁྱབ་པར་གནས་སོ། །
དེའི་མེ་ཏོག་དང་འདབ་མ་ཐམས་ཅད་རྒྱས་པའི་དྲི་ངད་རྫི་ཕྱོགས་སུ་
ནི་དཔག་ཚད་བརྒྱར་ལྡང་ངོ༌། །རྫི་ཕྱོགས་མ་ཡིན་པར་ནི་དཔག་ཚད་
ལྔ་བཅུར་ལྡང་ངོ་། །ཞེས་གསུངས་སོ། །དེ་ལྟར་ན་ཡོངས་འདུའི་མདོ་
ལས།ཀུན་དགའ་བོ་དེ་དེ་བཞིན་ཏེ།དྲིའི་རིགས་གསུམ་པོ་འདི་དག་ནི་
མ་504

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྫི་ཕྱོགས་སུ་འགྲོ་ཞིང་རྫི་ཕྱོགས་མ་ཡིན་པར་མི་འགྲོ་སྟེ། གསུམ་གང་ཞེ་
ན།རྩ་བའི་དྲི་དང་།སྡོང་བུའི་དྲི་དང་། མེ་ཏོག་གི་དྲིའོ། །ཞེས་པ་ནས།
མེ་ཏོག་དྲི་ནི་རྫི་ཕྱོགས་མིན་མི་འགྲོ ། རྩ་བའམ་རྒྱ་སྤོས་ཙན་དན་
ཡང་མ་ཡིན། །མཁས་རྣམས་དྲི་ནི་རྫི་ཕྱོགས་མིན་འགྲོ་སྟེ། །སྐྱེས་བུ་
དམ་པ་ཕྱོགས་བཅུ་ཀུན་ཏུ་འགྲོ ། ཨ་ཀ་རུ་དང་ཙན་དན་དང་། །
ཨུཏྤལ་དང་བཅས་གསེར་མེ་ཏོག ། དྲི་རིགས་དེ་དག་རྣམས་ལས་
ནི། །ཚུལ་ཁྲིམས་དྲི་མཆོག་བླ་ན་མེད། །ཨ་ཀ་རུ་དང་ཙན་དན་གྱི། །
དྲི་ནི་ཅུང་ཟད་ཙམ་ཡིན་ཏེ། །གང་ཞིག་ཚུལ་ཁྲིམས་ལྡན་པའི་དྲི། །
འདི་དང་ལྷར་བཅས་གྲགས་པར་འགྱུར་ཞེས་འབྱུང་བ་ཅི་ཞེ་ན། དེ་ནི་
མིའི་མེ་ཏོག་གི་དྲི་རྫི་ཕྱོགས་མ་ཡིན་པར་མི་འགྲོ་བའི་དོན་ཡིན་པར་
བཤད་དོ། །ཤིང་འདི་ལས་སུམ་ཅུ་རྩ་གསུམ་པའི་ལྷ་རྣམས་ཀྱི་དགོས་
འདོད་ཐམས་ཅད་འབྱུང་ཞིང་ཤིང་དྲུང་ན་ཝ་བ་དཀར་པོ་ལྟ་བུའི་རྡོ་
ལེབ་གྲུ་བཞི་བ་མཐའ་བསྐོར་དུ་དཔག་ཚད་ཉིས་བརྒྱ་ཡོད་པ་དེའི་
དབུས་སུ་བརྒྱ་བྱིན་གྱི་སེང་གེའི་ཁྲི་བཤམས་ཤིང་དེར་བརྒྱ་བྱིན་འཁོར་
དང་བཅས་པས་དབྱར་ཟླ་བ་བཞིར་འདོད་པའི་ཡོན་ཏན་ལ་ལོངས་
སྤྱོད་པར་གསུངས་སོ། །བདག་གིས་མཐོང་བའི་ཡོངས་འདུའི་མདོ་
ལས། ཡོངས་འདུ་ས་བརྟོལ་དེའི་རྩ་བ་དཔག་ཚད་ལྔ་ས་ལ་ཟུག་ཅིང་
ཞེས་འབྱུང་ལ། མཆིམས་འཇམ་པའི་དབྱངས་ཀྱིས་གཟིགས་པའི་རང་
འགྲེལ་དང་ས་སྡེ་ལས་ཀྱང་དེ་ལྟར་འབྱུང་བར་མངོན་ནོ། །ཆོས་་་
བཟང་ལྷའི་འདུན་ས་ནི་སུམ་ཅུ་རྩ་གསུམ་པའི་ལྷ་རྣམས་འདུས་ནས་
ལྷ་དང་མི་རྣམས་ཀྱི་དོན་དང་ཆོས་དང་ཆོས་མ་ཡིན་པའི་བྱ་བ་དུ་མའི་
གྲོས་མོལ་བྱ་བའི་གནས་ཡིན་ལ། མཐའ་སྐོར་དུ་དཔག་ཚད་དགུ་བརྒྱ་
ཡོད་པ་དབུས་སུ་བཻཌཱུརྱའི་ཀ་བ་ཟུར་བརྒྱད་པ་ཅན་དེའི་དྲུང་ན་ལྷའི་
505

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དབང་བོའི་གསེར་གྱི་ཁྲི་དང་དེའི་མཐར་ཉེ་དབང་སོ་གཉིས་ཀྱི་ཁྲི་
བཤམས་ཤིང་། དེར་སུམ་ཅུ་རྩ་གསུམ་པ་རྣམས་ཀྱི་སྲུང་མ་རྒྱལ་བོ་ཆེན་
པོ་བཞི་གཡོག་དང་བཅས་པ་ཚེས་བརྒྱད་དང་བཅུ་བཞི་བཅོ་ལྔ་ལ་
འཇིག་རྟེན་ཐམས་ཅད་ཉུལ་ཞིང་འཇིག་རྟེན་པ་རྣམས་དགེ་བ་བྱེད་པ་
མཐོང་ན་གནས་དེར་བསྒྲགས་ཤིང་ལྷ་རྣམས་ཀྱིས་རྗེས་སུ་ཡི་རངས་
པར་བྱེད་དོ། །མི་དགེ་བ་བྱེད་པ་མཐོང་ན་ཡང་དེ་ལྟར་བསྒྲགས་ཤིང་
སྨོད་པར་བྱེད་དོ། །ཚེས་བརྒྱད་དང་བཅུ་བཞི་དང་བཅོ་ལྔ་ལ་ཤེཪ་
ཕྱིན་མཉན་པ་སོགས་ལ་བསོད་ནམས་ལྷག་པར་ཆེ་བའི་རྒྱུ་མཚན་ཡང་
འདི་ཡིན་པར་རྒྱན་སྣང་ལས་གསུངས་སོ། །དེ་སྟོང་ལ་ནི་སྟོང་གསུམ་
མོ། །མཉམ་དུ་འཇིག་ཅིང་འབྱུང་བ་ཡིན། །ཞེས་བྱུང་།མདོ་ལས།སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་ཞེ་ན། ཉི་མ་སྟོང་
དང་། ཟླ་བ་སྟོང་དང་། རི་རབ་སྟོང་དང་། ཤར་གྱི་ལུས་འཕགས་སྟོང་
དང་།ནུབ་ཀྱི་བ་ལང་སྤྱོད་སྟོང་དང་།བྱང་གི་སྒྲ་མི་སྙན་སྟོང་དང་།ལྷོའི་
འཛམ་བུའི་གླིང་སྟོང་དང་། རྒྱལ་བོ་ཆེན་པོ་བཞི་སྟོང་དང་། སུམ་ཅུ་རྩ་
གསུམ་སྟོང་དང་། འཐབ་བྲལ་དང་། དགའ་ལྡན་དང་། འཕྲུལ་དགའ་
དང་།གཞན་འཕྲུལ་དབང་བྱེད་དང་།ཚངས་པའི་འཇིག་རྟེན་གྱི་ཁམས་
སྟོང་རྣམས་ལ་ནི་སྟོང་སྤྱི་ཕུད་ཀྱི་འཇིག་རྟེན་གྱི་ཁམས་ཞེས་བྱ་ལ། དགེ་
སློང་དག་གང་སྟོང་སྤྱི་ཕུད་ཀྱི་འཇིག་རྟེན་གྱི་ཁམས་སྟོང་ལ་ནི་སྟོང་
གཉིས་པ་བར་མའི་འཇིག་རྟེན་གྱི་ཁམས་ཞེས་བྱ་ལ། གང་སྟོང་གཉིས་
པ་བར་མའི་འཇིག་རྟེན་གྱི་ཁམས་སྟོང་ལ་ནི་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ཞེས་བྱའོ། །ཞེས་གསུངས་སོ། །དེ་ལྟར་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཅིག་ན་གླིང་བཞི་
བའི་འཇིག་རྟེན་བྱེ་བ་ཕྲག་བརྒྱ་ནས་ཚངས་པའི་འཇིག་རྟེན་བྱེ་བ་
506

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཕྲག་བརྒྱའི་བར་ཡོད་ལ། གླིང་བཞི་བ་བྱེ་བ་ཕྲག་བརྒྱའི་འོག་གཞིའི་
རླུང་དཀྱིལ་གཅིག་ཡིན་ཀྱང་ཆུ་དཀྱིལ་དང་གསེར་དཀྱིལ་ནི་གླིང་བཞི་
བའི་འཇིག་རྟེན་གྱི་གྲངས་དང་མཉམ་པའི་བྱེ་བ་ཕྲག་བརྒྱ་ཡོད་དེ
གང་སྤེལ་ལས།ཆུ་དང་གསེར་གྱི་དཀྱིལ་འཁོར་བྱེ་བ་ཕྲག་བརྒྱར་གནས་
སོ། །ཞེས་གསུངས་པའི་ཕྱིར། དེའི་ཕྱིར་སྟོང་གསུམ་ལྕགས་རི་གཅིག་
གིས་བསྐོར་ན་མི་རུང་སྟེ། རླུང་དཀྱིལ་གཅིག་གི་སྟེང་དུ་ཆུ་དང་གསེར་
གྱི་དཀྱིལ་འཁོར་བྱེ་བ་ཕྲག་བརྒྱ་སྣུམ་གྱི་ཐིག་པ་ལྟར་གནས་པས་་་་
འདབས་ཆགས་པར་མེད་པའི་ཕྱིར་རོ། །རྒྱན་སྣང་ལས། དེ་སྟོང་ལ་ནི་
སྟོང་གསུམ་མོ། །འཇིག་རྟེན་ཁམས་ནི་བླ་ན་མེད། །ཁོར་ཡུག་ཆེན་
པོས་ཡོངས་སུ་བསྐོར། །མཉམ་དུ་འཇིག་ཅིང་འབྱུང་བ་ཡིན། །ཞེས་
འབྱུང་བ་ནི་སློབ་དཔོན་སེང་གེ་བཟང་བོ་རང་གིས་ཚིག་རྐང་དེ་་་་
གཉིས་བསྣན་ཏེ་ས་སྡེ་ལྟར་ཕར་ཕྱིན་རང་ལུགས་ཀྱི་འཇིག་རྟེན་གྱི་
རྣམ་གཞག་སྟོན་བྱེད་དུ་ཁ་བསྒྱུར་ནས་གསུངས་པ་ཡིན་གྱི། མཛོད་རྩ་
བའི་གཞུང་ཚིག་དྲངས་པ་མིན་ལ།རྒྱན་སྣང་ལས་འདི་འདྲ་གཞན་ཡང་
འགའ་ཞིག་འབྱུང་ངོ་། །ཕལ་ཆེན་ལས།གཞི་དང་སྙིང་བོ་མེ་ཏོག་གིས་
བརྒྱན་པའི་འཇིག་རྟེན་ནི་སངས་རྒྱས་རྣམ་པར་སྣང་མཛད་ཀྱི་ཕྱག་
མཐིལ་གྱི་ནོར་བུ་རིན་པོ་ཆེའི་ནང་ན་རྣམ་པར་ཤེས་པའི་ཁམས་དང་
ཆོས་ཀྱི་དབྱིངས་དང་ནམ་མཁའ་དང་མེ་དང་ཆུ་དང་སའི་ཁམས་རྒྱ་
མཚོ་དང་མེ་ཏོག་ཚད་མེད་པ་དང་ཕྱག་མཐིལ་གྱི་རྒྱུད་ལ་སོགས་པ་
འཇིག་རྟེན་གྱི་ཁམས་མིང་ཅན་ཉི་ཤུ་རྩ་ལྔ་ཡོད་པའི་བཅུ་གསུམ་པ་
ཡིན་པར་གསུངས་ལ།དེ་ཡང་སྔར་བཤད་པའི་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་བྱེ་བ་ཕྲག་བརྒྱ་ལ་རབ་འབྱམས་རྒྱ་མཚོའི་
མཚམས་སྦྱོར་གཅིགརབ་འབྱམས་རྒྱ་མཚོའི་མཚམས་སྦྱོར་བྱེ་བ་ཕྲག་
507

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བརྒྱ་ལ་རབ་འབྱམས་རྒྱ་མཚོའི་རྒྱུད་དང་བོ། རབ་འབྱམས་རྒྱ་མཚོའི་
རྒྱུད་དང་བོ་བྱེ་བ་ཕྲག་བརྒྱ་ལ་རབ་འབྱམས་རྒྱ་མཚོའི་རྒྱུད་གཉིས་པ།
རྒྱུད་གཉིས་པ་བྱེ་བ་ཕྲག་བརྒྱ་ལ་གཞི་དང་སྙིང་བོ་མེ་ཏོག་གིས་བརྒྱན་
པའི་མི་མཇེད་འཇིག་རྟེན་གྱི་ཁམས་ཞེས་ཟེར་ཞིང་མི་མཇེད་འཇིག་
རྟེན་དེ་ནི་མཆོག་གི་སྤྲུལ་སྐུ་གཅིག་གི་འདུལ་ཞིང་ཡིན་ནོ་ཞེས་གོང་མ་
བས་འདོད་དོ། །མི་རྣམས་ཀྱི་ལོ་ལྔ་བཅུ་ལ། །འདོད་པ་དག་གི་ལྷ་
རྣམས་ལས། །འོག་མ་དག་གི་ཉིན་ཞག་གཅིག ། དེས་ན་ཚེ་ལོ་ལྔ་
བརྒྱའོ། །གོང་མ་གཉིས་ཀ་ཉིས་འགྱུར་རོ། །ཞེས་བྱུང་། དེ་ཡང་མདོ་
ལས། དགེ་སློང་དག་གང་མི་རྣམས་ཀྱི་ཚེ་ལོ་ལྔ་བཅུ་གང་ཡིན་པ་དེ་ནི་
རྒྱལ་བོ་ཆེན་པོ་བཞི་རྣམས་ཀྱི་ཉིན་ཞག་གཅིག་ཡིན་ལ། དེས་ན་ཉིན་
ཞག་སུམ་ཅུ་ལ་ཟླ་བ་གཅིག་ཟླ་བ་བཅུ་གཉིས་ལ་ལོ་འཁོར་གཅིག་ཡིན་
ལ།དེས་ལྷའི་ལོ་ལྔ་བརྒྱ་ནི་རྒྱལ་བོ་ཆེན་པོ་བཞིའི་ལྷ་རྣམས་ཀྱི་ཚེའི་ཚད་
ཡིན་ནོ། །མི་རྣམས་ཀྱི་ལོའི་གྲངས་སུ་བརྩིས་ན་ལོ་སྟོང་དགུ་བཅུར་
འགྱུར་ཏེ། དུས་མ་ཡིན་པར་འཆི་བ་ནི་ཡོད་དོ། །དེ་ནི་དམྱལ་བ་ཆེན་
པོ་ཡང་སོས་ཀྱི་ཉིན་ཞག་གཅིག་ཡིན་ལ།དེས་ན་ཉིན་ཞག་སུམ་ཅུ་ལ་ཟླ་
བ་གཅིག ཟླ་བ་བཅུ་གཉིས་ལ་ལོ་འཁོར་གཅིག་སྟེ། དེས་ན་ལོ་ལྔ་
བརྒྱ་ནི་དམྱལ་བ་ཆེན་པོ་ཡང་སོས་ཀྱི་ཚེའི་ཚད་ཡིན་ནོ། །མིའི་ཚེའི་
ཚད་དུ་བགྲངས་ན་ལོ་བྱེ་བ་བརྒྱ་སྟོང་ཕྲག་དྲུག་ཅུ་དང་།བྱེ་བ་ཕྲག་སྟོང་
ངོ་། དུས་མ་ཡིན་པར་འཆི་བ་ནི་ཡོད་དོ། །ཞེས་གསུངས་ལ།དེའི་ཡན་
ལ་ཞག་དང་ལོ་གཉིས་ཀ་ཉིས་འགྱུར་དུ་བརྩིས་པས་མི་ལོ་བརྒྱ་ལ་སུམ་
ཅུ་རྩ་གསུམ་པ་རྣམས་ཀྱི་ཉིན་ཞག་གཅིག་དེ་འདྲའི་ཉིན་ཞག་བརྩི་
གཞི་བྱས་པའི་ལྷའི་ལོ་སྟོང་ནི་སུམ་ཅུ་རྩ་གསུམ་གྱི་ཚེ་ཚད་དུ་བཤད་
དོ། །གཟུགས་ཅན་ཉིན་མཚན་མེད་ཚེ་ནི། ། རང་ལུས་གཞལ་བའི་
508

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བསྐལ་བ་ཡིས། །གཟུགས་མེད་བསྐལ་བ་སྟོང་ཕྲག་ནི། །ཉི་ཤུ་ལྷག་
པས་ལྷག་པ་ཡིན། །ཞེས་བྱུང་།མདོ་ལས།དགེ་སློང་དག་ཚངས་རིས་པ་
རྣམས་ཀྱི་ལྷའི་ཚེ་ཚད་ནི་བསྐལ་བ་ཕྱེད་ཡིན་ཏེ། དུས་མ་ཡིན་པར་འཆི་
བ་ནི་ཡོད་དོ། །དགེ་སློང་དག་ཚངས་པའི་མདུན་ན་འདོན་གྱི་ལྷ་
རྣམས་ཀྱི་ཚེའི་ཚད་ནི་བསྐལ་བ་གཅིག་ཡིན་ཏེ། དུས་མ་ཡིན་པར་འཆི་
བ་ནི་ཡོད་དོ། །དགེ་སློང་དག་ཚངས་པ་ཆེན་པོའི་ལྷ་རྣམས་ཀྱི་ཚེའི་
ཚད་ནི་བསྐལ་བ་ཕྱེད་དང་གཉིས་ཡིན་ཏེ། དུས་མ་ཡིན་པར་འཆི་བ་ནི་
ཡོད་དོ། །དགེ་སློང་དག་འོད་ཆུང་གི་ལྷ་རྣམས་ཀྱི་ཚེའི་ཚད་ནི་བསྐལ་
བ་གཉིས་ཡིན་ཏེ།ནས།དགེ་རྒྱས་ཀྱི་ལྷ་རྣམས་ཀྱི་ཚེའི་ཚད་ནི་བསྐལ་བ་
དྲུག་ཅུ་རྩ་བཞི་སྟེ། དུས་མ་ཡིན་པར་འཆི་བ་ནི་ཡོད་དོ། །དགེ་སློང་
དག་སྤྲིན་མེད་ཀྱི་ལྷ་རྣམས་ཀྱི་ཚེའི་ཚད་ནི་བསྐལ་བ་བརྒྱ་ཉི་ཤུ་རྩ་ལྔ་
ལྷག་པ་སྟེ།ཞེས་དང་།དགེ་སློང་དག་འདུ་ཤེས་མེད་འདུ་ཤེས་མེད་མིན་
སྐྱེ་མཆེད་ཀྱི་ལྷ་རྣམས་ཀྱི་ཚེའི་ཚད་ནི་བསྐལ་བ་བརྒྱད་ཁྲི་སྟེ། དུས་མ་
ཡིན་པར་འཆི་བ་ནི་ཡོད་དོ། །ཞེས་གསུངས་སོ། །དེ་ཡང་འོད་ཆུང་
ནས་བཟུང་བསྐལ་ཆེན་ཏེ། །དེ་ཡི་འོག་མ་ཕྱེད་ཡིན་ནོ། །ཞེས་་་་་
གསུངས་པས་འོད་ཆུང་བའི་ཚེའི་ཚད་བསྐལ་ཆེན་གཉིས་ཡིན་ལ།
ཚངས་རིས་སོགས་གསུམ་ལ་བར་བསྐལ་བཞི་བཅུ་ལ་བསྐལ་བའི་མིང་
གིས་བསྟན་པ་ཡིན་པས་ཚངས་རིས་པའི་ཚེ་ཚད་བར་བསྐལ་ཉི་ཤུ་
དང་། ཚངས་འདུན་བར་བསྐལ་བཞི་བཅུ་དང་། ཚངས་ཆེན་པའི་ཚེ་
ཚད་བཪ་བསྐལ་དྲུག་ཅུ་ཡིན་ནོ། །འདི་ལ་མཆིམས་འཇམ་དཔལ་
དབྱངས་ཀྱིས།ཚངས་ཆེན་གྱི་ཚེའི་ཚད་བར་བསྐལ་དྲུག་ཅུར་བཤད་པ་
ནི་དེ་དང་ཉེ་བས་དེ་སྐད་བཤད་ཀྱི་ཞིབ་ཏུ་བརྩིས་ན་ཚངས་པ་ཆེན་
པོའི་ཚེ་ཚད་བར་བསྐལ་ལྔ་བཅུ་རྩ་བརྒྱད་ལས་གོང་ན་མེད་དེ། བསམ་
509

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཏན་དང་བོ་མན་གྱི་སྣོད་རྫོགས་པར་འཆགས་པ་ལ་བར་བསྐལ་
གཅིག་དང་། འཇིག་པ་ལ་བར་བསྐལ་གཅིག་དགོས་ཤིང་། ཚངས་པ་
ཆེན་པོ་ནི་བསམ་གཏན་དང་བོ་མན་གྱི་འདོད་གཟུགས་ཀྱི་སྣོད་རྫོགས་
པར་ཆགས་པའི་རྗེས་སུ་སྐྱེས་ལ། འདོད་པའི་སྣོད་མ་འཇིག་པའི་སྔ་
རོལ་དུ་ཤི་བའི་ཕྱིར་ཞེས་བཞེད་དེ།མངོན་པའི་རྒྱན་ལས།འདིར་ཚངས་
ཆེན་གྱི་ཚེ་ཚད་བར་བསྐལ་དྲུག་ཅུར་བཤད་ཀྱང་སྣོད་ཆགས་འཇིག་གི་
བར་བསྐལ་གཉིས་ཀྱིས་མ་ཚང་ངོ༌། །ཞེས་གསུངས་པའི་ཕྱིར། དེའི་རྒྱུ་
མཚན་ཡང་རང་འགྲེལ་ལས།དང་བོར་ནི་ཚངས་པའི་གཞལ་མེད་ཁང་
འབྱུང་ངོ་།དེའི་འོག་ཏུ་ནི་འཐབ་བྲལ་བའི་བར་དུ་འབྱུང་ངོ་།དེའི་འོག་
ཏུ་ནི་རླུང་གི་དཀྱིལ་འཁོར་ལ་སོགས་པ་སྟེ། དེ་ཙམ་གྱིས་ན་འདི་ལྟ་སྟེ་
སྣོད་ཆགས་པའི་འཇིག་རྟེན་འདི་ཆགས་པ་ཡིན་ནོ། །དེ་ནས་སེམས་
ཅན་གང་ཡང་རུང་བ་ཞིག་འོད་གསལ་དག་ནས་ཤི་འཕོས་ནས་ཚངས་
པའི་གཞལ་མེད་ཁང་སྟོང་བར་སྐྱེ་བར་འགྱུར་ལ། སེམས་ཅན་གཞན་
དག་ཀྱང་དེ་ནས་ཤི་འཕོས་ནས་ཚངས་པའི་མདུན་ན་འདོན་དག་ཏུ་
སྐྱེ་བར་འགྱུར་རོ། །ཞེས་ཚངས་པའི་གཞལ་མེད་ཁང་ནས་འཐབ་
བྲལ་གྱི་བར་ཡས་རིམ་དང་། དེ་ནས་རྟེན་གྱི་དཀྱིལ་འཁོར་གསུམ་དང་
བརྟེན་པ་རི་མཚོ་གླིང་གསུམ་སོགས་མས་རིམ་དུ་ཆགས་པའི་རྗེས་སུ་
ཚངས་པ་ཆེན་པོ་སྐྱེ་བར་གསུངས་པ་དང་།ཡང་རང་འགྲེལ་ལས།གང་
གི་ཚེ་ཚངས་པའི་འཇིག་རྟེན་ན་སེམས་ཅན་འགའ་ཡང་མ་ལུས་པར་
གྱུར་པ་ན་དེ་ཙམ་གྱི་འདི་ལྟ་སྟེ། སེམས་ཅན་འཇིག་པས་འཇིག་རྟེན་
འདི་ཞིག་པ་ཡིན་ནོ། །དེའི་འོག་ཏུ་སེམས་ཅན་རྣམས་ཀྱི་དེ་འཕེན་
པའི་ལས་ཡོངས་སུ་ཟད་པ་དང་སྣོད་སྟོང་བས། འདི་ཉིད་ནས་ཉི་མ་
བདུན་བྱུང་ནས་རིམ་གྱིས་ས་དང་རི་རབ་ཀྱི་བར་དུ་མ་ལུས་པར་སྲེག་
510

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པར་བྱེད་དོ། །ཞེས་དང་། གང་སྤེལ་ལས། འགྲོ་བ་འཇིག་པ་ནི་འགྲོ་བ་
ལྔ་ཆར་གཟུགས་ན་སྤྱོད་པའི་ལྷའི་འགྲོ་བ་གཅིག་ཏུ་འཇོག་པའོ། །
དེའི་མཇུག་ཐོགས་སུ་ཁམས་འཇིག་སྟེ་ཁམས་འཇིག་པ་ནི་འགྲོ་བ་
འཇིག་པ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །དེ་ལྟར་ན་སེམས་
ཅན་ཞིག་མ་ཐག་སྣོད་འཇིག་སྟེ། སྣོད་ཀྱི་འཇིག་རྟེན་ནི་སེམས་ཅན་
ཐམས་ཅད་ཀྱི་ལས་ཀྱི་དབང་གིས་གྲུབ་པའི་ཕྱིར་སེམས་ཅན་གཅིག་
འདུག་ན་ཡང་སྣོད་འཇིག་པར་མི་འགྱུར་རོ། །ཞེས་བསམ་གཏན་
དང་བོ་ན་སྤྱོད་པའི་ལྷ་དང་བཅས་པའི་འགྲོ་བ་ལྔ་ཆར་ཞིག་པའི་་
མཇུག་ཐོགས་སུ་འདོད་ཁམས་འཇིག་པ་དང་།ཆགས་འཇིག་གཅིག་ཏུ་
གཏོགས་པའི་འཇིག་རྟེན་གྱི་ཁམས་ན་སེམས་ཅན་གཅིག་མ་ཤི་བར་
ཡོད་ན་ཡང་སྣོད་ཀྱི་འཇིག་རྟེན་མི་འཇིག་པར་གསུངས་པ་དང་། རྒྱལ་
སྲས་མ་ལས།སེམས་ཅན་འཇིག་པ་ཞེས་བྱ་བ་ནི་གང་གི་ཚེ་སེམས་ཅན་
དག་ཁོ་ན་འཇིག་ཅིང་བསམ་གཏན་དག་ཏུ་གཅིག་ཏུ་འདུ་བར་གྱུར་
པ་ཡིན་གྱི།དེའི་ཚེ་སྣོད་དག་འཇིག་ཅིང་ཉམས་པར་གྱུར་པ་ནི་མ་ཡིན་
ནོ། །ཞེས་ཚངས་པའི་གཞལ་མེད་ཁང་དུ་ལྷ་རྣམས་ཤི་འཕོས་ཏེ་་་
བསམ་གཏན་གཉིས་པ་དག་ཏུ་སྐྱེས་པ་དེའི་ཚེ་ཡང་སེམས་ཅན་འཇིག་
པ་ཁོ་ན་ཡིན་གྱི་འདོད་གཟུགས་ཀྱི་སྣོད་དག་འཇིག་པ་མིན་པར་་་་
གསལ་བར་གསུངས་པ་སོགས་ཡིན་ལ།མདོ་ལས་ཀྱང་།ཤིང་གི་ཁུར་བོ་
གཞན་བརྒྱ་སྟོང་ཕྲག་དུ་མ་ལས་བྱུང་བའི་མེའི་ཕུང་བོ་ཆེན་པོ་སྲེག་
པར་བྱེད་པ་དེ་བཞིན་དུ་དགེ་སློང་དག་འཇིག་རྟེན་འདིར་ཉི་མ་་་་
བདུན་ཤར་བ་ན་ས་ཆེན་པོ་རིའི་རྒྱལ་བོ་རི་རབ་དང་བཅས་པ་འབར་
ཞིང་རབ་ཏུ་འབར་ཏེ་ཀུན་ཏུ་འབར་ཞིང་མེ་ལྕེ་གཅིག་ཏུ་གྱུར་ཅིང་
སྲེག་པར་བྱེད་དོ། །དགེ་སློང་དག་ས་ཆེན་པོ་རིའི་རྒྱལ་བོ་རི་རབ་དང་
511

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཅས་པ་འབར་ཞིང་རབ་ཏུ་འབར་ཏེ། ཀུན་ཏུ་འབར་ཞིང་མེ་ལྕེ་
གཅིག་ཏུ་གྱུར་ནས་བསྲེགས་པའི་རྩེ་མོ་རླུང་གིས་གཡེངས་པས་ཚངས་
པའི་གཞལ་མེད་ཁང་སྟོང་བ་སྲེག་པར་བྱེད་དོ། །ཞེས་དང་།འདི་ཉིད་
ཐུགས་ལ་བཞག་ནས་རང་འགྲེལ་ལས། རབ་ཏུ་འབར་བ་དེ་ཉིད་ལས་
མེ་ལྕེ་རླུང་གིས་ཁྱེར་ནས་ཚངས་པའི་གཞལ་མེད་ཁང་གི་བར་དུ་སྲེག་
པར་བྱེད་དོ། །ནས། འདོད་པ་ན་སྤྱོད་པའི་མི་ནི་གཟུགས་ན་སྤྱོད་པ་
དང་འབྲེལ་བར་བྱེད་དོ། །ཞེས་སོགས་རྒྱ་ཆེར་གསུངས་པ་རྣམས་
ཡིན་ནོ། །འདི་ལ་ཁ་ཅིག་ཚངས་པ་ཆེན་པོ་སྐྱེས་པའི་ཚེ་འདོད་པའི་
སྣོད་ད་དུང་མ་ཆགས་པ་རིགས་པས་འགྲུབ་སྟེ། ཚངས་པ་ཆེན་པོས་ཚེ་
ཚད་བར་བསྐལ་དྲུག་ཅུ་མི་ཐུབ་པར་ཐལ་བ་དང་། ཕྱི་རོལ་བའི་ཚངས་
པ་ཆེན་པོ་སྣོད་བཅུད་མཐའ་དག་གི་བྱེད་པ་པོར་ཁས་བླངས་པའི་རྒྱུ་
མཚན་མེད་པར་ཐལ་བའི་ཕྱིར་ཞེས་མཆིམས་འཇམ་པའི་དབྱངས་ལ་
ཀླན་ཀ་བྱེད་དོ། །འདི་ལ་བརྗོད་པར་བྱ་སྟེ། ལྷ་ཆེན་དབང་ཕྱུག་སྐྱེས་
པའི་ཚེ་ཡང་ད་དུང་འདོད་པའི་སྣོད་མ་ཆགས་པར་ཐལ། དབང་ཕྱུག་
སོགས་མིན་དིམ་སོགས་ཕྱིར། །ཞེས་དོགས་གཅོད་ཀྱང་མཛད་པའི་
ཕྱིར། དེར་མ་ཟད་ཁྱད་པར་ལྔ་ལྡན་གྱི་སྤྱི་གཙོ་བོ་ཡང་འདོད་པའི་སྣོད་
བཅུད་ཐམས་ཅད་ཀྱི་སྔར་སྐྱེས་པར་ཐལ། ཕྱི་རོལ་བས་དེ་ཡང་འཇིག་
རྟེན་བྱེད་པ་པོར་ཁས་བླངས་པའི་རྒྱུ་མཚན་ཡོད་པའི་ཕྱིར། དེས་ན་
ཚངས་པ་ཆེན་པོས་ཚེ་ཚད་བར་བསྐལ་དྲུག་ཅུ་མ་ཐུབ་ཀྱང་སྐྱོན་མེད་
དེ།དཔེར་ན།འོད་གསལ་བའི་ཚེ་ཚད་བསྐལ་ཆེན་བརྒྱད་དུ་བཤད་ཀྱང་
བསམ་གཏན་གཉིས་པའི་སྣོད་ཀྱང་བསྐལ་ཆེན་བདུན་དང་བར་་་་
བསྐལ་དྲུག་ཅུ་ལས་མི་འདུག་ན་དེ་ལ་བརྟེན་པའི་ལྷ་རྣམས་ལྟ་ཅི་སྨོས་
པའི་ཕྱིར། སྒྲ་མི་སྙན་མ་གཏོགས་པར་འཆི། །ཞེས་བྱུང་། འདིའི་རང་
512

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འགྲེལ་ལས། གང་ཟག་རྣམས་ལས་བར་མ་དོར་འཆི་བ་མེད་པ་ཡང་
མང་བོ་སྟེ། བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་དགའ་
ལྡན་དུ་བཞུགས་པ་དང་། སེམས་ཅན་སྲིད་པ་ཐ་མ་བ་དང་། རྒྱལ་བས་
བསྟན་པ་དང་།རྒྱལ་བོའི་ཐད་དུ་བཏང་བའི་ཕོ་ཉ་བ་དང་།དད་པ་དང་
ཆོས་ཀྱི་རྗེས་སུ་འབྲང་བ་དག་དང་། བྱང་ཆུབ་སེམས་དཔའ་དང་་
འཁོར་ལོས་བསྒྱུར་བའི་ཡུམ་དེ་དག་ལྷུམས་སུ་ཡོད་པ་དང་དེ་ལྟ་བུ་ལ་
སོགས་པའོ། །ཞེས་གསུངས་ལ། རྒྱལ་བས་བསྟན་པ་ནི།རྒྱལ་བ་སངས་
རྒྱས་བཅོམ་ལྡན་འདས་ཀྱིས་ཚེ་དེར་འདི་དང་འདི་ལྟ་བུར་འགྱུར་རོ་
ཞེས་ལུང་བསྟན་པ་སྟེ། ཁྱིམ་བདག་གཟི་བརྗིད་ཀྱི་བུ་མོའི་ལྟོ་ན་གནས་
པ་འཆི་རྐྱེན་དུ་མས་མ་ཤི་ཞིང་མཐར་མའི་རོ་མེ་ལ་བསྲེགས་ཀྱང་ལྟོ་ན་
གནས་པའི་བུ་མ་ཚིག་པ་ལྟ་བུ་དང་། རྒྱལ་བས་བསྟན་པ་ཞེས་བྱ་བའི་
མིང་ཅན་གྱི་ཁྱེའུ་སྲིད་པ་ཐ་མ་བའི་རྟོགས་པ་བརྗོད་པ་ལྟ་བུའོ། །རྒྱལ་
བའི་ཐད་དུ་བཏང་བའི་ཕོ་ཉ་བ་ནི།དཔེར་ན།བཅོམ་ལྡན་འདས་ཆུ་བོ་
ཅན་ན་བཞུགས་པ་ཨ་མྲ་སྐྱོང་མས་ཐོས་ནས་ནེ་ཙོ་བཞིན་རྒྱས་ལ་ནེ་ཙོ་
ཁྱོད་བཅོམ་ལྡན་འདས་ཀྱི་དྲུང་དུ་སོངས་ལ།ཡངས་པ་ཅན་དུ་གཤེགས་
པ་དེའི་ཚེ་ཐོག་མར་ཨ་མྲའི་ཚལ་དུ་ཐུགས་བརྩེ་བར་དགོངས་ནས་
གཤེགས་སུ་གསོལ་ཞེས་འཕྲིན་བསྐུར་བ་ནེ་ཙོས་ཁྱེར་ཏེ་འགྲོ་བ་ན། ལི་
ཙྪ་བཱི་གཞོན་ནུ་རྣམས་ཀྱིས་མཐོང་ནས་མདའ་འཕངས་ཏེ་གསོད་པར་
བརྩམས་ཀྱང་མདའ་ཕྱིར་དེ་དག་གི་སྤྱི་བོར་ལྷུང་བར་བརྩམས་པའི་ཚེ།
གཞན་གྱི་ཡུལ་མིས་གནོད་པ་ནི། །ཕོ་ཉ་བཅིངས་ལ་མིན་ཞེས་ཐོས། །
བདག་ནི་རྒྱལ་བོའི་ཕོ་ཉ་སྟེ། །ལུས་ཅན་ཀུན་གྱིས་གནོང་མ་ཡིན། །
ཞེས་ནེ་ཙོས་སྨྲས་པ་ལྟ་བུའོ། །རྩ་འགྲེལ་གྱི་སྐབས་འདིར་དངོས་སུ་མ་
བསྟན་པའི་ལྷ་མིའི་ལོངས་སྤྱོད་ཀྱི་ཁྱད་པར་གདགས་པ་ལས་འབྱུང་བ་
513

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དག་ནི། མངོན་པའི་རྒྱན་ལས། བཀྲེས་སྐོམ་གླིང་བཞི་འདོད་ལྷ་ན། །
གོང་མ་ན་མེད་གླིང་གསུམ་ན། །འབྲས་ཆན་ཟན་ཕྱེ་ཤ་ཁུར་བའི། །
ཟས་ཟ་སྒྲ་མི་སྙན་པ་རྣམས།།། མ་རྨོས་འབྲས་ཀྱི་འབྲུ་དག་ཟ། །
འདོད་ལྷ་དྲི་དང་བདུད་རྩི་འོ། །གོང་ན་ཁམ་ཟས་རྣམ་པར་སྤངས། །
བཤང་གཅི་གླིང་བཞི་དག་ན་ཡོད། །ཡན་ཆད་ན་མེད་ཆར་བ་དག
།འབབ་ཉེས་པ་དང་ལེགས་པ་དང་། །ལོ་ཉེས་ལོ་ལེགས་མུ་གེ་དག །
གླིང་གསུམ་ན་ཡོད་སྒྲ་མི་སྙན། །འདོད་ལྷ་ཡན་ཆད་དེ་དག་མེད། །
འཇིགས་དང་ཡིད་བདེ་རེས་འཇོག་ནི། །གླེང་གསུམ་དག་དང་འདོད་
ལྷ་ལ། །སྒྲ་མི་སྙན་དང་གོང་ན་མེད། །ནོར་འབྲུ་གསེར་དངུལ་ཉོ་
ཚོང་དག ། གླིང་གསུམ་ན་ཡོད་སྒྲ་མི་སྙན། །ལྷ་རྣམས་ཀུན་ལ་ཡོད་
མ་ཡིན། །བཞིན་མདོག་དཀར་ནག་སྔོ་སངས་དང༌། །སྐྱ་སྣར་གླིང་
གསུམ་འདོད་ལྷ་རྣམས། །སྔོ་སེར་དཀར་དམར་སྒྲ་མི་སྙན། །ཚངས་
རིས་ཡན་ཆད་དཀར་པོར་གནས། །ཆེད་དུ་བྱས་དང་མ་བྱས་པའི། །
ཁང་བ་གླིང་གསུམ་འདོད་ལྷ་ན། །སྒྲ་མི་སྙན་དང་གཟུགས་ཁམས་
པ། །ཆེད་དུ་བྱས་པ་མ་ཡིན་ངེས། །བལ་གོས་རས་དང་ཟབ་དར་
སོགས། ། གླིང་གསུམ་ན་ཡོད་སྒྲ་མི་སྙན། །འདོད་ལྷ་དྲུག་པོ་སྲང་
གཅིག་ནས། །དྲུག་ཅུ་རྩ་བཞི་ཆ་ཡི་བར། །ཆེ་ཡངས་སྔོ་སེར་དཀཪ་
དམར་དག ། དཔག་བསམ་ཤིང་ལས་འབྱུང་བར་བཤད། །
གཟུགས་ཁམས་གོས་དང་བཅས་པར་སྐྱེ། །རང་ལུས་ཚད་ལས་ཉིས་
འགྱུར་གྱིས། །ལྷག་པའི་གོས་དག་གོན་པར་བཤད། །བག་མ་ལེན་
དང་གཏོང་བ་ནི། །གླིང་གསུམ་འདོད་ལྷ་རྣམས་ལ་ཡོད། །སྒྲ་མི་སྙན་
དང་གོང་ན་མེད། །ལུས་ལ་ཚ་དང་གྲང་བ་ནི། །གླིང་གསུམ་དག་ན་
སྒྲ་མི་སྙན། ། ལྷ་རྣམས་རྣམ་པར་སྤངས་པ་ཡིན། །དགུན་དཔྱིད་་་
514

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དབྱར་དང་སྟོན་རྣམས་ནི། །གླིང་བཞི་འདོད་ལྷ་རྣམས་ན་ཡོད། །
གོང་མ་ན་མེད་ཉིན་མཚན་དང༌། །ཕ་མ་རྣམས་ཀྱང་དེ་བཞིན་ནོ། །
རྗེ་བྲན་གླིང་གསུམ་འདོད་ལྷ་རྣམས། །སྒྲ་མི་སྙན་དང་གོང་ན་མེད།
ནོར་དང་འབྲུ་ཡོད་གླིང་གསུམ་ནའོ། འབྲུ་ཡོད་ནོར་མེད་སྒྲ་མི་སྙན། །
ནོར་ཡོད་འབྲུ་མེད་འདོད་ལྷ་རྣམས། །གཉིས་ཀ་མེད་པ་གོང་མ་ཡིན།
ཕ་མ་ནས་ནི་འབྲུ་ཡི་བར། །ཀུན་ལ་ཞེན་པ་གླིང་གསུམ་ན། །འབྲུ་མ་
གཏོགས་ལ་ཞེན་པ་ནི། །འདོད་ལྷའོ་སྒྲ་མི་སྙན་དང་ནི། །གོང་མའི་
ལྷ་རྣམས་ཞེན་པ་མེད། །ཟླ་མཚན་སྦྲུམ་མ་བུ་བཙའ་བ། །གླིང་བཞི་
ན་ཡོད་ལྷ་རྣམས་ནི། །རྫུས་སྐྱེས་ཁུ་བ་འབྱུང་བ་ཡང་། །མི་རྣམས་
འདོད་ལྷ་རླུང་དག་རྒྱུ། །ཚེ་དང་ལུས་དང་འཁྲིག་པ་སྤྱོད། །རྩ་བར་
བཤད་ཕྱིར་འདིར་མ་བྲིས། །མཐོ་རིས་ཀྱི་ནི་ལོངས་སྤྱོད་དག །
ལུང་བཞིན་དུ་ནི་བསྡེབས་པ་ཡིན། །ཞེས་གསུངས་སོ། །ཞག་མ་ཐུབ་
དང་བཅས་པ་ཡི། །ཟླ་བ་བཅུ་གཉིས་ལ་ལོ་གཅིག ། ཅེས་བྱུང་། དེ་
ཡང་རང་འགྲེལ་ལས། དགུན་དང་དཔྱིད་དང་དབྱར་རྣམས་ཀྱི། །ཟླ་
བ་ཕྱེད་དང་གཉིས་འདས་ནས། །ཟླ་བ་ཕྱེད་ནི་ལུས་པ་ན། །མཁས་
པས་ཞག་མི་ཐུབ་པ་དོར། །ཞེས་གསུངས་པ་ལྟར་ལ།དེ་དག་ཟླ་བ་གང་
གི་མར་ངོ་ཡིན་པ་ནི་ལོ་དྲི་ལས། རྒྱལ་དང་དབོ་དང་ས་ག་ཅན། །ཆུ་
སྟོད་ཁྲུམས་སྨད་སྨིན་དྲུག་ཅན། །འདི་རྣམས་ཀྱི་ནི་ནག་པོའི་
ཕྱོགས། །ཟླ་ཕྱེད་གསོ་སྦྱོང་བཅུ་བཞིའོ། །ཞེས་འབྱུང་བ་ལྟར་རོ། །
འོ་ན་ཤོལ་ཟླའི་མར་ངོ་ནི་བཅུ་བཞི་བ་དང་བཅོ་ལྔ་བ་གང་ཡིན་ཞེ་ན།
རང་གི་སྔོན་གྱི་ངེས་ཟླ་ཐུབ་པ་ཡིན་ན་ཤོལ་ཟླ་ཡང་ཐུབ་པ་དང་།
ཐུབ་པ་སྟེ་བཅུ་བཞི་བ་ཡིན་ན་ཤོལ་ཡང་མི་ཐུབ་པ་བྱ་དགོས་ལ།དེ་ཡང་
དཔེར་ན་ཧོར་ཟླ་དྲུག་པ་གཉིས་བྱུང་ན་ར་བ་ཐ་ཆུང་གི་དབང་དུ་བྱས་
515 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་དབྱར་ཟླ་འབྲིང་བོ་ལ་ཤོལ་བྱུང་བ་ཡིན་པས་ཤོལ་ཟླ་དྲུག་པ་ཕྱི་
མའི་མར་ངོའི་གསོ་སྦྱོང་ཡང་བཅོ་ལྔ་བ་བྱ་དགོས་ཏེ།ཐུབ་པའི་རྗེས་སུ་
ཐུབ་པ་དང་མི་ཐུབ་པའི་རྗེས་སུ་མི་ཐུབ་པ་བྱ་དགོས་པ་གང་ཞིག་
དབྱར་ཟླ་འབྲིང་བོའི་ཤོལ་ཡིན་པའི་ཕྱིར་དང་བོ་གྲུབ་སྟེ། གཞི་གསུམ་
ཆོ་ག་ལས། ཤོལ་ཟླ་ནི་ཐུབ་པའི་རྗེས་སུ་བྱུང་ན་ཐུབ་པ་དང་། མི་ཐུབ་
པའི་རྗེས་སུ་བྱུང་ན་མི་ཐུབ་པ་བྱེད་དོ། །ཞེས་དང་། ཧོར་ཟླ་བཅུ་བ་
གཉིས་བྱུང་བ་ལྟ་བུ་ཐུབ་པའི་རྗེས་སུ་ཤོལ་ཟླ་བྱུང་བའི་ཚེ་རང་གི་སྔ་
རོལ་གྱི་བཅུ་བཞི་བ་བྱས་པའི་ཕྱི་ཉིན་ནས་བགྲངས་པའི་ཉིན་ཞག་
བརྒྱད་ཅུ་རྩ་དགུ་བའི་དུས་སུ་བཅུ་བཞི་བ་བྱེད་ལ། ཧོར་ཟླ་དང་བོ་
གཉིས་ལྟ་བུ་མི་ཐུབ་པའི་རྗེས་སུ་ཤོལ་ཟླ་བྱུང་བའི་ཚེ་རང་གི་སྔ་རོལ་གྱི་
བཅུ་བཞི་བ་བྱས་པའི་ཕྱི་ཉིན་ནས་བགྲངས་པའི་ཉིན་ཞག་ཉེར་དགུ་
བའི་དུས་སུ་བཅུ་བཞི་བ་བྱེད་དགོས་སོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། རྒྱ་ཆེར་འགྲེལ་དང་བམ་པོ་ལྔ་བཅུ་བ་གཉིས་ཆར་
ལས། དབྱར་དགུན་འབྲིང་ཐུབ་ཅེས་གསུངས་པའི་ཕྱིར་དང༌། མངོན་
པའི་རྒྱན་ལས་ཀྱང་། དབྱར་དགུན་འབྲིང་ཐུབ་སྟོན་དཔྱིད་འབྲིང་མི་
ཐུབ་ཅེས་པས་དགུན་ཟླ་ར་བ་དང་།ནས།སྟོན་ཟླ་འབྲིང་བོ་དྲུག་གི་མར་
ངོའི་ཚེས་བཅུ་བཞི་བ་རྣམས་ལ་ཟླ་བ་ཟད་པས་གསོ་སྦྱོང་བཅུ་བཞི་བ།
ཞེས་གསུངས་པའི་ཕྱིར་རོ། །དེའི་ཕྱིར་དྲུག་པ་སྔ་མ་ནི་དབྱར་ཟླ་་
འབྲིང་བོ་དངོས་དང་ཕྱི་མ་ནི་ཤོལ་ཡིན་པས། དྲུག་པ་སྔོན་མའི་ཚེས་
བཅུ་དྲུག་ལ་དབྱར་སྔ་མ་ཁས་ལེན་དགོས་ཏེ། མདོ་རྩ་བར། གྲོ་ཞུན་ཟླ་
བའི་ཚེས་གཅིག་ལའོ།།ཞེས་འབྱུང་བ་གང་ཞིག་དེ་ནི་དབྱར་ཟླ་་་
འབྲིང་གི་མར་ངོའི་ཚེས་གཅིག་ཡིན་པའི་ཕྱིར། མངོན་པའི་རྒྱན་ལས་
ཀྱང་། དེ་ཡང་དངོས་ཀྱི་ཟླ་བ་ཐུབ་ན་ཤོལ་ཡང་ཐུབ་ལ།མི་ཐུབ་ན་ཤོལ་
516

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡང་དེའི་རྗེས་སུ་འབྲང་ངོ༌། །ཞེས་གསུངས་པའི་ཕྱིར།དེ་དག་གི་རྣམ་
གཞག་མདོར་བསྡུས་པ་ནི། དབུགས་ཀྱི་ཁུག་པ་དྲུག་ལ་ནི། །ཆུ་སྲང་
གཅིག་གི་ཡུན་དུ་འདོད། །ཆུ་སྲང་དྲུག་ཅུ་ཆུ་ཚོད་གཅིག ། ཆུ་ཚོད་
གཉིས་ལ་ཡུད་ཙམ་གཅིག ། ཡུད་ཙམ་ཕྱེད་དང་སུམ་ཅུ་ལ། །ཚེས་
ཞག་གཅིག་གི་ཡུན་དུ་འདོད། །ཡུད་ཙམ་སུམ་ཅུ་ཉིན་ཞག་གཅིག
། དེ་དང་ཆུ་སྲང་ལྔ་བཅུ་ལ། །ཁྱིམ་ཞག་གཅིག་ཏུ་འདོད་པ་ཡིན། །
ཁྱིམ་ཞག་སུམ་བརྒྱ་དྲུག་ཅུ་ལ། །ལོ་འཁོར་གཅིག་ཏུ་འདོད་པས་ན།
ཚེས་ཞག་ཞིབ་ཏུ་བརྩིས་པ་ལས། །སུམ་བརྒྱ་བདུན་ཅུ་དོན་གཅིག་
འབྱུང་། །དེའི་ཕྱིར་ལོ་འཁོར་གསུམ་གསུམ་ལ། །ཟླ་ཤོལ་འདོན་པ་
རྒྱལ་བོའི་ལུགས། །ཞེས་གསུང་ངོ༌། །དེ་གྲངས་མེད་གསུམ་ལ་སངས་
རྒྱས། །ཞེས་བྱུང་། དེ་ཡང་གཏན་ནས་གྲངས་མི་ཟིན་པ་ལ་བཤད་ན་
གྲངས་མེད་གསུམ་གསུངས་པ་དང་འགལ་བས་འདིའི་གྲངས་མེད་
ཅེས་པ་ནི་གྲངས་ཀྱི་གནས་དྲུག་ཅུ་བའི་མིང་ཡིན་ལ།དེ་ཡང་ལུང་སིལ་
བུ་ལས་བྱུང་བ་མཆིམས་འཇམ་པའི་དབྱངས་ཀྱིས་སྡོམ་དུ་མཛད་པ་ནི་
འདི་ལྟར།གཅིག་བཅུ་བརྒྱ་སྟོང་ཁྲི་འབུམ་དང་། །ས་ཡ་བྱེ་བ་དུང་ཕྱུར་
རྣམས། །རྐྱང་པ་ཡིན་པར་ཤེས་པར་བྱ། །ཐེར་འབུམ་ཁྲག་ཁྲིག་རབ་
བཀྲམ་དང༌། །གཏམས་དཀྲིགས་མི་འཁྲུགས་ཁྱད་ཕྱིན་དང་། །པང་
སྟེང་དེད་འདྲེན་མཐའ་སྣང་དང༌། །རྒྱུ་རིག་འོད་མཛེས་དབང་བོ་
དང་། །ལེགས་ཕྱིན་རྟོགས་འགྲོ་བྱིང་རྡུལ་དང༌། །རྒྱ་རྟགས་སྟོབས་
འཁོར་བརྡ་ཤེས་དང་། །རྣམ་འབྱུང་དང་ནི་སྟོབས་མིག་རྣམས། །
ཆེན་པོ་དང་ནི་བཅས་པ་སྟེ། །གྲངས་མེད་པ་ནི་ཐ་མ་ཡིན། །བར་
ནས་བརྒྱད་ནི་མ་རྙེད་པས། །དུང་ཕྱུར་མན་ཆད་དག་ཏུ་ནི། །གང་
ཡང་རུང་བ་བརྒྱད་བསྣན་ཏོ། །ཞེས་གསུངས་ལ། རང་འགྲེལ་ལས།
—-་517

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བར་གྱི་གནས་བརྒྱད་ནི་མ་རྙེད་དོ། །ཞེས་གསུངས་སོ། །བྱང་ས་ལས།
བསྐལ་བ་གྲངས་མེད་པ་ནི་གཉིས་སུ་རིག་པར་བྱ་སྟེ། བསྐལ་བ་ཆེན་པོ་
གང་ཡིན་པ་དེ་ཡང་ཉིན་མཚན་དང་།ཟླ་བ་དང་།ཟླ་ཕྱེད་དུ་བགྲང་བའི་
ཚུལ་གྱིས་དཔག་ཏུ་མེད་པའི་ཕྱིར་གྲངས་མེད་པ་ཞེས་བྱའོ།ཞེས་འབྱུང་
ངོ་། །སངས་རྒྱས་ནི་སྐྱེ་དགུའི་ཚེ་ལོ་ཡར་འཕེལ་གྱི་སྐབས་དང་།བརྒྱད་
ཁྲིའི་ཡན་ལ་མི་འབྱོན་པ་ནི་དེ་དག་གི་ཚེ་སེམས་ཅན་རྣམས་ལ་སྐྱོ་བ་
ཆུང་བས་ཡིན་ལ།ཚེ་ལོ་བརྒྱ་བ་མན་ཆད་དུ་མི་འབྱུང་བ་ནི་སྙིགས་མ་ལྔ་
ཧ་ཅང་ལྷག་པས་ཡིན་པར་གསུངས་སོ། །འོན་ཀྱང་འཇིག་རྟེན་གྱི་
ཁམས་གཞན་དུ་མ་ངེས་སོ། །སྙིགས་མ་ལྔ་ནི།སྲོག་རྒུད་པ་ཚེའི་སྙིགས་
མ། ལོངས་སྤྱོད་དང་ཁམ་ཟས་སོགས་ཀྱི་ནུས་པ་རྒུད་པ་ནི་དུས་ཀྱི་
སྙིགས་མ།ཁྱིམ་པའི་དགེ་ཕྱོགས་རྒུད་པ་ཉོན་མོངས་སྙིགས་མ།རབ་བྱུང་
གི་དགེ་ཕྱོགས་རྒུད་པ་ལྟ་བ་སྙིགས་མ། ལུས་རྒུད་པ་སེམས་ཅན་སྙིགས་
མ་ཡིན་ལ། བཤད་ཚུལ་གཞན་ཡང་ཡོད་དོ། །གསེར་དངུལ་ཟངས་
ལྕགས་འཁོར་ལོ་ཅན། ། དེ་དག་གླིང་གཅིག་གླིང་གཉིས་དང་། །
གསུམ་དང་བཞི་ལ་མས་རིམ་བཞིན། །ཞེས་བྱུང་། དེ་ཡང་། འཛིན་
བཅས་རྣམས་ཀྱིས་ཞིང་དཔོན་བསྟབས། །ཞེས་གསུངས་པ་ལྟར་རྒྱལ་
བོ་རྣམས་ཀྱི་ཐོག་མ་ནི་མང་བོས་བཀུར་བའི་རྒྱལ་བོ་ཉིད་ཡིན་ལ།དེའི་
བུ་འོད་མཛེས།དེའི་བུ་དགེ་བ། དེའི་བུ་དགེ་མཆོག་དེའི་བུ་གསོ་སྦྱོང་
འཕགས་ཏེ་རྒྱལ་རབས་ལྔ་བོ་འདི་ལ་བསྐལ་བ་དང་བོའི་རྒྱལ་བོ་ལྔ་
ཞེས་གྲགས་སོ། །རྒྱལ་བོ་གསོ་སྦྱོང་འཕགས་ཀྱི་སྤྱི་བོ་ལས་སྐྱེས་པའི་
རྒྱལ་བོ་ང་ལས་ནུ་ནི་གསེར་གྱི་འཁོར་ལོས་སྒྱུར་བ་སྟེ། གླིང་བཞི་དང་
སུམ་ཅུ་རྩ་གསུམ་གྱི་ཕྱེད་ལ་དབང་བྱེད་དོ། །གསོ་སྦྱོང་འཕགས་ཀྱི་
བརླ་གཡས་པ་ལས་སྐྱེས་པའི་རྒྱལ་བོ་མཛེས་པ་ནི་དངུལ་གྱི་འཁོར་
518

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལོས་སྒྱུར་བ་སྟེ། སྒྲ་མི་སྙན་མ་གཏོགས་པའི་གླིང་གསུམ་ལ་དབང་བྱེད་
དོ། །དེའི་བརླ་གཡོན་པ་ལས་སྐྱེས་པའི་རྒྱལ་བོ་ཉེ་མཛེས་ནི་ཟངས་ཀྱི་
འཁོར་ལོས་སྒྱུར་བ་སྟེ།ལྷོ་ཤར་གྱི་གླིང་གཉིས་ལ་དབང་བྱེད་དོ། །དེའི་
བོལ་ལས་སྐྱེས་པ་མཛེས་ཅན་དང་རྐང་མཐིལ་ལས་སྐྱེས་པ་མཛེས་ལྡན་
སོགས་མན་ཆད་ཀྱི་འཁོར་ལོས་སྒྱུར་བ་རྣམས་ནི་ལྕགས་ཀྱི་འཁོར་ལོས་
སྒྱུར་བ་སྟེ། འཛམ་བུའི་གླིང་གཅིག་པུ་ལ་དབང་བྱེད་ཅིང་། སྲས་སྒྲ་
གཅན་འཛིན་ནས་མང་བོས་བཀུར་བའི་རྒྱལ་རྒྱུད་རྫོགས་པར་
གསུངས་སོ། །རྒྱལ་བོ་དང་ཡང་དག་པར་ལྡན་པའི་མདོ་ལས། དགེ་
སློང་དག་འདི་ན་རྒྱལ་བོ་རྒྱལ་རིགས་སྤྱི་བོ་ནས་དབང་བསྐུར་བ་དེ་
ཚེས་བཅོ་ལྔའི་ཉིན་པར་མགོ་བོ་ཁྲུས་བྱས་ཤིང་གསོ་སྦྱོང་ལ་གནས་ཏེ།
ཁང་ཐོག་ཏུ་སོང་སྟེ་བློན་པོའི་ཚོགས་ཀྱིས་ཡོངས་སུ་བསྐོར་ཅིང་འདུག་
པ་ན། ཤར་ཕྱོགས་ནས་འཁོར་ལོ་རིན་པོ་ཆེ་རྩིབས་སྟོང་དང་ལྡན་པ་ལྟེ་
བ་མུ་ཁྱུད་དང་བཅས་པ་རྣམ་པ་ཐམས་ཅད་ཡོངས་སུ་རྫོགས་པ།
མཛེས་པ། བཟོ་བོས་མ་བྱས་པ། ལྷ་རྫས་ཐམས་ཅད་པ། གསེར་གྱི་རང་
བཞིན་ཅན་འབྱུང་བར་འགྱུར་ཏེ། ཞེས་སོགས་རྒྱ་ཆེར་འབྱུང་ངོ་། །
བསྐལ་བ་མཚོན་དང་ནད་དང་ནི། །མུ་གེའི་དག་གིས་ཚར་ཕྱིན་ཏོ། །
ཞག་རྣམས་དང་ནི་ཟླ་བ་དང༌། །ལོ་བདུན་དག་ཏུ་གོ་རིམ་བཞིན། །
ཞེས་བྱུང༌། སྐབས་དེ་དག་ཏུ་མཚོན་གྱིས་ཤི་བ་ཐམས་ཅད་དམྱལ་བར་
སྐྱེ་ཞིང་ནད་ཀྱི་བསྐལ་བར་ཤི་བ་རྣམས་དུད་འགྲོ་དང་། མུ་གེས་ཤི་བ་
རྣམས་ཡི་དྭགས་སུ་སྐྱེ་བར་བྱམས་པའི་མདོ་ལས་གསུངས་སོ།
བསྐལ་བ་དེ་གསུམ་དུ་མི་སྐྱེ་བའི་ཐབས་ནི། མདོ་ལས། ཀུན་དགའ་བོ་
གསུམ་པོ་འདི་དག་ནི་བར་གྱི་བསྐལ་བ་དག་ཡིན་ནོ། །གསུམ་པོ་གང་
ཞེ་ན། མཚོན་གྱི་བར་གྱི་བསྐལ་བ་དང་། ནད་ཀྱི་བར་གྱི་བསྐལ་བ་དང་།
519

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མུ་གེའི་བར་གྱི་བསྐལ་བའོ། །ཀུན་དགའ་བོ་དེ་ལ་གང་གིས་ཉི་མ་
གཅིག་སྲོག་གཅོད་པ་སྤོང་ཞིང་ཡང་དག་པར་བླངས་ཏེ་གནས་པར་
བྱེད་ན་དེ་མཚོན་གྱི་བར་གྱི་བསྐལ་བར་མི་སྐྱེ་བར་འགྱུར་རོ། །གང་
ཞིག་གིས་ཨ་རུ་ར་གཅིག་ཙམ་ཡང་དགེ་འདུན་ལ་འབུལ་བར་བྱེད་ན་
དེ་ནད་ཀྱི་བར་གྱི་བསྐལ་བར་མི་སྐྱེ་བར་འགྱུར་རོ། གང་ཞིག་གིས་ཟས་
ནལ་ཟེ་གང་ཙམ་དགེ་འདུན་ལ་ཕུལ་ན་དེ་མུ་གེའི་བར་གྱི་བསྐལ་བར་
མི་སྐྱེ་བར་འགྱུར་རོ། །ཞེས་གསུངས་སོ། །མེ་ཡིས་བདུན་ནོ་ཆུ་ཡིས་
གཅིག །ཅེས་སོགས་བྱུང་།མེས་འཇིག་པའི་ཚེ་ཉི་མ་བདུན་ཤར་ནས་
རིམ་གྱིས་ཚངས་པའི་འཇིག་རྟེན་མན་ཆད་ཀྱི་སྣོད་མཐའ་དག་སྲེག་
པར་བྱེད་དེ། གདགས་པ་ལས། དུས་མཐར་འཚོ་བའི་འཇིག་རྟེན་་
འདིར། །སྤྲིན་ལས་ཆུ་དག་མི་འབྱུང་སྟེ། །རྩྭ་དང་གེལ་བ་གསོ་ཤིང་
ཚོགས། །ཉི་མ་གཅིག་གིས་སྲེག་པར་འགྱུར། །དེ་བཞིན་ཆུ་ཀླུང་ཆུང་
ངམ་གྲོག ། ཉི་མ་གཉིས་པས་ཉམས་ཤིང་སྐམས། །ཆུ་ཀླུང་ངམ་
གྲོག་ཆེན་པོ་དག །གསུམ་པའི་འབར་བས་སྲེག་པར་འགྱུར། །ཡིད་
འོང་མ་དྲོས་ཞེས་བྱའི་མཚོ། །མི་མ་ཡིན་ལྡན་རྒྱ་ཆེ་བ། །གཙང་མའི་
ཆུ་ཡིས་རབ་གང་བ། །ཉི་མ་བཞི་བས་སྐེམ་པར་འགྱུར། །འབྱུང་བོ་
ཕལ་ཆེན་ཚོགས་ཀྱི་གནས། །རིན་ཆེན་འབྱུང་གནས་འཇིགས་སྒྲ་་་
ཅན། །ཉི་མ་བཅུ་བྱེད་པས་གདུངས་ཤིང༌། །མ་ལུས་ཡོངས་སུ་སྐེམ་
པར་འགྱུར། །ས་དང་རིན་ཆེན་བཞིའི་རང་བཞིན། །རི་རབ་དྲུག་
པས་གདུངས་པ་ལས། །ཤིན་ཏུ་དུ་བ་འཐུལ་བར་འགྱུར། །བདུན་
པའི་འོད་ཟེར་འབར་བ་ཡིས། །ཉི་མ་བདུན་པས་སྲེག་པར་བྱེད།
ཞེས་གསུངས་པའི་ཕྱིར་རོ། །གང་གི་ཚེ་འཇིག་རྟེན་ཆུས་འཇིག་པའི་
སྐབས་སུ་ལན་ཚྭ་ཆུ་ནང་དུ་འཇུ་བ་ལྟར་བསམ་གཏན་གཉིས་པ་མན་
520

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཆད་ཀྱི་སྣོད་ཐམས་ཅད་ཞིག་པར་འགྱུར་ཞིང་རླུང་གིས་འཇིག་པའི་ཚེ་
བསམ་གཏན་གསུམ་པ་མན་ཆད་ཀྱི་སྣོད་མཐའ་དག་རླུང་གིས་གཏོར་
བར་བྱེད་དོ། །ཁ་ཅིག་མཆིམས་ཊཱིཀ་ལས། འོད་གསལ་བའི་ཚེ་ཚད་
བསྐལ་ཆེན་བརྒྱད་དུ་བཤད་པའང་བར་བསྐལ་ཉི་ཤུ་རྩ་གཉིས་ཀྱིས་མ་
ཐེམ་གསུངས་པ་དཔྱད་དགོས་ཏེ།སྣོད་ཆགས་འཇིག་བར་བསྐལ་རེ་རེ་
བྱས་ཀྱང་བར་བསྐལ་གཉིས་ལས་མི་ཆད་པའི་ཕྱིར་ཞེས་ཟེར། དེ་ནི་
ནོར་བ་མིན་ཏེ།བསམ་གཏན་གཉིས་པ་མན་གྱི་འདོད་གཟུགས་ཀྱི་སྣོད་
བཅུད་རྫོགས་པར་ཆགས་པ་ལ་བར་བསྐལ་ཉི་ཤུ། གནས་པ་ལ་བར་
བསྐལ་ཉི་ཤུ། དང་བོ་མན་ཆད་མེས་འཇིག་པ་ལ་བར་བསྐལ་ཉི་ཤུ། མེ་
འཇིག་དང་བོའི་མཐར་བསམ་གཏན་དང་བོ་མན་ཆད་བར་སྣང་སྟོང་
བར་འདུག་པའི་བར་བསྐལ་ཉི་ཤུ་སྟེ། བར་བསྐལ་བརྒྱད་ཅུ་བོ་དེ་ནི་
བསྐལ་ཆེན་གཅིག་ཡིན་ལ། དེ་ལྟར་བརྩིས་པས་མེ་འཇིག་བདུན་པའི་
མཐའི་སྟོང་བསྐལ་བར་བསྐལ་ཉི་ཤུ་དང་བཅས་ན་བསྐལ་ཆེན་བདུན་
ཡིན་ཞིང་དེའི་འོག་ཏུ་བསམ་གཏན་དང་བོ་མན་གྱི་སྣོད་བཅུད་རྫོགས་
པར་ཆགས་པ་ལ་བར་བསྐལ་ཉི་ཤུ།.གནས་པ་ལ་བར་བསྐལ་ཉི་ཤུ། དེ་
ནས་བསམ་གཏན་གཉིས་པ་མན་གྱི་འདོད་གཟུགས་ཀྱི་བཅུད་འཇིག་
པ་ལ་བར་བསྐལ་བཅུ་དགུ སྣོད། ཆུས་འཇིག་པ་ལ་བར་བསྐལ་
གཅིག་སྟེ་བར་བསྐལ་ཉི་ཤུ་ཡིན་ལ། དེའི་འོག་ཏུ་བསམ་གཏན་གཉིས་
པ་མན་ཆད་བར་སྣང་སྟོང་བར་འདུག་པའི་བར་བསྐལ་ཉི་ཤུ་སྟེ་སྡོམ་
པས་བསྐལ་ཆེན་གཅིག་ཡིན་ནོ། །དེ་ལྟར་མེས་འཇིག་བདུན་དང་
ཆུས་འཇིག་གཅིག་གི་མཐའི་སྟོང་བསྐལ་དང་བཅས་ཏེ་བསྐལ་ཆེན་
བརྒྱད་ཡིན་པའི་ཕྱིར། དེ་ཡང་ཡིན་ཏེ། དེ་ལྟར་འཇིག་རྟེན་ཆགས་པ་
འདི། །བར་གྱི་བསྐལ་བ་ཉི་ཤུར་གནས། །འཆགས་པ་དང་ནི་འཇིག་
521

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་དང་། །ཞིག་ནས་འདུག་པ་དག་མཉམ་མོ། །ཞེས་དང་། དེ་དག་
བརྒྱད་ཅུ་ལ་བསྐལ་ཆེན། །ཞེས་དང༌། མེ་ཡིས་བདུན་ནོ་ཆུ་ཡིས་གཅིག
།ཅེས་པ་རྩ་འགྲེལ་གྱི་དོན་གྲུབ་པའི་ཕྱིར།དེས་ན་བསམ་གཏན་གཉིས་
པའི་སྣོད་ཆགས་ནས་འཇིག་པའི་བར་ལ་བསྐལ་ཆེན་བདུན་དང་བར་
བསྐལ་དྲུག་ཅུ་ཡིན་ཞིང་བསམ་གཏན་གཉིས་པའི་བཅུད་ཆགས་ནས་
འཇིག་པའི་བར་ལ་བསྐལ་ཆེན་བདུན་དང་བར་བསྐལ་ལྔ་བཅུ་རྩ་
བརྒྱད་ཡིན་ནོ་ཞེས་ཐུགས་ལ་བཞག་ནས་མངོན་པའི་རྒྱན་ལས།འདིར་
ཚངས་ཆེན་གྱི་ཚེ་ཚད་བར་བསྐལ་དྲུག་ཅུར་བཤད་ཀྱང་སྣོད་ཆགས་
འཇིག་གི་བར་བསྐལ་གཉིས་ཀྱིས་མ་ཚང་ངོ་། །གལ་ཏེ་སྣོད་ཆགས་མ་
ཐག་སྐྱེས་ལ། འཇིག་ཁར་འཆི་འཕོ་བས་ཚང་ངོ་ཞེ་ན། དེ་ལྟར་ན་སྣོད་
འཆགས་འཇིག་ལ་བར་བསྐལ་རེ་རེ་དང་།སེམས་ཅན་འཆགས་འཇིག་
ལ་བར་བསྐལ་བཅུ་དགུ་བཅུ་དགུ་བཤད་པ་དང་འགལ་ལོ། །དེ་་་་
བཞིན་དུ་འོད་གསལ་བའི་ཚེ་ཚད་བསྐལ་ཆེན་བརྒྱད་དུ་བཤད་པའང་
བར་བསྐལ་ཉི་ཤུ་རྩ་གཉིས་ཀྱིས་མ་ཐེམ་ལ། དགེ་རྒྱས་པའི་དྲུག་ཅུ་རེ་
བཞིར་བཤད་པའང་དེ་དང་འདྲ་མོད་ཀྱི།འོན་ཀྱང་དེ་དང་ཉེ་བས་དེ་
སྐད་བཤད་དོ། །ཞེས་གསུངས་པ་ཡིན་པས་ལེགས་བཤད་དུ་གོ་བ་
གལ་ཆེའོ། །དགེ་རྒྱས་པའི་ཚེ་ཚད་བསྐལ་ཆེན་དྲུག་ཅུ་རེ་བཞིར་་
བཤད་པའི་ནང་ནས་ཀྱང་རླུང་འཇིག་གི་མཐའི་སྟོང་བའི་བར་བསྐལ་
ཉི་ཤུ་དང་བསམ་གཏན་གསུམ་པ་མན་གྱི་སྣོད་འཆགས་འཇིག་ལ་བར་
བསྐལ་རེ་རེ་སྟེ་བར་བསྐལ་ཉི་ཤུ་རྩ་གཉིས་ཀྱིས་མ་ཚང་བས་ཡིན་ནོ། །
དེ་དག་ནི་རང་འགྲེལ་ལས། མེས་འཇིག་པ་ལྔ་བཅུ་རྩ་དྲུག་དང་། ཆུས་
འཇིག་པ་བདུན་དང་། རླུང་གིས་འཇིག་པ་གཅིག་ཡིན་ཏེ། དེ་ལྟར་
བཤད་ན་གདགས་པའི་བཤད་པ་དགེ་རྒྱས་ཀྱི་ལྷ་རྣམས་ཀྱི་ཚེ་ཚད་ནི་
― 522

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བསྐལ་བ་དྲུག་ཅུ་རྩ་བཞི་ཞེས་བྱ་བ་ལེགས་པར་དྲངས་པ་ཡིན་ནོ། །
ཞེས་གསུངས་སོ། །
སྨྲས་པ། གླིང་བཞི་རི་རབ་བྱེ་བ་ཕྲག་བརྒྱ་སོགས། །གཅིག་ཆར་
བཟོ་བོའི་ལས་ཀྱི་འཕྲུལ་འཁོར་ཆེ། །ཀུན་ནས་བྱེད་པོ་ཡིད་ཀྱི་ཆོ་་
འཕྲུལ་ལ། །སྟོང་གསུམ་འཇིག་རྟེན་ཁམས་ཞེས་བཏགས་པ་པ་་་་་་་་་
མཚར། །ཚ་གྲང་དམྱལ་པའི་སྡུག་བསྔལ་ཚེ་ཚད་སོགས། །གཞན་ལ་
བྱེད་པའི་ནུས་པ་མ་མཆིས་ཏེ། །བདེ་བར་འདོད་ནས་སྡུག་བསྔལ་
ཆེན་པོའི་རྒྱུ། ། བསམ་བཞིན་འབད་པས་སྒྲུབ་པ་ཀྱེ་མ་བླུན། །སྣ་
ཚོགས་ཚལ་དུ་རྒྱུ་བའི་ལྷའི་བུ་ཡང༌། །ནམ་ཞིག་མེ་ཏོག་ཕྲེང་བ་རྙིང་
བའི་ཚེ། །དམྱལ་པའི་སྡུག་བསྔལ་ལས་ཀྱང་ཆེས་ལྷག་ན། །སྲིད་པའི་
བདེ་འབྱོར་འདི་ལ་སུ་ཞིག་སྨོན། །སྐྱེ་དགུའི་འདྲེན་པའི་ཡང་དག་ཡེ་
ཤེས་མཚོ། །ཚད་མེད་སྙིང་རྗེ་རླུང་གིས་བསྐྱོད་པའི་མཐུས། །མདོ་སྡེ་
གསེར་རིའི་ཕྲེང་བས་ཡོངས་བསྐོར་ཞིང་།འབུམ་ཕྲག་སྡེ་བཞིའི་ལུང་གི་
བང་རིམ་ཅན། །ངེས་ལེགས་འདུན་ས་ཆོས་ཀྱི་ཕོ་བྲང་དུ། །འཇུག་
བར་འདོད་པའི་ལུས་ཅན་ང་ལས་ནུ། །ཡང་དག་བགྲོད་ལམ་ཆོས་
མངོན་ལྷུན་པོ་ནི། :།སྟོབས་བཅུ་མི་འཇིགས་བཞི་ཡི་དཔལ་ལས་་་་
བསྐྲུན། ། ཨེ་མ་སྲིད་ཞིའི་དགེ་ལེགས་སྣང་བའི་གཏེར། །སྐལ་ལྡན་
ཐར་འདོད་ཡོངས་ཀྱི་དམིགས་བུ་མཆོག །བཤད་སྒྲུབ་ཉི་ཟླ་ཟུང་གི་
དཀྱིལ་འཁོར་ནི། །ནུབ་ཀྱི་རི་བོར་ཁད་ཀྱི་ཕྱོགས་པས་སྐྱོ། །དེའི་ཕྱིར་
ལུས་སྲོག་དོར་ཡང་ཕངས་མེད་པར། །བཀྲ་ཤིས་འབྱུང་གནས་ཕན་
བདེའི་རིན་ཆེན་གཏེར།”།རིང་དུ་གནས་ལ་སྙིང་སྟོབས་ཆེན་པོ་་་་
ཡིས༑ །བརྒྱ་ཕྲག་ཐབས་མཁས་འཕྲུལ་གྱིས་འབད་པར་རིགས། །
ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །དམ་པའི་ཆོས་་་
523

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མངོན་པའི་མཛོད་ཀྱི་ཟུར་མཆན་ཡིད་ཀྱི་མུན་སེལ་ལས་གནས་གསུམ་
པའི་སྐབས་སོ། །
དེ་དག་རྣམ་རིག་རྣམ་རིག་མིན། །ཞེས་བྱུང་།ལུས་ངག་གི་ལས་
གཉིས་པོ་རེ་རེ་ལ་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་
གཉིས་ཡོད་ཅིང་། དེ་ཡང་རྣམ་པར་རིག་བྱེད་ཅེས་པ་ནི་ལུས་ཀྱི་་་་
དབྱིབས་དང་སྐད་ཀྱི་གདངས་ལས་ཕ་རོལ་བོ་ཁོང་ཁྲོ་བའམ་དགའ་
སྡུག་སོགས་ཀྱི་ཀུན་སློང་དཔོག་པར་བྱེད་པས་ན་དེ་ལྟར་བཤད་དེ། ཇི་
སྐད་དུ།ལས་གྲུབ་པ་ལས། ཕྱི་རོལ་སྤྱོད་པའི་འགྱུར་བ་དག་གིས་ནི། །
སྐྱེས་བུའི་སྙིང་ལ་གནས་པའི་བསམ་པ་སྟོན།།མཚོ་ན་གནས་པའི་ཉ་
ནི་རབ་གབ་ཀྱང་། །ཆུ་ཡི་རླབས་ཀྱི་འགྱུར་བ་རྣམས་ཀྱིས་སྟོན། །
ཞེས་གསུངས་པ་ལྟར་རོ། །རིག་མིན་ནི་རྒྱུ་མཚན་དེ་ལས་ལྡོག་པའོ། །
ལུས་ཀྱི་རིག་བྱེད་ནི་རྣམ་སྨིན་གྱི་ལུས་ལས་རྫས་ཐ་དད་པའི་དབྱིབས་
ཤིག་ཡིན་ལ། དེ་ཡང་ཤིན་ཏུ་དད་པས་རྣམ་པར་སྨིན་པའི་ལུས་ཀྱི་
གསེབ་ནས་ནགས་ལ་མེ་ཞུགས་པ་བཞིན་དུ་ཡོད་པར་བཤད་དོ། །
ངག་གི་རིག་བྱེད་ནི་གཙོ་ཆེར་སྐད་ཀྱི་གདངས་ཡིན་ཏེ། གསུང་རབ་ཀྱི་
ཚིག་འདོན་པའི་ཚེ་ཕ་རོལ་བོའི་སེམས་ཁེངས་པ་སོགས་དཔོག་པ་སྐད་
ཀྱི་གདངས་ལས་ཡིན་གྱི། གསུང་རབ་ཀྱི་ཚིག་ལས་མ་ཡིན་པའི་ཕྱིར།
རྣམ་གསུམ་དྲི་མེད་གཟུགས་གསུངས་དང་། །འཕེལ་དང་མ་བྱས་་
ལམ་སོགས་ཕྱིར། །ཞེས་པའི་སྐབས་སུ་བསོད་ནམས་རྣམ་པར་འཕེལ་
བ་བདུན་ཚན་གཉིས་གསུངས་པ་ནི། ཀུན་དགའ་ར་བ་གཙུག་ལག་
ཁང་། །མལ་སྟན་འཚོ་བ་ནར་མ་དང་།གློ་བུར་ནད་པ་ནད་གཡོག་
དང་།།ཡུལ་ངན་བྱུང་ཚེ་སྦྱིན་པ་ནི། །རྫས་ལས་བྱུང་བའི་བསོད་
ནམས་བདུན།། བཞུགས་དང་གཤེགས་རྩོམ་ལམ་ཞུགས་དང་། །
524

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཕྱིན་པ་ཐོས་དང་མཐོང་བ་དང༌། །ཆོས་ཐོས་བསླབ་པའི་གཞི་འཛིན་
ལ། །དགའ་དང་དད་པ་བྱེད་པ་ནི། །རྫས་ལ་མ་ལྟོས་བསོད་ནམས་
བདུན། །ཞེས་པ་ལྟར་ལ། མདོ་ལས་ཀྱང་། ཇི་ལྟར་གཙང་དག་འཇུག་
ངོགས་བདེ། །རིན་ཆེན་འབྱུང་གནས་བཀྲ་ཤིས་མཚོར། །མི་དང་རི་
དྭགས་ཚོགས་དག་གིས། །བསྟེན་པའི་ཆུ་བོ་སོ་སོར་འབབ། ། དེ་་་
བཞིན་མལ་ཆ་སྟན་བཏིང་དངོས། །སྦྱིན་པའི་མི་ལ་བསོད་ནམས་
རྒྱུན། །ཇི་ལྟར་རྒྱ་མཚོར་ཆུ་བཞིན་འབབ། །ཞེས་གསུངས་སོ། །ཀུན་
སློང་རྣམ་གཉིས་རྒྱུ་དང་ནི། །དེ་ཡི་དུས་ཀྱི་སློང་ཞེས་བྱ། །ཞེས་བྱུང་།
ལུས་ངག་གི་ལས་དགེ་མི་དགེར་འགྱུར་བ་ནི་ཀུན་སློང་ལ་ལྟོས་པ་ཡིན་
ན་ཀུན་སློང་དེ་གཉིས་ལས་གང་གཙོ་ཞེ་ན། རྒྱུའི་ཀུན་སློང་མཐོང་སྤང་
དང་དུས་ཀྱི་ཀུན་སློང་སྒོམ་སྤང་གིས་བྱས་ཏེ་གཉིས་ཀ་སྤང་བྱ་རིས་ཐ་
དད་པ་ཡིན་ན་དུས་ཀྱི་ཀུན་སློང་གཙོ་ཞིང་། གཉིས་ཀ་སྒོམ་སྤང་དུ་
རིགས་གཅིག་པ་ཡིན་ན་རྒྱུའི་ཀུན་སློང་གཙོའོ། །མཐོང་སྤང་ལ་རྒྱུའི་
ཀུན་སློང་ཙམ་ལས་དུས་ཀྱི་ཀུན་སློང་མེད་དེ། མཐོང་བས་སྤང་བྱའི་
རྣམ་ཤེས་ནི། །རབ་ཏུ་འཇུག་བྱེད་ཡིན་ཡིད་ནི། །སྒོམ་པས་སྤང་བྱ་
གཉིས་ཀ་ཡིན། །ལྔ་ནི་རྗེས་སུ་འཇུག་བྱེད་ཡིན། །ཞེས་མུ་བཞིར་
གསུངས་པས་སོ། །དེའི་ཕྱིར་རྒྱུའི་ཀུན་སློང་དགེ་བས་བྱས་པའི་ལུས་
བག་གི་བྱ་བའི་དུས་ཀྱི་ཀུན་སློང་ཉོན་མོངས་ཅན་ཡིན་ན་ཡང་ལུས་
ངག་གི་ལས་དེ་དག་ནི་དགེ་བ་ཡིན་པར་ཤེས་པར་བྱའོ། །མཚན་ལས་
མིང་ནི་འཕོ་བའི་ཕྱིར། །ཞེས་བྱུང་།ཁ་ཅིག་ན་རེ།དགེ་སློང་ཕ་མཚན་
གྱུར་པའི་དགེ་སློང་མ་ལ་དགེ་སློང་ཕའི་སྡོམ་པ་ལྡན་པའང་མིན་ལ་
བཏང་བ་ཡང་མིན་ཏེ། རང་འགྲེལ་ལས། མཚན་གྱུར་པ་ལས་སྔོན་གྱི་
སྡོམ་པ་གཏོང་བའི་རྒྱུ་ཡང་ཡོད་པ་མ་ཡིན་ལ། སྔོན་མེད་པའི་སྡོམ་པ་
525

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཐོབ་པའི་རྒྱུ་ཡང་ཡོད་པ་མ་ཡིན་ནོ། །ཞེས་གསུངས་པའི་ཕྱིར་ཟེར།
ཡང་ཁ་ཅིག་དེ་འདྲའི་མཚན་གྱུར་མ་ཐག་པར་དགེ་སློང་ཕ་མ་གཉིས་
ཀའི་སྡོམ་པ་ལྡན་ཏེ། དགེ་སློང་ཕའི་སྡོམ་པ་ཐོབ་ལ་མ་བཏང་བ་གང་
ཞིག་མའི་སྡོམ་པ་གསར་དུ་རྙེད་མ་ཐག་པ་ཡིན་པའི་ཕྱིར། རང་འགྲེལ་
གྱི་དོན་དེའི་ཚེ་དགེ་སློང་མའི་སྡོམ་པ་འཐོབ་བྱེད་ཀྱི་རིག་བྱེད་མེད་པ་
ལ་དགོངས་ཟེར། ལུགས་ཕྱི་མ་མི་འཐད་དེ། དགེ་སློང་ཕ་མཚན་གྱུར་
པའི་དགེ་སློང་མ་ལ་དགེ་སློང་ཕ་མ་གཉིས་ཀའི་སྡོམ་པ་ལྡན་ན། མཚན་
ལས་མིང་ནི་འཕོ་བའི་ཕྱིར། །ཞེས་པ་རྩ་འགྲེལ་གྱི་སྐབས་དོན་ལས་
ཉམས་ཤིང་། ‘དེ་འདྲའི་དགེ་སློང་མ་ལ་བུད་མེད་ལ་ཆགས་སེམས་ཀྱིས་
རེག་པའི་ལྷག་མའི་ལྟུང་བ་སོགས་ཀྱང་འབྱུང་རིགས་པར་ཐལ་བ་
དང་། དེ་འདྲའི་དགེ་སློང་ཕ་ལ་རེག་ཕམ་སོགས་ཀྱང་འབྱུང་རིགས་
པར་ཐལ་བས་སོ། །ཁོ་ན་རེ། དེའི་ཚེ་དགེ་སློང་ཕའི་སྡོམ་པ་ལྡན་ཀྱང་
རྒྱུད་ལ་མེད་པས་དེ་དག་གི་བཅས་ལྡན་མིན་ཟེར་ན།འོ་ན་དགེ་སློང་གི་
སྡོམ་པ་བླངས་པའི་སྐད་ཅིག་གཉིས་པ་ཕན་ཆད་དུ་དགེ་སློང་གི་སྡོམ་
པ་སྐད་ཅིག་མ་དང་བོའི་བཅས་ལྡན་ཡང་མ་ཡིན་པར་ཐལ། དེའི་ཚེ་
དེའི་རྒྱུད་ལ་དགེ་སློང་གི་སྡོམ་པ་སྐད་ཅིག་དང་བོ་མེད་པའི་ཕྱིར།མའི་
སྡོམ་ལྡན་གྱི་དགེ་སློང་ཕ་དེས་ཕམ་པའི་གནས་ལ་ཞུགས་ཏེ་ཕའི་སྡོམ་
པ་བཏང་ཡང་དགེ་སློང་མའི་སྡོམ་པ་མི་གཏོང་བར་ཐལ་ལོ།དེས་ན་
མཚན་གྱུར་མ་ཐེག་ཕའི་དགེ་སློང་ཕ་ལ་མའི་སྡོམ་པ་མི་ལྡན་པ་ནི་
གཏོང་རྒྱུ་བྱུང་བས་མིན་ནོ། །འོ་ན་ཅི་ཞེ་ན། དགེ་སློང་མ་མཚན་གྱུར་
པ་ན་དགེ་སློང་མའི་སྡོམ་པ་ཞེས་པའི་མིང་འཕོས་ནས་དགེ་སློང་ཕའི་
སྡོམ་པ་ཞེས་བཏགས་པ་ཙམ་ཡིན་གྱི།དེའི་ཚེ་སྡོམ་པ་འཐོབ་གཏོང་གི་
རྒྱུ་གང་ཡང་མེད་དེ།མཚན་ལས་མིང་ནི་འཕོ་བའི་ཕྱིར། ༑ཞེས་དང་།
526

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རང་འགྲེལ་ལས། མཚན་གྱུར་པ་ལས་སྔོན་གྱི་སྡོམ་པ་གཏོང་བའི་རྒྱུ་
ཡང་ཡོད་པ་མ་ཡིན་ལ། སྔོན་མེད་པའི་སྡོམ་པ་འཐོབ་པའི་རྒྱུ་ཡང་ཡོད་
པ་མ་ཡིན་ནོ། །ཞེས་དང་། གང་སྤེལ་ལས། མཚན་སྔ་མ་དང་ཕྱི་མ་
གཏོང་བ་དང་བྱུང་བ་ཉིད་སྡོམ་པ་གཏོང་བ་དང་འཐོབ་པའི་རྒྱུར་
རིགས་པ་ཡང་མ་ཡིན་ཏེ། ཞེས་དང་། མངོན་པའི་རྒྱན་ལས། དགེ་སློང་
མ་མཚན་གྱུར་ན་དགེ་སློང་དུ་གྱུར་པ་ཙམ་ལས་སྡོམ་པ་སྔར་ཡོད་་
གཏོང་བ་དང་སྔར་མེད་འཐོབ་པ་མེད་པའི་ཕྱིར་རོ། །ཞེས་གསལ་
བར་གསུངས་པའི་ཕྱིར། ཁོ་ན་རེ། མཚན་གྱུར་མ་ཐག་པའི་དགེ་སློང་
ཕས་དགེ་སློང་མའི་སྡོམ་པ་བཏང་བར་ཐལ། མཚན་གྱུར་ཁ་མ་ལ་ལྡན་
པ་གང་ཞིག་གྱུར་མ་ཐག་ཏུ་མི་ལྡན་པའི་ཕྱིར་ཟེར་ན། མ་ཁྱབ། དེ་ཡང་
དཔེར་ན། །དགེ་སློང་མ་མཚན་གྱུར་པ་ན་དེའི་མགོ་དང་ཡན་ལག་
སོགས་ལ་བུད་མེད་ཀྱི་མགོ་དང་ཡན་ལག་ཅེས་པའི་མིང་འཕོས་ཏེ
དགེ་སློང་ཕའི་མགོ་དང་ཡན་ལག་ཅེས་བཏགས་པ་ཙམ་ཡིན་གྱི། དེའི་
ཚེ་བུད་མེད་ཀྱི་ཡན་ལག་སོགས་གཏོང་བའི་རྒྱུ་ཡང་ཡོད་པ་མ་ཡིན་ལ།
དགེ་སློང་ཕའི་ཡན་ལག་སོགས་འཐོབ་པའི་རྒྱུ་ཡང་ཡོད་པ་མ་ཡིན་པ་
ལྟ་བུའོ། །འདི་འདྲ་གཞན་ཡང་མཐའ་ཡས་སོ། །རྩ་བ་བཞི་དང་།
ཆང་དང་།གར་སོགས་གསུམ་དང་ཕྲེང་སོགས་གསུམ་སྡོམ་པས་སྤང་བྱ་
གཅིག་དང་། ཁྲི་སྟན་ཆེ་མཐོ་དང་། དུས་མ་ཡིན་པའི་ཁ་ཟས་ཏེ་སྤང་བྱ་
བརྒྱད་སྤོང་བར་མནོས་པ་ལས་བསྙེན་གནས་དང་།གཞན་སྔར་བཞིན་
ལ་གར་སོགས་ཕྲེང་སོགས་སོ་སོར་བྱས་པས་དགུ་དང་། གསེར་དངུལ་
ལེན་པ་སྟེ་སྤང་བྱ་བཅུ་སྤོང་བར་མནོས་པ་ལས་དགེ་ཚུལ་དུ་འགྱུར་
རོ། ། བསྙེན་གནས་ལ་གར་སོགས་ཕྲེང་སོགས་གཅིག་ཏུ་སྡོམ་པ་ནི་
བསྙེན་གནས་ཀྱི་སྡོམ་པ་བླང་བར་འདོད་པའི་ཁྱིམ་པ་རྣམས་བསྙེན་
527

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གནས་ཀྱི་བསླབ་བྱ་མང་ངོ་སྙམ་ནས་སྒྱིད་ལུག་པ་སྤང་བའི་ཕྱིར་ཡིན་
ལ། དེ་ཡང་པྲི་ཛའི་བུ་ལ་བསླབ་པ་གསུམ་བསྟན་པ་བཞིན་ནོ་ཞེས་
འགྲེལ་བཤད་དག་ལས་གསུངས་སོ། །བར་ཆད་མེད་ལམ་སྐྱེས་དེ་
གཉིས། །མི་ལྕོགས་མེད་ལ་སྤོང་ཞེས་བྱ། །ཤེས་བཞིན་དང་ནི་དྲན་
དག་གཉིས།།ཡིད་དང་དབང་བོའི་སྡོམ་པ་ཡིན། །ཞེས་བྱུང་།བསམ་
གཏན་གྱི་སྡོམ་པ་དང་། སྤོང་སྡོམ་གཉིས་ལ་མུ་བཞི་སྟེ། དང་བོ་ཡིན་ལ་
གཉིས་པ་མིན་པ་ནི། བསམ་གཏན་དང་བོའི་ཉེར་བསྡོགས་ཀྱི་ཚོགས་
པར་མ་གཏོགས་པའི་བསམ་གཏན་གྱི་སྡོམ་པ་ཐམས་ཅད་ཡིན་ཏེ།
འཆལ་ཁྲིམས་ཀུན་སློང་དང་བཅས་པ་སྤོང་བའི་སྡོམ་པ་ལ་སྤོང་སྡོམ་
ཞེས་བཤད་པ་ཡིན་ན། འཆལ་བའི་ཚུལ་ཁྲིམས་མི་དགེའི་གཟུགས། །
ཞེས་འབྱུང་བའི་ཕྱིར་རོ། །གཉིས་པ་ནི། དང་བོའི་ཉེར་བསྡོགས་བར་
ཆད་མེད་ལམ་གྱི་ངོ་བོར་གྱུར་པའི་ཟག་མེད་ཀྱི་སྡོམ་པའོ། །གཉིས་ཀ་
ཡིན་པ་ནི། དང་བོའི་ཉེར་བསྡོགས་བར་ཆད་མེད་ལམ་གྱི་ཚོགས་པའི་
བསམ་གཏན་གྱི་སྡོམ་པའོ། །གང་ཡང་མིན་པ་ནི། དངོས་གཞིའི་ཟག་
མེད་ཀྱི་སྡོམ་པ་ཐམས་ཅད་ཡིན་ཏེ།བརྒྱད་ཀྱི་རང་ྋགོང་ས་ལས་རྒྱལ། །
ཞེས་འབྱུང་བའི་ཕྱིར་དང་། ཟག་མེད་ཡིན་པའི་ཕྱིར་རོ། །གང་སྤེལ་
ལས། ཡིད་དང་དབང་བོའི་སྡོམ་པ་གཉིས་དྲན་པ་དང་ཤེས་བཞིན་གྱི་
རང་བཞིན་ཡིན་ནོ་ཞེས་བྱ་བ་འདི་ཇི་ལྟར་ཤེས་ཞེ་ན།ལུང་ལས་ཏེ།འདི་
ལྟར་མདོ་ལས། མིག་གིས་གཟུགས་རྣམས་མཐོང་ནས་ཡིད་བདེ་བར་
ཡང་མི་འགྱུར་ཞིང་ཡིད་མི་བདེ་བར་ཡང་མི་འགྱུར་ལ། དྲན་པ་དང་
ལྡན་ཞིང་ཤེས་བཞིན་དུ་བཏང་སྙོམས་སུ་གནས་སོ་ཞེས་བྱ་བ་ནས་
ཡིད་ཀྱིས་ཆོས་རྣམས་ཤེས་ནས་ཞེས་བྱ་བའི་བར་དུ་གསུངས་པ་དང་།
ཡང་། འཇིག་རྟེན་འདི་ན་སྲོལ་གང་དག ། ཡོད་དེ་དྲན་པས་བཟློག་
528

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པ་ཡིན། །དེ་ཡི་སྡོམ་པ་བཤད་བྱ་སྟེ། །དེ་ནས་ཤེས་བཞིན་གྱིས་་
དགག་གོ།ཞེས་བྱ་བ་གསུངས་སོ། །ཡང་།ལྷ་ཞིག་གིས་དགེ་སློང་དབང་
བོ་ཡུལ་དག་ལ་རྒྱུ་བ་ཞིག་ལ་འདི་སྐད་ཅེས་སྨྲས་སོ། །དགེ་སློང་དགེ་
སློང་རྨ་འབྱིན་པར་མ་བྱེད་ཅིག དགེ་སློང་གིས་སྨྲས་པ། ལྷ་དགག་
པར་བྱའོ། ། ལྷས་སྨྲས་པ།དགེ་སློང་རྨ་རྫ་མ་ཙམ་བྱུང་ནས་ཅི་ཞིག་
གིས་དགག་པར་བྱེད། དགེ་སློང་གིས་སྨྲས་པ། དྲན་པ་དང་ཤེས་བཞིན་
གྱིས་དགག་པར་བྱའོ། །ཞེས་དང་། ཚུལ་ཁྲིམས་ཀྱི་ཕུང་བོའི་མདོ་ལས་
ཀྱང་། གང་ཡང་མིག་གི་དབང་བོ་སྡོམ་པས་བསྡམས་ཏེ་གནས་སོ། །
ཞེས་དང་།མངོན་པའི་རྒྱན་ལས།ལྟུང་བ་དང་དེའི་གཉེན་པོ་ཤེས་པའི་
ཤེས་བཞིན་དང་། སྤོང་བའི་སེམས་པ་མ་བརྗེད་པའི་དྲན་པ་དག་་
གཉིས་ཀ་ནི་ཡིད་ཀྱི་སྡོམ་པ་དང་། དེ་གཉིས་ཀ་དབང་བོའི་སྡོམ་པའང་
ཡིན་ཏེ།དེ་གཉིས་ཀྱིས་ཡིད་ཀྱི་ཉེས་སྤྱོད་ཀྱང་སྤོང་ལ།དབང་བོ་ཡུལ་ལ་
ལོག་པར་སྤྱོད་པ་དག་ཀྱང་སྤོང་བའི་ཕྱིར་རོ། །ཞེས་གསུངས་སོ། །དེ་
ལྟར་ན་ཡུལ་སྣ་ཚོགས་ལ་རྒྱུ་བའི་དབང་བོའི་སྒོ་སྡོམ་པའི་ཡིད་ཀྱི་དྲན་
པ་དང་ཤེས་བཞིན་ནི་དབང་བོའི་སྡོམ་པ་དང་།ཡིད་བྱ་བ་སྣ་ཚོགས་ལ་
གཡེང་བ་སྲུང་བའི་དྲན་པ་དང་ཤེས་བཞིན་ནི་ཡིད་ཀྱི་སྡོམ་པ་ཡིན་
པར་མངོན་ནོ། །འོན་ཀྱང་གཞུང་འགའ་ཞིག་ལས་དབང་བོའི་སྡོམ་
པ་དབང་ཤེས་འཁོར་གྱི་དྲན་པ་དང་ཤེས་བཞིན་ལ་བཤད་དོ། །སོ་སོ་
ཐར་གནས་ཇི་སྲིད་དུ། །མ་བཏང་བར་དུ་ད་ལྟར་གྱི། །རྣམ་རིག་
མིན་ལྡན་སྐད་ཅིག་མ། །དང་བོ་ཕྱིན་ཆད་འདས་པ་དང་། །སྡོམ་
མིན་གནས་པའང་དེ་དང་འདྲ། །ཞེས་བྱུང༌། སྐབས་འདིར་གང་ཟག་
ད་ལྟར་བ་གཞིར་བཞག་ནས་དེ་ལ་སྡོམ་པ་དང་སྡོམ་མིན་དག་གི་དུས་
གང་ལྡན་གྱི་ཁྱད་པར་གསུངས་པ་ཡིན་ལ། དེའི་ཕྱིར་སོ་ཐར་དང་སྡོམ་
529

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མིན་སོགས་མ་སྐྱེས་པ་ལྡན་བྱེད་ཀྱི་ཐོབ་པ་སྔར་སྐྱེས་མེད་པས། དེ་དག་
མ་འོངས་པ་དང་ལྡན་པའི་གང་ཟག་ད་ལྟར་བ་མེད་པར་གསུངས་
ཤིང་།སོ་ཐར་དང་སྡོམ་མིན་གསར་དུ་ཐོབ་པའི་སྐད་ཅིག་མ་དང་བོ་ལ་
དེ་དག་འགགས་ཟིན་པ་ལྡན་བྱེད་ཀྱི་ཐོབ་པ་ཕྱིས་སྐྱེ་མི་ལྡན་པས་ན་དེ་
དག་ལ་སོ་ཐར་དང་སྡོམ་མིན་སོགས་འདས་པ་མི་ལྡན་པར་གསུངས་
ལ། དེ་དག་ཐོབ་པའི་སྐད་ཅིག་གཉིས་པ་ཕན་ཆད་དུ་སོ་ཐར་སོགས་
སྐད་ཅིག་དང་བོ་འགགས་ཟིན་པ་ལྡན་པས་ན་དེ་དག་འདས་པ་ལྡན་
པར་གསུངས་པ་ཡིན་ནོ། །དེ་ལྟར་ཡང་མངོན་པའི་རྒྱན་ལས། འདོད་
པ་ན་སྤྱོད་པའི་དགེ་མི་དགེའི་རིག་བྱེད་དང་རིག་བྱེད་མ་ཡིན་པའི་
གཟུགས་ཀྱི་ཐོབ་པ་ལྷན་ཅིག་དང་ཕྱིས་སྐྱེ་བ་ཡོད་ཀྱི། ཆོས་ལས་སྔར་
སྐྱེས་པ་མེད་དེ་སོ་སོ་ཐར་གནས་ཇི་སྲིད་དུ། །མ་བཏང་བར་རྟག་ད་
ལྟར་གྱི། །རྣམ་རིག་མིན་ལྡན་སྐད་ཅིག་མ། །དང་བོ་ཕྱིན་ཆད་འདས་
པ་དང་། །སྡོམ་མིན་གནས་པའང་དེ་དང་འདྲ། །ཞེས་དང་། རྣམ་
རིག་བྱེད་ནི་ཐམས་ཅད་ལ།།།བྱེད་པ་དག་ལ་ད་ལྟར་ལྡན། །མ་་་་
བཏང་བར་དུ་སྐད་ཅིག་མ། །ཕྱིན་ཆད་འདས་ལྡན་མ་འོངས་མེད། །
ཅེས་འཆད་པར་འགྱུར་བའི་ཕྱིར་རོ། །ཞེས་གསུངས་པའི་ཕྱིར། དེ་
ལྟར་མ་ཡིན་པར་སོ་ཐར་དང་སྡོམ་མིན་སོགས་ལ་མ་འོངས་པ་གཏན་
ནས་མེད་པར་གསུངས་པ་ཡིན་ན།འགྲེལ་བཤད་དག་ལས།སོ་ཐར་གྱི་
སྡོམ་པ་དང་སྡོམ་མིན་སོགས་འདས་པ་དང་མ་འོངས་པ་མི་ལྡན་པའི་
རྒྱུ་མཚན་དུ་རིམ་པ་བཞིན་དེ་དག་གི་ཐོབ་པ་ཕྱིས་སྐྱེ་དང་སྔར་སྐྱེས་
མེད་པ་བཀོད་པ་ནི་འབྲེལ་མེད་ཁོ་ནར་འགྱུར་རོ། །ཁ་ཅིག སོ་
ཐར་གྱི་སྡོམ་པ་མ་འོངས་པ་མེད་པ་སེམས་ཀྱི་རྗེས་འབྲང་མིན་ཀྱང་
སེམས་ལ་རག་ལས་པས་ཡིན་ཏེ། སེམས་ཀྱི་རྗེས་འབྲང་མིན་པ་ཙམ་
530

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གྱིས་འཇོག་ན་མིག་དབང་དང་བུམ་པ་སོགས་ལའང་མ་འོངས་པ་མེད་
པར་ཐལ་ལོ་ཞེས་ཟེར་བ་ནི། མི་འཐད་དེ། སོ་ཐར་གྱི་སྡོམ་པ་མ་འོངས་
པ་མེད་ཅེས་པ་ནི་སོ་ཐར་གྱི་སྡོམ་པའི་ཐོབ་པ་སྔར་སྐྱེས་མེད་པས།དེ་མ་
འོངས་པ་དང་ལྡན་པའི་གང་ཟག་ད་ལྟ་བ་མེད་ཅེས་པ་ཡིན་གྱི།སོ་ཐར་
གྱི་སྡོམ་པ་མ་འོངས་པ་གཏན་ནས་མེད་ཅེས་པ་ག་ལ་ཡིན་།མ་འོངས་
པའི་དགེ་སློང་གི་སོ་ཐར་གྱི་སྡོམ་པ་གཞི་གྲུབ་པའི་ཕྱིར། མངོན་པའི་
རྒྱན་ལས།སོ་ཐར་གྱི་སྡོམ་པ་མ་འོངས་པ་སྐྱེ་བའི་ཆོས་ཅན་གྱི་མ་ཐོབ་པ་
འདས་པ་ནི་ཞེས་སོགས་ཀྱིས་སྐྱེ་འགྱུར་མ་འོངས་པའི་སོ་ཐར་གྱི་སྡོམ་
པའི་མ་ཐོབ་པ་གསུངས་པ་ཡང་མི་འཐད་པར་ཐལ། སོ་ཐར་གྱི་སྡོམ་པ་
མ་འོངས་པ་གཏན་མེད་དུ་འདོད་པའི་ཕྱིར། གཞན་ཡང་། སོ་ཐར་གྱི་
སྡོམ་པ་སྐད་ཅིག་དང་བོ་ལ་ད་ལྟར་བས་ཁྱབ་པ་དང་།སྐད་ཅིག་དང་བོ་
ད་ལྟ་བ་དེ་ཉིད་ཇི་སྲིད་སོ་ཐར་གྱི་སྡོམ་པ་མ་བཏང་གི་བར་དུ་ལྡན་
པར་བཤད་པ་སོགས་ཀྱང་མི་འཐད་དེ། དེ་ལྟར་ན་སོ་ཐར་གྱི་སྡོམ་པ་
ཐོབ་པའི་སྐད་ཅིག་མ་དང་བོ་བ་དང་གཉིས་པ་བ་ལ་སོ་ཐར་འདས་པ་
མི་ལྡན་པ་དང་ལྡན་པའི་ཁྱད་པར་ཞིག་མེད་པར་ཐལ། དེ་འདྲའི་སྐད་
ཅིག་གཉིས་པ་བ་ལ་ལྡན་རྒྱུའི་སོ་ཐར་འདས་པ་གཞི་མ་གྲུབ་པའི་ཕྱིར།
སོ་ཐར་སྐད་ཅིག་དང་བོ་རྟག་པ་ཡིན་པར་ཐལ། ཐོབ་ནས་ལོ་གྲངས་
མང་བོའི་བར་དུ་མ་འགགས་པར་ཡོད་པའི་ཕྱིར། དེས་ན་སོ་ཐར་གྱི་
སྡོམ་པ་ཐོབ་མ་ཐག་པ་ལ་སོ་ཐར་སྐད་ཅིག་དང་བོ་ད་ལྟར་བ་ཁོ་ན་
ལྡན། སྐད་ཅིག་གཉིས་པ་བ་ལ་སྐད་ཅིག་དང་བོ་འདས་པ་དང་སྐད་
ཅིག་གཉིས་པ་ད་ལྟར་བ་ལྡན། སྐད་ཅིག་གསུམ་པ་བ་ལ་དེའི་སྐད་ཅིག་
དང་བོ་གཉིས་འདས་པ་དང་སྐད་ཅིག་གསུམ་པ་ད་ལྟར་བ་ལྡན་པ་
སོགས་ནི།རྩ་འགྲེལ་གྱི་དགོངས་པ་མ་ནོར་བ་ཡིན་ཏེ།མངོན་པའི་རྒྱན་
531

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས། སྡོམ་པ་ཐོབ་པའི་སྐད་ཅིག་དང་བོ་ཕྱིན་ཆད་ནི་དེར་མ་ཟད་
འདས་པ་དང་ཡང་ལྡན་ཏེ། དེ་ལྟར་མིན་ན་སྡོམ་པ་སྔ་མ་བཏང་བར་
ཐལ་ཏེ།ཐོབ་ནས་མི་ལྡན་པའི་ཕྱིར་རོ། །ཞེས་གསུངས་པའི་ཕྱིར།ཁྱབ་
སྟེ། དེ་ལྟར་མིན་ན་སྡོམ་པ་སྔ་མ་བཏང་བར་ཐལ་ཏེ། ཞེས་པའི་སྐབས་
དོན་ཡོད་པའི་ཕྱིར། བསམ་གཏན་སྡོམ་དང་ལྡན་པ་ནི། །རྟག་ཏུ་
འདས་དང་མ་འོངས་དང་། །འཕགས་ནི་དང་བོ་འདས་དང་མིན། །
ཞེས་བྱུང་། ཁོ་ན་རེ། ཟག་མེད་སྐད་ཅིག་དང་བོ་བ་ལའང་ཟག་མེད་ཀྱི་
སྡོམ་པ་འདས་པ་ལྡན་པར་ཐལ། ཟག་མེད་ཀྱི་སྡོམ་པ་འདས་པའི་ཐོབ་
པ་སྔར་སྐྱེས་ཡོད་པའི་ཕྱིར་ན་མ་ཁྱབ་ཅེས་ཟེར།མི་འཐད་དེ།ཟག་མེད་
ཀྱི་སྡོམ་པ་འདས་པ་དང་ད་ལྟར་བའི་ཐོབ་པ་སྔར་སྐྱེས་ཡོད་ན། དེ་
གཉིས་རིམ་པ་བཞིན་ཟག་མེད་སྐད་ཅིག་དང་བོ་བ་དང་སྦྱོར་ལམ་
ཆོས་མཆོག་པ་ལ་ལྡན་པར་མི་འདོད་བཞིན་དུ་ཁས་ལེན་དགོས་ཏེ།དེ་
དག་གི་ཐོབ་པ་སྔར་སྐྱེས་ཀྱི་དོན་ཡོད་ཕྱིར། མངོན་པའི་རྒྱན་ལས། འདི་
ནི་དོན་རྫོགས་པ་མིན་གྱི་སྙོམས་འཇུག་གཉིས་དང་སྐྱེ་བའི་ཆོས་ཅན་
གྱི་མཐོང་ལམ་དང་མངོན་ཤེས་དང་ཚད་མེད་ལྟ་བུ་མ་འདྲེས་པ་་་་
རྣམས་དང་ཡེ་ཤེས་བསྟན་པའི་ཤེས་པ་དང་ལྟ་བ་ལ་སོགས་པ་སྦྱོར་
བས་ཐོབ་པ་ཕལ་ཆེ་བ་རྣམས་ལའང་སྔར་སྐྱེས་མེད་དོ། ཞེས་གསུངས་
པའི་ཕྱིར། དེས་ན་ཟག་མེད་ཀྱི་སྡོམ་པ་འདས་པའི་ཐོབ་པ་དང་། ཟག་
མེད་ཀྱི་སྡོམ་པའི་འདས་པའི་ཐོབ་པ་གཉིས་གཅིག་ཏུ་བྱས་ནས་དེ་
ལྟར་བཤད་པ་ཡིན་ལ།ཟག་མེད་སྐད་ཅིག་གཉིས་པ་བ་ལ་ཟག་མེད་ཀྱི་
སྡོམ་པ་འདས་པ་ལྡན་ཀྱང་ཟག་མེད་ཀྱི་སྡོམ་པ་འདས་པའི་ཐོབ་པ་
སྔར་སྐྱེས་ཡོད་མི་དགོས་ཏེ། ཟག་མེད་ཀྱི་སྡོམ་པ་འདས་པའི་ཐོབ་པ་ནི།
ཟག་མེད་ཀྱི་སྡོམ་པ་འདས་པ་ཁོ་རང་ལྡན་བྱེད་ཀྱི་རྫས་ཤིག་ལ་བཤད་
532

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་ཕྱིར། དཔེར་ན་སྡུག་བསྔལ་ཆོས་བཟོད་ཀྱི་ཐོབ་པ་ཕྱིས་སྐྱེ་ལྟ་
བུའོ། །གཞན་དུ་ན་སོ་ཐར་གྱི་སྡོམ་པ་འདས་པའི་ཐོབ་པ་སྐྱེ་ཡང་ཡོད་
པར་ཐལ། སོ་ཐར་གྱི་སྡོམ་པ་འདས་པའི་ཐོབ་པ་ཡོད་པའི་ཕྱིར། དེར་
ཐལ། སོ་ཐར་གྱི་སྡོམ་པ་འདས་པ་ཐོབ་བྱའི་ཆོས་ཡིན་པའི་ཕྱིར། ཡང་
གཞན་དག་ན་རེ། བསམ་གཏན་གྱི་སྡོམ་པ་ལ་མཚོན་ན། དེ་སྐད་ཅིག་
དང་བོ་འདས་པ་དང་ནི་གཏོང་རྒྱུ་མ་བྱུང་གི་བར་དུ་ལྡན་པར་མ་ཟད།
སྐད་ཅིག་དང་བོ་མ་འོངས་པ་དང་ད་ལྟར་བ་གཉིས་འདས་པའི་ངོ་
བོར་འཕོས་ཟིན་ནས་རང་གི་ངོ་བོ་དངོས་གནས་ལ་མེད་ཀྱང་ལྡན་པ་
ཡིན་ཏེ། དེ་ལ་གཏོང་རྒྱུ་མ་བྱུང་བའི་ཕྱིར་ཏེ། བསམ་གཏན་གཏོགས་
པའི་དགེ་བ་ནི། །ས་འཕོས་ཉམས་པ་དག་གིས་གཏོང༌། །ཞེས་བཤད་
པ་ལྟར་ལས།ད་ལྟར་བ་མ་འོངས་པའི་གཏོང་རྒྱུ་དང་།འདས་པ་ད་ལྟར་
བའི་གཏོང་རྒྱུ་མ་ཡིན་པའི་ཕྱིར་ཞེས་ཟེར།མི་འཐད་དེ། མཉམ་བཞག་
འཕགས་ལམ་དེ་གཉིས།ད་ལྟར་དང་ལྡན།ཞེས་དང་།རང་འགྲེལ་ལས།
མཉམ་པར་བཞག་པ་དང་།འཕགས་པའི་ལམ་ལ་སྙོམས་པར་ཞུགས་པ་
དེ་དག་ནི་གོ་རིམ་བཞིན་དུ་ད་ལྟར་གྱི་རྣམ་པར་རིག་བྱེད་མ་ཡིན་པཔ་
དང་ལྡན་གྱི་ལངས་པ་དག་ནི་མ་ཡིན་ནོ། །ཞེས་དང་། གང་སྤེལ་ལས།
ལངས་པ་དག་ནི་མ་ཡིན་ནོ། །ཅི་ཞེ་ན། ད་ལྟར་བ་དང་ལྡན་པ་ནི་མ་
ཡིན་ཏེ།དེ་གཉིས་ནི་སེམས་ཀྱི་རྗེས་སུ་འཇུག་པའི་ཕྱིར་རོ།སྔར་ནི་ལྡན་
པ་བཤད་ལ། ད་ལྟར་བ་ནི་མངོན་དུ་གྱུར་པ་བཤད་དེ། ཞེས་ད་ལྟར་བ་
ལྡན་པ་ལ་མངོན་གྱུར་དུ་ཡོད་དགོས་པར་གསལ་བར་གསུངས་པའི་
ཕྱིར། རྒྱལ་སྲས་མ་ལས་ཀྱང་། མཉམ་བཞག་འཕགས་ལམ་ལ་གནས་པ་
དེ་གཉིས་ཡིན་ཏེ། གོ་རིམ་བཞིན་དུ་ད་ལྟར་གྱི་བསམ་གཏན་གྱི་སྡོམ་
པའི་རྣམ་པར་རིག་བྱེད་མ་ཡིན་པ་དང་། ཟག་པ་མེད་པའི་སྡོམ་པའི་
533

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྣམ་པར་རིག་བྱེད་མ་ཡིན་པ་དང་ལྡན་ནོ། །ལངས་པ་དག་ནི་མ་ཡིན་
ནོ་ཞེས་བྱ་བ་ནི་ལམ་དེ་ལས་ལངས་པ་དག་ནི་ད་ལྟར་གྱི་དེ་དང་ལྡན་
པ་ནི་མ་ཡིན་ཏེ། དེ་ནི་སེམས་ཀྱི་རྗེས་སུ་འཇུག་པའི་ཕྱིར་རོ། །ཞེས་
གསུངས་པའི་ཕྱིར། བསམ་གཏན་ཟག་མེད་ཀྱི་སྡོམ་པ་ད་ལྟར་བ་ལྡན་
པ་ལ་རང་ཉིད་གང་གི་ཚོགས་པར་གཏོགས་པའི་སེམས་སེམས་བྱུང་
དག་ཀྱང་ད་ལྟར་བ་ལྡན་དགོས་ཏེ། སེམས་ཀྱི་རྗེས་འཇུག་དུས་དང་
ནི། །འབྲས་སོགས་དགེ་ལ་སོགས་པས་སོ། །ཞེས་བཤད་ཟིན་པའི་
ཕྱིར། དེས་ན་འཆད་པར་འགྱུར་བའི་གཏོང་རྒྱུ་དེ་དག་ནི་དེ་དག་སྤྱི་
ལྡོག་མའི་གཏོང་རྒྱུ་བཤད་པ་ཡིན་ལ། ཐོབ་བྱའི་ཆོས་ད་ལྟར་བ་རྣམས་
རང་རང་འགགས་པའི་སྟོབས་ཀྱི་གཏོང་བ་ནི་རྩ་འགྲེལ་འདི་དག་གི་
དགོངས་པའོ། །གཞུང་གི་དོན་ནི་འདི་ཡིན་ཏེ། ཟག་མེད་སྐད་ཅིག་
དང་བོ་བ་ལ་སྡུག་བསྔལ་ཆོས་བཟོད་ད་ལྟ་བའི་ཐོབ་པ་ད་ལྟར་བ་དང་
དེ་མ་འོངས་པའི་ཐོབ་པ་སྔར་སྐྱེས་ལྡན་པས་ན་ཟག་མེད་ཀྱི་སྡོམ་པ་ད་
ལྟར་བ་དང་མ་འོངས་པ་གཉིས་ལྡན་པར་བཤད་ཅིང་། དེ་ལ་ཟག་མེད་
ཀྱི་སྡོམ་པའི་ཐོབ་པ་ཕྱིས་སྐྱེ་མི་ལྡན་པས་ན་ཟག་མེད་ཀྱི་སྡོམ་པ་འདས་
པ་མི་ལྡན་པར་བཤད་པ་ཡིན་ནོ། །སྡུག་བསྔལ་ཆོས་ཤེས་པ་ནས་ལྷག་
མེད་དུ་མ་འཕོས་ཀྱི་བར་དུ་ཟག་མེད་ཀྱི་སྡོམ་པའི་ཐོབ་པ་སྔར་སྐྱེས་
ཕྱིས་སྐྱེ་གཉིས་རྟག་ཏུ་ལྡན་པས་ན། ཟག་མེད་ཀྱི་སྡོམ་པ་འདས་པ་དང་
མ་འོངས་པ་གཉིས་རྟག་ཏུ་ལྡན་པར་བཤད་པ་ཡིན་ཏེ། གང་སྤེལ་ལས།
འཕགས་ནི་དང་བོ་འདས་དང་མིན། །ཞེས་བྱ་བ་ལ་སྐད་ཅིག་མ་དང་
བོ་ནས་བཟུང་སྟེ། ཡོངས་སུ་མྱ་ངན་ལས་མ་འདས་ཀྱི་བར་དུནི་འདས་
པ་དང་མ་འོངས་པའི་རྣམ་པར་རིག་བྱེད་མ་ཡིན་པ་དང་ལྡན་ནོ། །
འདི་ནི་ཁྱད་པར་ཡིན་ཏེ་ཞེས་བྱ་བ་ནི་དང་བོ་སྟེ། ཞེས་འཕགས་པ་
534 www.

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཐམས་ཅད་ལ་ཟག་མེད་ཀྱི་སྡོམ་པ་འདས་མ་འོངས་ལྡན་པར་སྤྱིར་
བསྟན་ནས། ཟག་མེད་སྐད་ཅིག་དང་བོ་བ་ལ་འདས་པ་མི་ལྡན་པ་
དམིགས་ཀྱིས་བསལ་བའི་ཕྱིར་དེ་བཞིན་དུ། བསྒྲིབས་པ་དང་ནི་མ་
བསྒྲིབས་པ། །འདས་པ་དག་དང་ལྡན་པའང་མེད། །ཅེས་པའི་་་་་
སྐབས་སུ་ཡང་། བསྒྲིབས་པ་དང་མ་བསྒྲིབས་པའི་རིག་བྱེད་ལུང་མ་
བསྟན་གྱི་ཐོབ་པ་སྔ་ཕྱིར་སྐྱེ་བ་མེད་པས། རིག་བྱེད་དེ་དག་འདས་པ་
དང་མ་འོངས་པ་ལྡན་པའི་གང་ཟག་ད་ལྟ་བ་མེད་པར་གསུངས་པ་
ཡིན་ཏེ།རང་འགྲེལ་ལས།བསྒྲིབས་པ་དང་མ་བསྒྲིབས་པ་ལ་ལུང་དུ་མ་
བསྟན་པའི་རྣམ་པར་རིག་བྱེད་འདས་པ་དག་དང་འགའ་ཡང་ལྡན་པ་
མེད་དེ། ཆོས་ཉམ་ཆུང་བས་ཐོབ་པའང་ཉམ་ཆུང་བ་ཡིན་པས་རྗེས་སུ་
འབྲེལ་བ་ཅན་ནི་མ་ཡིན་ནོ། །ཞེས་དང་།གང་སྤེལ་ལས།ཐོབ་པ་གཞན་
འདྲེན་པར་མི་ནུས་སོ། །ཞེས་གསུངས་པའི་ཕྱིར། དེའི་ཕྱིར་རྩ་འགྲེལ་
འདི་དག་གིས་གང་ཟག་འདས་པའི་རྒྱུད་ལ་སྡོམ་པ་འདས་པ་དང་། མ་
འོངས་པའི་རྒྱུད་ལ་དེ་དག་མ་འོངས་པ་མི་ལྡན་པར་གསུངས་པ་མིན་
གྱི། སྐབས་འདིར་གང་ཟག་ད་ལྟར་བ་གཞིར་བཞག་སྟེ་དེ་ལ་སྡོམ་པ་
སྡོམ་མིན་སོགས་ཀྱི་ཐོབ་པ་སྔར་སྐྱེས་དང་ཕྱིས་སྐྱེ་ལྡན་པ་དང་མི་ལྡན་
པའི་སྒོ་ནས་རིམ་པ་བཞིན་སྡོམ་པ་དང་སྡོམ་མིན་སོགས་མ་འོངས་པ་
དང་འདས་པ་ལྡན་པ་དང་མི་ལྡན་པར་གསུངས་པ་ཡིན་ནོ། །ཡང་ཁོ་
ན་རེ།རིག་བྱེད་ལུང་མ་བསྟན་ལ་འདས་པ་དང་མ་འོངས་པ་མེད་པའི་
སྒྲུབ་བྱེད་དུ་འགྲེལ་བཤད་དག་ལས་དེའི་ཐོབ་པ་སྔ་ཕྱིར་སྐྱེ་བ་མེད་པ་
བཀོད་པ་ལ་དཔྱད་དགོས་ཟེར་བ་ནི། བསྒྲིབས་པ་དང་ནི་མ་བསྒྲིབས་
པ།།འདས་པ་དག་དང་ལྡན་པའང་མེད། །ཅེས་པ་རྩ་འགྲེལ་དང་།
མངོན་པའི་རྒྱན་ལས།དམིགས་ཀྱིས་བསལ་བ་བསྒྲིབས་པའི་རིག་བྱེད་
535

ཆོས་མངོན་པ་མཛོད་ཀྱི་ཐུར་མཆན་ཆེན་མོ།
ཐམས་ཅད་ལ་ཟག་མེད་ཀྱི་སྡོམ་པ་འདས་མ་འོངས་ལྡན་པར་སྤྱིར་
བསྟན་ནས ཟག་མེད་སྐད་ཅིག་དང་བོ་བ་ལ་འདས་པ་མི་ལྡན་པ་
དམིགས་ཀྱིས་བསལ་བའི་ཕྱིར་དེ་བཞིན་དུ། བསྒྲིབས་པ་དང་ནི་མ་
བསྒྲིབས་པ། །འདས་པ་དག་དང་ལྡན་པའང་མེད། །ཅེས་པའི་་་་་
སྐབས་སུ་ཡང་། བསྒྲིབས་པ་དང་མ་བསྒྲིབས་པའི་རིག་བྱེད་ལུང་མ་
བསྟན་གྱི་ཐོབ་པ་སྔ་ཕྱིར་སྐྱེ་བ་མེད་པས། རིག་བྱེད་དེ་དག་འདས་པ་
དང་མ་འོངས་པ་ལྡན་པའི་གང་ཟག་ད་ལྟ་བ་མེད་པར་གསུངས་པ་
ཡིན་ཏེ།རང་འགྲེལ་ལས།བསྒྲིབས་པ་དང་མ་བསྒྲིབས་པ་ལ་ལུང་དུ་མ་
བསྟན་པའི་རྣམ་པར་རིག་བྱེད་འདས་པ་དག་དང་འགའ་ཡང་ལྡན་པ་
མེད་དེ། ཆོས་ཉམ་ཆུང་བས་ཐོབ་པའང་ཉམ་ཆུང་བ་ཡིན་པས་རྗེས་སུ་
འབྲེལ་བ་ཅན་ནི་མ་ཡིན་ནོ། །ཞེས་དང་།གང་སྤེལ་ལས།ཐོབ་པ་གཞན་
འདྲེན་པར་མི་ནུས་སོ། །ཞེས་གསུངས་པའི་ཕྱིར། དེའི་ཕྱིར་རྩ་འགྲེལ་
འདི་དག་གིས་གང་ཟག་འདས་པའི་རྒྱུད་ལ་སྡོམ་པ་འདས་པ་དང་། མ་
འོངས་པའི་རྒྱུད་ལ་དེ་དག་མ་འོངས་པ་མི་ལྡན་པར་གསུངས་པ་མིན་
གྱི། སྐབས་འདིར་གང་ཟག་ད་ལྟར་བ་གཞིར་བཞག་སྟེ་དེ་ལ་སྡོམ་པ་
སྡོམ་མིན་སོགས་ཀྱི་ཐོབ་པ་སྔར་སྐྱེས་དང་ཕྱིས་སྐྱེ་ལྡན་པ་དང་མི་ལྡན་
པའི་སྒོ་ནས་རིམ་པ་བཞིན་སྡོམ་པ་དང་སྡོམ་མིན་སོགས་མ་འོངས་པ་
དང་འདས་པ་ལྡན་པ་དང་མི་ལྡན་པར་གསུངས་པ་ཡིན་ནོ། །ཡང་ཁོ་
ན་རེ། རིག་བྱེད་ལུང་མ་བསྟན་ལ་འདས་པ་དང་མ་འོངས་པ་མེད་པའི་
སྒྲུབ་བྱེད་དུ་འགྲེལ་བཤད་དག་ལས་དེའི་ཐོབ་པ་སྔ་ཕྱིར་སྐྱེ་བ་མེད་པ་
བཀོད་པ་ལ་དཔྱད་དགོས་ཟེར་བ་ནི། བསྒྲིབས་པ་དང་ནི་མ་བསྒྲིབས་
པ། །འདས་པ་དག་དང་ལྡན་པའང་མེད། །ཅེས་པ་རྩ་འགྲེལ་དང་།
མངོན་པའི་རྒྱན་ལས། དམིགས་ཀྱིས་བསལ་བ་བསྒྲིབས་པའི་རིག་བྱེད་
535

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འོངས་པ་འགའ་ཞིག་གི་ཐོབ་པ་སྔར་སྐྱེས་རྙེད་པས་ཡིན་ཏེ། གང་ལས་
ཆགས་བྲལ་བྱ་ཕྱིར་གང་། །ཐོབ་པ་དེར་ཡང་འོག་མའང་འཐོབ། །
ཅེས་དང་།ཟད་པ་ཤེས་ལ་ཟག་བཅས་ཀྱང་། །ཞེས་འཆད་པར་འགྱུར་
བའི་ཕྱིར་རོ།།སོ་སོར་ཐར་ཅེས་པ། གཞན་གྱི་རྣམ་རིག་བྱེད་སོགས་
ཀྱིས། །ཞེས་པའི་སྐབས་སུ་རང་འགྲེལ་ལས། བྱེ་བྲག་ཏུ་སྨྲ་བའི་འདུལ་
བ་བ་རྣམས་ན་རེ། རྣམ་པ་བཅུས་བསྙེན་པར་རྫོགས་སོ་ཟེར་བ་བསྡུ་
བའི་ཕྱིར་སོགས་ཀྱི་སྒྲ་སྨོས་ཏེ། རང་བྱུང་གིས་ནི་སངས་རྒྱས་དང་རང་
སངས་རྒྱས་རྣམས་སོ། །ངེས་པར་འཇུག་པས་ནི་རྟེན་ལྔ་བོ་རྣམས་
སོ། །དགེ་སློང་ཚུར་ཤོག་ཅེས་བྱ་བས་ནི་གྲགས་པ་ལ་སོགས་པ་རྣམས་
སོ། །སྟོན་པར་ཁས་བླངས་པས་ནི་འོད་སྲུངས་ཆེན་པོའོ། །དྲི་བས་
ཉེས་པས་ནི་ལེགས་སྦྱིན་ནོ། །བླ་མའི་ཆོས་ཁས་བླངས་པས་ནི་སྐྱེ་་
དགུའི་བདག་མོ་ཆེན་མོའོ། །ཕོ་ཉས་ནི་ཆོས་སྦྱིན་ནོ། །འདུལ་བ་
འཛིན་པར་གཏོགས་པ་ལྔས་ནི་མཐའ་འཁོབ་ཀྱི་མི་རྣམས་སོ། །
བཅུའི་ཚོགས་ཀྱིས་ནི་དབུས་ཀྱི་མི་རྣམས་སོ། །སྐྱབས་སུ་འགྲོ་བ་ལན་
གསུམ་བཟླས་པས་ནི་སྡེ་བཟང་དྲུག་ཅུ་ཚོགས་ཀྱིས་བསྙེན་པར་རྫོགས་
པར་བྱས་པ་རྣམས་སོ། །དེ་དག་གི་སོ་སོར་ཐར་བའི་སྡོམ་པ་ནི་གདོན་
མི་ཟ་བར་རྣམ་པར་རིག་བྱེད་ལ་རག་ལས་པ་མ་ཡིན་ནོ། །ཞེས་་་་
གསུངས་ལ། དེ་ཡང་ངེས་པ་ལ་འཇུག་པའམ་བདེན་པ་མངོན་སུམ་དུ་
མཐོང་བས་བསྙེན་པར་རྫོགས་པ་ནི།ཀོའུ་ཌིནྱ།རྟ་ཐུལ།བཟང་བོ།རླངས་
པ།མིང་ཆེན་ཏེ་ལྔ་སྡེ་རྣམས་སོ། །གྲགས་པ་སོགས་ནི།གྲགས་པ།ལག་
བཟང་།བ་ལང་བདག དྲི་མེད།གང་བོ་སྟེ་ཉེ་བའི་ལྔ་སྡེ་སོགས་སོ།
དེ་ཡང་མདོ་ལས། བདེར་གཤེགས་སྐྱོབ་པས་ཚུར་ཤོག་ཅེས་གསུངས་
པས། །མགོ་བྲེགས་ལུས་ནི་ཆོས་གོས་སྣམ་སྦྱར་ལྡན། །དེ་མ་ཐག་ཏུ་
537

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དབང་བོ་རབ་ཞི་ཞིང་།སངས་རྒྱས་དགོངས་པའི་ཆ་ལུགས་གནས་པར་
གྱུར། །ཞེས་གསུངས་སོ། །འོད་སྲུངས་ཆེན་པོ་ནི་མཐུ་ཆེ་བའི་ཕྱིར་
ལྷའི་གཟུགས་གང་ལ་ཕྱག་བྱས་པ་དེ་དང་དེ་གས་སོ། །དེ་བཅོམ་ལྡན་
འདས་ཀྱི་ཐད་དུ་སོང་ནས་འདིའི་གཟུགས་ཞིག་པར་གྱུར་ན་མི་རུང་
ངོ་སྙམ་ནས་ཕྱག་མ་བྱས་པ་དང་། བཅོམ་ལྡན་འདས་ཀྱིས་དེའི་བསམ་
པ་ཐུགས་སུ་ཆུད་ནས འོད་སྲུངས་ཁྱོད་ཀྱིས་དེ་བཞིན་གཤེགས་པ་ལ་
ཕྱག་འཚོལ་ཅིག་ཅེས་གླེངས་སོ། །དེས་བཅོམ་ལྡན་འདས་ལ་ཕྱག་
བྱས་པ་དང་། བཅོམ་ལྡན་འདས་ཀྱི་གཟུགས་ཡོངས་སུ་མ་གྱུར་པར་
མཐོང་བས། བཅོམ་ལྡན་འདས་འདི་ནི་བདག་གི་སྟོན་པ་ཡིན་ནོ་ཞེས་
སྟོན་པར་ཁས་བླངས་པས་བསྙེན་པར་རྫོགས་པར་བཤད་དོ། །དགེ་
སློང་མ་ཨུཏྤལའི་མདོག་གིས་འཕྲིན་སྐྱེལ་བ་ལས་ཁྱིམ་བདག་སྦྱིན་པའི་
བུ་མོ་ཆོས་སྦྱིན་བསྙེན་པར་རྫོགས་སོ། །འདིའི་འདུལ་བ་འཛིན་པ་ནི་
ལས་ཀྱི་སློབ་དཔོན་ནོ། །ས་ཚིགས་ཀྱི་དབང་དུ་བྱས་པའི་ཡུལ་དབུས་
དང་མཐའ་འཁོབ་ནི།མངོན་པའི་རྒྱན་ལས།དབུས་དང་མཐའ་འཁོབ་
ཀྱི་ཁྱད་པར་ནི་དཔག་ཚད་དྲུག་ཅུའི་ནང་དང་ཕྱི་རོལ་ཏེ། ལུང་ཀོ་
ལྤགས་ཀྱི་གཞི་ལས། རྡོ་རྗེའི་གདན་ནས་ཤར་ན་ལི་ཁར་ཤིང་འཕེལ་གྱི་
ནགས་དང་།ལྷོ་ན་ཆུ་ཀླུང་འདམ་བུ་དང་འདམ་བུའི་ཆུ་རྒྱུན་ཅན་དང་།
ནུབ་ན་བྲམ་ཟེ་སྤུན་གཉིས་ཀྱིས་བྱས་པའི་གྲོང་ཀ་བ་དང་ཉེ་བའི་ཀ་བ་
དང་། བྱང་ན་ཨུ་ཤི་རའི་རི་སྟེ་དེ་དག་ཕན་ཆད་ནི་མཐའ་འཁོབ་དང་།
ཚུན་ཆད་ནི་དབུས་སུ་བཤད་དོ། །ཞེས་གསུངས་ལ། དཔག་ཚད་དྲུག་
ཅུ་ཞེས་པ་ཕྱོགས་བཞིའི་ནང་ཁུངས་སྡོམ་སའི་ཚད་ཡིན་མིན་དཔྱད།འོ་
ན་ཨུ་ཤི་རའི་རི་སོགས་དབུས་དང་མཐའ་འཁོབ་གང་ཡིན་ཞེ་ན། ལུང་
ཀོ་ལྤགས་ཀྱི་གཞི་ལས། ལི་ཁ་ར་ཚང་ཚིང་ཞེས་བྱ་བ་དེ་ནི་དབུས་སོ། །
538

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དེ་ཕན་ཆད་ནི་མཐའ་འཁོབ་བོ། །ཨུ་ཤི་རའི་རི་ཞེས་བྱ་བ་ཡོད་དེ། དེ་
ནི་དབུས་སོ། །དེ་ཕན་ཆད་ནི་མཐའ་འཁོབ་བོ། །ཞེས་ཡུལ་དབུས་སུ་
གསུངས་སོ། །ཉིན་ཞག་པ་ཡི་སྡོམ་མིན་མེད། །དེ་དེ་ལྟར་ནོད་མེད་
ཅེས་གྲགས། །ཞེས་བྱུང་། བྱེ་བྲག་སྨྲ་བ་རྣམས་ན་རེ། སྡོམ་པ་བཞིན་དུ་
ཉིན་ཞག་ཙམ་གྱི་སྡོམ་མིན་ནི་མེད་དེ། བདག་ཉིན་ཞག་གཅིག་ཏུ་སྡོམ་
མིན་དང་ལྡན་པར་གྱུར་ཅིག་ཅེས་དེ་ལྟར་ནོད་པ་མེད་པའི་ཕྱིར། དེར་
ཐལ། སྨད་པའི་ལས་ཡིན་པའི་ཕྱིར། ཞེས་ཟེར་རོ། །དེ་ལ་སློབ་དཔོན་
གྱིས། དེ་ལྟར་ན་ཇི་སྲིད་འཚོའི་མཐའ་ཅན་གྱི་སྡོམ་མིན་ཡང་མེད་པར་
འགྱུར་ཏེ། དེ་ལྟར་ནོད་པ་མེད་པའི་ཕྱིར།དེར་ཐལ། སྨད་པའི་ལས་སུ་
མཚུངས་པའི་ཕྱིར་ཞེས་ཟེར།དེ་ལ་ཕྱོགས་སྔ་མ་ན་རེ།དེ་ལྟར་མི་ནོད་པ་
བདེན་ཡང་། སྲོག་གཅོད་པ་སེམས་ཀྱི་བྱ་བས་གཏན་དུ་འཚོ་བར་བྱའོ་
ཞེས་གཏན་དུ་ལོག་པར་ཞུགས་པའི་བསམ་པས་བྱ་བ་དེ་ལ་ཞུགས་
པའམ་ཁས་བླངས་པ་ལས་ཇི་སྲིད་འཚོའི་མཐའ་ཅན་གྱི་སྡོམ་མིན་་
འཐོབ་པར་འགྱུར་རོ་ཞེས་ཟེར་ཏེ། རང་འགྲེལ་ལས། ཇི་ལྟར་བསྙེན་
གནས་པ་ལྟར་བདག་ནི་ཞག་གཅིག་ཏུ་སྡོམ་པ་མ་ཡིན་པ་ལ་གནས་
པར་གྱུར་ཅིག་ཅེས་སྡོམ་པ་མ་ཡིན་པ་ཡང་དག་པར་ལེན་པ་ནི་སུ་ཡང་
མེད་དེ།ལས་སྨད་པ་ཡིན་པའི་ཕྱིར་རོ་ཞེས་གྲག་གོ།དེ་ལྟར་ན་བདག་ཇི་
སྲིད་འཚོའི་བར་དུ་སྡོམ་པ་མ་ཡིན་པ་ལ་གནས་པར་གྱུར་ཅིག་ཅེས་
ལེན་པ་ནི་སུ་ཡང་མེད་པས་ཇི་སྲིད་འཚོའི་བར་དུ་ཡང་འཐོབ་པར་མི་
འགྱུར་རོ། །གལ་ཏེ་དེ་ལྟར་མི་ལེན་མོད་ཀྱི་འོན་ཀྱང་གཏན་དུ་ལོག་
པར་ཞུགས་པའི་བསམ་པས་བྱ་བ་དེ་བྱེད་པ་ན་སྡོམ་པ་མ་ཡིན་པ་
འཐོབ་པར་འགྱུར་གྱི། དུས་གཞན་གྱི་བར་དུ་ལོག་པར་ཞུགས་པས་ནི་
མ་ཡིན་ནོ། །ཞེས་སོ། །འོན་ཀྱང་དྲིན་ལན་བསབ་པའི་མདོ་ལས།གང་
539

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
=ཟག་གིས་སྡོམ་པ་མ་ཡིན་པའི་ལས་བྱེད་པ་ན་དུས་ཚད་གང་གི་ཚེ་དགེ་
བའི་ཚུལ་ཁྲིམས་ཉམས་ཤིང་མི་དགེ་བའི་ཁྲིམས་འཐོབ་པར་འགྱུར།
བཀའ་སྩལ། ཤན་པའོ་ཞེས་ཚིག་གཅིག་དང་བོར་སྨྲ་བའི་ཚེ་དགེ་བའི་
ཁྲིམས་ཉམས་པར་འགྱུར་ལ།ཤན་པའོ་ཞེས་ལན་གཉིས་ལན་གསུམ་སྨྲ་
བས་མི་དགེ་བའི་ཁྲིམས་འཐོབ་པར་འགྱུར་རོ། །ནས་གལ་ཏེ་བདག་
ཤན་པའོ་ཞེས་ངེས་པར་དམ་བཅས་ན་ཡང་མི་དགེ་བའི་ཁྲིམས་འཐོབ་
པར་འགྱུར་རོ། །མི་དགེ་བའི་ཁྲིམས་ནོད་པ་ནི་བདག་གིས་དམ་་་
བཅས་པ་ཙམ་གྱིས་འཐོབ་པར་འགྱུར་ཏེ། ཕ་རོལ་བོ་གཞན་ལ་ནོད་མི་
དགོས་སོ། །གལ་ཏེ་མི་དགེ་བའི་ཁྲིམས་ཉིན་ཞག་གཅིག་གམ་གཉིས་
ནས་ཉིན་ཞག་བཅུའམ། ལོ་གཅིག་གམ། ལོ་གཉིས་ཀྱི་བར་དུ་མ་ནོད་
པར་དམ་བཅས་ན་དམ་བཅས་པའི་དུས་རིང་ཐུང་ལས་དེ་བཞིན་
འཐོབ་པར་འགྱུར། ཞེས་གསུངས་སོ། །བསྙེན་གནས་ཡན་ལག་ཚང་
བར་ནི། །ནངས་པར་གཞན་ལས་ནོད་པར་བྱ། །ཞེས་སོགས་བྱུང་།
བསྙེན་གནས་ཀྱི་སྡོམ་པ་ཉིན་ཞག་གཅིག་ལས་མི་གནས་པ་ནི་སངས་
རྒྱས་ཀྱི་བཅས་པའི་དབང་གིས་ཡིན་ལ། འོན་ཀྱང་ས་ག་ཟླ་བའི་ཡར་
ངོའི་ཚེས་གཅིག་ནས་བཅོ་ལྔའི་བར་གྱི་བསྙེན་གནས་ཀྱི་སྡོམ་པ་ཚེས་
གཅིག་གི་ནངས་པར་བླངས་ཀྱང་ཆོག་གོ། དེའི་ཚེ་ཡང་ཉིན་ཞག་ཕྱི་མ་
རྣམས་ཀྱི་སྡོམ་པ་ནི་ཉིན་ཞག་དེ་དང་དེར་སྔར་གྱི་འཕེན་པའི་སྟོབས་
ཀྱིས་གསུར་དུ་སྐྱེས་ཤིང་། ཚེས་གཅིག་གི་ནངས་པར་ཐོབ་པའི་བསྙེན་
གནས་ཀྱི་སྡོམ་པ་ཚེས་གཉིས་ཀྱི་ནངས་པར་གཏོང་བས་སྡོམ་པ་དེ་
དག་བསླབ་རྒྱུན་གཅིག་པ་མིན་ནོ། །འོ་ན་ལུང་ཀོ་ལྤགས་ཀྱི་གཞི་ལས།
ཉིན་པར་གཞན་གྱི་སྲོག་བཅད་ཅིང་། །མཚན་མོ་ཚུལ་ཁྲིམས་ཡོན་
ཏན་ལྡན། །དེ་དག་ལས་དེའི་འབྲས་བུ་ནི། །བདེ་དང་མི་བདེ་ཉམས་
540

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སུ་མྱོང་། །ཞེས་དང་། མཚན་མོ་བྱི་བ་བྱེད་པས་མྱོས། །ཉིན་མོ་ཚུལ་
ཁྲིམས་ཡོན་ཏན་ལྡན། །དེ་དག་ལས་དེའི་འབྲས་བུ་ནི། །བདེ་དང་མི་
བདེ་ཉམས་སུ་མྱོང་། །ཞེས་ཉི་ཚེ་བའི་དམྱལ་བ་དག་གིས་སྔོན་ཤན་པ་
དང་གཟུགས་འཚོང་མར་གྱུར་པ་ན་ཉིན་མོ་ཙམ་དང་མཚན་མོ་ཙམ་
གྱི་བསྙེན་གནས་འཕགས་པ་ཀ་ཏྱ་ཡ་ན་ལས་བླངས་པར་རྣ་བ་བྱེ་བ་རི་
ལ་སྨས་པ་དེ་ཅི་ཞེ་ན།རྣམ་སྨིན་ཡིད་འོང་འབྱིན་པའི་ལེགས་སྤྱད་ཙམ་
ལ་དེར་བཏགས་པ་ཡིན་ཏེ།རང་འགྲེལ་ལས།ཉིན་ཞག་གི་སྡོམ་པ་ཡིན་
པའི་ཕྱིར་རོ། །ཞེས་དང་། དེ་ལས་གཞན་དུ་མནོས་པ་ནི་ལེགས་པར་
སྤྱད་པ་ཙམ་དུ་འགྱུར་གྱི་བསྙེན་གནས་ཀྱི་སྡོམ་པ་ནི་མ་ཡིན་ནོ། །དེ་
ལྟར་བྱས་ན་ཤན་པ་དང་བྱི་བོ་བྱེད་པ་དག་གིས་མཚན་མོ་ཙམ་དང་
ཉིན་མོའི་བསྙེན་གནས་དག་ཀྱང་འབྲས་བུ་ཡོད་པར་རུང་ངོ་། །ཞེས་
གསུངས་པའི་ཕྱིར།ལུང་ལས།གང་ཕྱིར་ཡིད་ཀྱི་དགེ་བ་གསོལ་འདེབས་
དེ་ཡི་ཕྱིར། །འདི་ནི་བཅོམ་ལྡན་འདས་ཀྱིས་གསོ་སྦྱོང་བཤད་ཅེས་
གྲགས། །ཞེས་འབྱུང་བས་ཁྱིམ་པའི་གསོ་སྦྱོང་ཡིན་ལ། དགྲ་བཅོམ་པ་
དག་དང་ཉེ་བར་གནས་པར་བྱེད་པས་ན་བསྙེན་གནས་ཞེས་བཤད་
དོ། །འདི་ནི་དོན་ཆེན་པོ་དང་ལྡན་པ་ཡིན་པས་ཁྱིམ་པ་དག་ལ་ཕན་
འདོགས་པ་གལ་ཆེའོ། །གང་ཞིག་གསུམ་ལ་སྐྱབས་འགྲོ་དེ། །སངས་
རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་དང་། །
མྱ་ངན་འདས་ལ་སྐྱབས་སུ་འགྲོ། །ཞེས་བྱུང༌།གང་ཞིག་སངས་རྒྱས་ལ་
སྐྱབས་སུ་འགྲོ་བ་དེ་ནི་སངས་རྒྱས་སུ་བྱེད་པའི་བྱེད་ཆོས་ཟད་པ་
པ་སོགས་ལ་ཡིན་གྱི རྟེན་གཟུགས་ཀྱི་སྐུ་ནི་སྔར་བྱང་ཆུབ་སེམས་
དཔའི་གནས་སྐབས་དང་ཕྱིས་མི་སློབ་པའི་གནས་སྐབས་ལ་ཁྱད་པར་
མེད་པའི་ཕྱིར་སངས་རྒྱས་མ་ཡིན་ནོ། །གལ་ཏེ་མི་སློབ་པའི་ཆོས་དག་
541

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཁོ་ན་སངས་རྒྱས་ཡིན་ན་དེ་བཞིན་གཤེགས་པའི་སྐུ་ལ་ངན་སེམས་
ཀྱིས་ཁྲག་བྱུང་བའི་མཚམས་མེད་ཀྱི་ལས་ཀྱང་མེད་པར་འགྱུར་རོ་ཞེ་
ན། བྱེ་བྲག་ཏུ་སྨྲ་བ་རྣམས་ན་རེ།རྟེན་ལ་གནོད་པ་བྱས་པས་དེ་དག་ལ་
ཡང་གནོད་པ་བྱས་པ་ཡིན་ནོ་ཞེས་ཟེར་རོ། །འདི་ལྟར་སློབ་དཔོན་མི་
བཞེད་དེ།རང་འགྲེལ་ལས།བསྟན་བཅོས་ལས་ནི་མི་སློབ་པའི་ཆོས་ཁོ་
ན་སངས་རྒྱས་ཡིན་ནོ་ཞེས་དེ་སྐད་དུ་མི་འབྱུང་ངོ་། །འོ་ན་ཇི་སྐད་དུ་
འབྱུང་ཞེ་ན། སངས་རྒྱས་སུ་བྱེད་པའི་ཆོས་ཞེས་འབྱུང་སྟེ། དེའི་ཕྱིར་
རྟེན་སངས་རྒྱས་ཉིད་དུ་མ་བཀག་པས་དེ་ནི་ཀླན་ཀར་མི་རུང་བ་ཉིད་
དོ། །དེ་ལྟ་མ་ཡིན་ན་འཇིག་རྟེན་པའི་སེམས་ལ་གནས་པ་སངས་རྒྱས་
ཀྱང་མ་ཡིན་པར་འགྱུར། དགྲ་བཅོམ་པ་ཡང་མ་ཡིན་པར་འགྱུར་ལ།
དགེ་སློང་དུ་བྱེད་པའི་ཚུལ་ཁྲིམས་ཁོ་ན་ཡང་དགེ་སློང་དུ་འགྱུར་རོ། །
ཞེས་གསུངས་པའི་ཕྱིར། འོན་ཀྱང་ཟག་བཅས་ནི་ཡིན་ཏེ། ལམ་བདེན་
དུ་མ་གཏོགས་པའི་འདུས་བྱས་ཡིན་པས་སོ། །སྐྱབས་ཀྱི་དོན་ནི་རང་
འགྲེལ་ལས། སྐྱབས་ཀྱི་དོན་གང་ཞེ་ན། དེ་ལ་བརྟེན་ནས་སྡུག་བསྔལ་
ཐམས་ཅད་ལས་གཏན་དུ་ངེས་པར་ཐར་བའི་ཕྱིར་རོ། །ཞེས་
གསུངས་ལ། ལུང་ཕྲན་ཚེགས་ལས། འཇིགས་པས་སྐྲག་པའི་མི་རྣམས་
ནི། །ཕལ་ཆེར་རི་དང་ནགས་ཚལ་དང་། །ཀུན་དགའ་དང་ནི་མཆོད་
གནས་ཀྱི། །ལྗོན་ཤིང་དག་ལ་སྐྱབས་འགྲོ་སྟེ། །སྐྱབས་དེ་གཙོ་བོ་མ་
ཡིན་ཞིང་། སྐྱབས་དེ་མཆོག་གྱུར་མ་ཡིན་ལ། །སྐྱབས་དེ་ལ་ནི་བརྟེན་
ནས་ཀྱང་། །སྡུག་བསྔལ་ཀུན་ལས་མི་གྲོལ་གྱི། །གང་ཚེ་གང་ཞིག་
སངས་རྒྱས་དང་། །ཆོས་དང་དགེ་འདུན་སྐྱབས་སོང་ལ། །སྡུག་་་་
བསྔལ་སྡུག་བསྔལ་ཀུན་འབྱུང་དང་། །སྡུག་བསྔལ་ཡང་དག་འདས་
པ་དང་། །འཕགས་ལམ་ཡན་ལག་བརྒྱད་བདེ་བ། །མྱ་ངན་འདས་
542

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པར་འགྲོ་འགྱུར་ཞིང་། འཕགས་པའི་བདེན་པ་བཞི་བོ་དག ། ཤེས་
རབ་ཀྱིས་ནི་ལྟ་བྱེད་པ། །སྐྱབས་དེ་གཙོ་བོ་ཡིན་པ་སྟེ། །སྐྱབས་དེ་
མཆོག་ཏུ་གྱུར་པ་ཡིན། །སྐྱབས་དེ་ལ་ནི་བརྟེན་ནས་ཀྱང་། །སྡུག་
བསྔལ་ཀུན་ལས་གྲོལ་བར་འགྱུར། །ཞེས་གསུངས་སོ། །བཅས་པའི་
ཁ་ན་མ་ཐོ་བ། །མྱོས་འགྱུར་ལས་གཞན་བསྲུང་ཕྱིར་རོ། །ཞེས་བྱུང་།
འབྲུའི་ཆང་ནི་ནས་རང་འབྲས་ཐུག་པོ་ཆེ་སོགས་འབྲུ་རིགས་ལས་བྱུང་
བའི་ཆང་དང་། བཅོས་པའི་ཆང་ནི་མེ་ཏོག་དང་བུ་རམ་ཤིང་སོགས་
ལས་བྱུང་བའི་ཆང་ངོ་། །འོ་ན་དགེ་སློང་གིས་ཆང་འཐུང་བའི་ལྟུང་བ་
བཅས་རང་གི་ཁ་ན་མ་ཐོ་བ་གང་ཡིན་ཞེ་ན། ཉན་ཐོས་འདུལ་བ་བ་
རྣམས་ན་རེ།རང་བཞིན་གྱི་ཁ་ན་མ་ཐོ་བ་ཡིན་ཏེ།ལུང་ཕྲན་ཚེགས་ལས།
ཉེ་བར་འཁོར་གྱིས་ནད་པ་ལ་ཇི་ལྟར་བྲོ་གཡོག་བགྱི། ཞེས་པའི་ལན་དུ།
ཉེ་བར་འཁོར། རང་བཞིན་གྱི་ཁ་ན་མ་ཐོ་བ་མ་གཏོགས་པ་རྣམས་ཀྱིས་
ནད་པ་རྣམས་གསོ་བར་བྱའོ། ཞེས་བཀའ་སྩལ་བ་གང་ཞིག ཆང་
འཐུང་བ་ནམ་ཡང་མ་གནང་བའི་ཕྱིར།ལུང་རྣམ་འབྱེད་ལས།དགེ་སློང་
དག་ང་སྟོན་པ་ཡིན་པར་སྨྲ་བ་རྣམས་ཀྱིས་མྱོས་པར་འགྱུར་བ་རྩྭའི་རྩེ་
མོས་ཀྱང་བཏུང་བར་མི་བྱའོ། །ཞེས་གསུངས་ལ། དྲན་པ་ཉེར་བཞག་
ལས་ཀྱང་།བདག་ལ་འདི་ཡིས་མི་གནོད་ཅེས། །བློ་ལྡན་ཆང་ལ་ཡིད་མ་
རྟོན། །མྱོང་ཚེ་བསིལ་ཡང་རྣམ་སྨིན་ཚ། །ཆང་གིས་དམྱལ་བར་འགྲོ་
བར་བྱེད། །ཅེས་འབྱུང་བའི་ཕྱིར་ཟེར་ཏེ།རང་འགྲེལ་ལས།འདུལ་བ་
འཛིན་པ་རྣམས་ན་རེ། མྱོས་པར་འགྱུར་བ་འཐུང་བ་ནི་རང་བཞིན་གྱི་
ཁ་ན་མ་ཐོ་བ་ཡིན་ཏེ།ཞེས་སོགས་གསུངས་པའི་ཕྱིར།ཉན་ཐོས་མངོན་
པ་བ་རྣམས་ཀྱིས་བཅས་རྐྱང་གི་ཁ་ན་མ་ཐོ་བ་ཡིན་པར་བཞེད་དེ།རང་
འགྲེལ་ལས།ཆོས་མངོན་པ་བ་རྣམས་ན་རེ།ནང་བ་ལ་བཅས་པའི་ཁ་ན་
543

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མ་ཐོ་བ་སྤྱིར་བསྟན་མོད་ཀྱི། ཡང་མྱོས་པར་འགྱུར་བའི་དྲོད་མ་ངེས
པར་ཐལ་བར་འགྱུར་བ་ཡོངས་སུ་སྤང་བའི་ཕྱིར་མྱོས་པར་འགྱུར་བ་
དམིགས་ཀྱིས་བསྟན་ཏེ། དེ་ཉིད་ཀྱི་ཕྱིར་རྩྭའི་རྩེ་མོས་ཀྱང་འཐུང་བ་
བཀག་པ་ཡིན་ནོ། །འཕགས་པ་རྣམས་ཀྱིས་མི་སྤྱོད་པ་ནི་ངོ་ཚ་དང་
ལྡན་པའི་ཕྱིར་དང་། དེས་ཀྱང་དྲན་པ་ཉམས་པར་བྱེད་པའི་ཕྱིར་ཅུང་
ཟད་ཀྱང་མི་གསོལ་ཏེ།དུག་བཞིན་དུ་མ་ངེས་པའི་ཕྱིར་རོ། །ཉེས་པར་
སྤྱོད་པ་ཞེས་འབྱུང་བ་ནི་བག་མེད་པའི་གནས་ཡིན་པའི་ཕྱིར་ཏེ། དེ་
ཉིད་ཀྱིས་ཕྱིར་འདི་ལ་བག་མེད་པའི་གནས་ཞེས་སྨོས་ཀྱི། གཞན་དག་
ལ་མ་ཡིན་ཏེ།དེ་ལ་ནི་རང་བཞིན་གྱི་ཁ་ན་མ་ཐོ་བ་ཡིན་པའི་ཕྱིར་རོ། །
ཧ་ཅང་ཀུན་ཏུ་བསྟེན་པས་ངན་འགྲོར་འགྲོ་བར་གསུངས་པ་ནི། དེའི་
ཞར་ལ་མི་དགེ་བའི་རྒྱུན་ཡང་དང་ཡང་དུ་འཇུག་པས་ངན་སོང་བའི་
ལས་འཕེན་པའམ་འཇུག་པ་ཐོབ་པའི་ཕྱིར་རོ། །ཞེས་གསུངས་པའི་
ཕྱིར། མདོ་ལས་ཀྱང་། གནས་གསུམ་པོ་ཆང་དང་། མི་ཚངས་པར་སྤྱོད་
པ་དང་།·རྨུགས་པ་དང་གཉིད་ལ་བརྟེན་པ་ནི་ངོམས་པའམ་ཆོག་་
པའམ་ཚིམ་པ་མེད་དོ། །ཞེས་གསུངས་པའི་ཕྱིར། འོན་ཀྱང་ཁྱད་་
གསོད་ཀྱི་བསམ་པས་འཐུང་ན་རང་བཞིན་གྱི་ཁ་ན་མ་ཐོ་བར་འགྱུར་
རོ། །འདོད་གཏོགས་ཐམས་ཅད་གཉིས་ཀ་དང་། །ད་ལྟར་དག་ལས་
འཐོབ་པར་འགྱུར། ། བསམ་གཏན་ཟག་མེད་སྡོམ་པ་ནི། །དངོས་
དང་དུས་ནི་ཐམས་ཅད་ལས། །ཞེས་བྱུང་། སོ་ཐར་གྱི་སྡོམ་པ་ནི།ལས་
ལམ་སྦྱོར་དངོས་མཇུག་གསུམ་ཐམས་ཅད་དང་།གཞི་སེམས་ཅན་ཡིན་
མིན་གཉིས་ཀ་དང་། བཅས་རང་གི་ཁ་ན་མ་ཐོ་བ་གཉིས་ཀ་དང་། དུས་
ད་ལྟ་བའི་ཕུང་ཁམས་སྐྱེ་མཆེད་དག་ཁོ་ན་ལས་འཐོབ་བོ། འདས་པ་
དང་མ་འོངས་པའི་ལས་ལམ་དག་ལས་མི་འཐོབ་སྟེ། དེ་དག་ནི་རང་
544

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དང་དུས་མཉམ་པའི་སོ་ཐར་གྱི་སྡོམ་པའི་འཐོབ་གཞི་ཡིན་ཡང་། སོ་
ཐར་ད་ལྟར་བའི་འཐོབ་གཞི་མིན་པས་སྤྱིར་སོ་ཐར་གྱི་སྡོམ་པའི་་་་
འཐོབ་གཞི་མ་ཡིན་པའི་ཕྱིར། བསམ་གཏན་ཟག་མེད་ཀྱི་སྡོམ་པ་ནི།
ལས་ལམ་དངོས་གཞི་ཁོ་ན་དང་།དུས་གསུམ་ཆར་ལས་འཐོབ་སྟེ།སྡོམ་
པ་དེ་གཉིས་ད་ལྟར་བའི་འཐོབ་གཞི་ལ་དུས་གསུམ་གྱི་ལས་ལམ་ཡོད་
པའི་ཕྱིར།དེ་ལྟར་ཡང་རང་འགྲེལ་ལས།སེམས་ཅན་གྱི་རྟེན་ལ་འཇུག་
པའི་ཕྱིར་ད་ལྟར་གྱི་ཕུང་བོ་དང་ཁམས་དང་སྐྱེ་མཆེད་ཁོ་ན་ལས་་
འཐོབ་ཀྱི།འདས་པ་དང་མ་འོངས་པ་དག་ལས་ནི་མ་ཡིན་ཏེ།དེ་དག་ནི་
སེམས་ཅན་དུ་མི་བགྲང་བའི་ཕྱིར་རོ། །ཞེས་དང་། བསམ་གཏན་ཟག་
མེད་ཀྱི་སྡོམ་པ་ནི་ལས་ཀྱི་ལམ་དངོས་གཞི་ཁོ་ན་ལས་འཐོབ་ཀྱི་སྦྱོར་བ་
དང་མཇུག་ལས་ཀྱང་མ་ཡིན་ན་བཅས་པའི་ཁ་ན་མ་ཐོ་བ་ལས་ལྟ་སྨོས་
ཀྱང་ཅི་དགོས། དུས་ཐམས་ཅད་ཀྱི་ཕུང་བོ་དང་ཁམས་དང་སྐྱེ་མཆེད་
ལས་འཐོབ་སྟེ། འདས་པ་དང་མ་འོངས་པ་ལས་ཀྱང་འཐོབ་བོ། །དེ་
ཉིད་ཀྱི་ཕྱིར་གང་དག་ལས་སོ་སོར་ཐར་བའི་སྡོམ་པ་འཐོབ་ལ། བསམ་
གཏན་དང་ཟག་པ་མེད་པའི་སྡོམ་པ་དག་མ་ཡིན་པའི་ཕུང་བོ་དང་
ཁམས་དང་སྐྱེ་མཆེད་དེ་དག་ཀྱང་ཡོད་ཅེས་བྱ་བ་རྒྱས་པར་མུ་བཞིར་
འགྱུར་ཏེ། མུ་དང་བོ་ནི་ད་ལྟར་བྱུང་བའི་ཉེར་བསྡོགས་དང་མཇུག་
དག་དང་བཅས་པའི་ཁ་ན་མ་ཐོ་བ་ལས་སོ། །གཉིས་པ་ནི་འདས་པ་
དང་མ་འོངས་པའི་ལས་ཀྱི་ལམ་དངོས་དག་ལས་སོ། །གསུམ་པ་ནི་ད་
ལྟར་བྱུང་བའི་ལས་ཀྱི་ལམ་དངོས་དག་ལས་སོ། །བཞི་བ་ནི་འདས་པ་
དང་མ་འོངས་པའི་ཉེར་བསྡོགས་དང་མཇུག་དག་ལས་སོ། །ཞེས་
གསུངས་སོ། །དེ་ཡང་བཅས་པའི་ཁ་ན་མ་ཐོ་བ་སེམས་ཅན་དུ་སྟོན་པ་
ཡིན་མིན་གཉིས་ནི་རིམ་པ་བཞིན་དགེ་སློང་གིས་བུད་མེད་ལ་རེག་པ་
545

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། རྩྭ་སྔོན་གཅོད་པ་ལྟ་བུ་དང་། རང་བཞིན་གྱི་ཁ་ན་མ་ཐོ་བའི་དེ་
གཉིས་ནི།སྲོག་གཅོད་པ་དང་གསེར་དངུལ་རྐུ་བ་ལྟ་བུའོ། །ཁ་ཅིག་ན་
རེ། མ་འོངས་པའི་ལས་ལམ་ཡོད་ཀྱང་མ་འོངས་པ་ཡིན་པར་གྱུར་པའི་
ལུས་ངག་གི་ལས་ལམ་མི་དགེ་བ་སོགས་མེད་ཟེར་བ་ནི།མི་འཐད་དེ།དེ་
ལྟར་ན་མ་འོངས་པའི་སོ་ཐར་གྱི་སྡོམ་པའི་ཐོབ་གཞི་མེད་པར་ཐལ་བ་
དང་། མ་འོངས་པའི་ལས་ལམ། བསམ་གཏན་ཟག་མེད་ཀྱི་སྡོམ་པའི་
ཐོབ་གཞི་ཡིན་ལ། སོ་ཐར་གྱི་སྡོམ་པའི་ཐོབ་གཞི་མ་ཡིན་པའི་མུར་
འགྲེལ་བ་འགྲེལ་བཤད་ཐམས་ཅད་ལས་གསུངས་པ་མི་འཐད་པར་
ཐལ་བ་དང་།བསམ་གཏན་ཟག་མེད་སྡོམ་པ་ནི། །དངོས་དང་དུས་ནི་
ཐམས་ཅད་ལས། །ཞེས་བསམ་གཏན་ཟག་མེད་ཀྱི་སྡོམ་པའི་ཐོབ་
གཞི་ལ་དུས་གསུམ་ཡོད་པར་གསུངས་པའི་རྩ་འགྲེལ་ཐམས་ཅད་མི་
འཐད་པར་ཐལ་བ་དང་། འདས་མ་འོངས་པའི་ལས་ལམ་གྱི་སྦྱོར་
མཇུག་སོ་ཐར་གྱི་སྡོམ་པ་དང་བསམ་གཏན་ཟག་མེད་ཀྱི་སྡོམ་པ་གང་
གི་ཡང་ཐོབ་གཞི་མ་ཡིན་པར་གསུངས་པ་སོགས་མི་འཐད་པར་ཐལ་
ལོ། །མ་འོངས་པའི་ལས་ལམ་དང་ད་ལྟར་བ་གཉིས་ཀྱི་ཡིན་པ་ཡོད་
པར་ཐལ། མ་འོངས་པའི་ལས་ལམ་ཡོད་ཀྱང་མ་འོངས་པ་ཡིན་པར་
གྱུར་པའི་ལས་ལམ་མེད་ཅེས་བཤད་ཚུལ་དེ་འཐད་པའི་ཕྱིར། གཞན་
ཡང་། རང་འགྲེལ་ལས། མ་འོངས་པ་རྣམས་ཁོ་ན་ལས་སྡོམ་པ་རུང་གི་
འདས་པ་དང་ད་ལྟར་བ་རྣམས་ལས་ནི་མ་ཡིན་ནོ། །ཞེས་དུས་གསུམ་
གྱི་ནང་ནས་མ་འོངས་པ་ཁོ་ན་ལས་སོ་ཐར་གྱི་སྡོམ་པ་ཐོབ་པ་ཡིན་ཞེས་
སློབ་དཔོན་རང་གི་རང་ལུགས་བཞག་པ་འདི་ཡང་གཞི་མེད་ཡིན་པར་
ཐལ། མ་སྐྱེས་པའི་དེ་འདྲའི་ལས་ལམ་གཏན་མེད་དུ་ཁས་བླངས་པའི་
ཕྱིར།ཡང་ཁོ་ན་རེ།སློབ་དཔོན་རང་ལུགས་ལ་ལས་ལམ་དངོས་གཞི་མ་
546

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འོངས་པ་རྣམས་གཉིས་ཀ་ཡིན་པའི་མུ་དང་། སྦྱོར་མཇུག་མ་འོངས་པ་
རྣམས་མུ་དང་བོར་བཞག་ནས་མུ་གཉིས་པ་མེད་པར་འདོད་ཟེར་བ་
ཡང་མི་འཐད་དེ། འོ་ན་སློབ་དཔོན་རང་ལུགས་ལ་བསམ་གཏན་ཟག་
མེད་ཀྱི་སྡོམ་པའི་ཐོབ་གཞིར་གྱུར་པའི་ལས་ལམ་འདས་པ་དང་ད་
ལྟར་བ་ཆོས་ཅན། སོ་ཐར་གྱི་སྡོམ་པའི་ཐོབ་གཞི་ཡིན་པར་ཐལ། མུ་
གཉིས་པ་མེད་པར་སློབ་དཔོན་གྱིས་འདོད་པའི་ཕྱིར། འདོད་ན། སློབ་
དཔོན་གྱིས་སོ་ཐར་གྱི་སྡོམ་པའི་ཐོབ་གཞི་ལ་དུས་གསུམ་ག་ཡོད་པར་
འདོད་པར་ཐལ་ལོ། །གང་སྤེལ་ལས།སློབ་དཔོན་གྱིས་མུ་གསུམ་པ་མི་
སྲིད་པར་གཟིགས་ནས། སྡོམ་པ་ཐོབ་པའི་ཚེ་ན་ད་ལྟར་གྱི་ལས་ཀྱི་ལམ་
མེད་པས་ཞེས་བྱ་བ་སྨོས་ཏེ། ཞེས་འབྱུང་བ་ནི། སྔར་རང་འགྲེལ་ལས་
བཤད་པའི་མུ་གསུམ་པ་ད་ལྟར་བའི་ལས་ལམ་དངོས་གཞི། མུ་གསུམ་
པར་མི་བཞེད་པའི་དོན་ཡིན་པ་ཚིག་ལ་གསལ་ཞིང་སློབ་དཔོན་རང་
ལུགས་ལའང་མུ་གསུམ་པ་ཡོད་དེ། སོ་ཐར་གྱི་སྡོམ་པའི་ཐོབ་གཞིར་,
གྱུར་པའི་མ་འོངས་པའི་ལས་ལམ་དངོས་གཞི་དེ་ཡིན་པའི་ཕྱིར། ཡང་
གང་སྤེལ་ལས། མུ་གཉིས་པ་ཇི་ལྟར་མི་སྲིད་པ་དེ་ལྟར་བཤད་པ་ནི། མ་
འོངས་པ་ཁོ་ན་ལས་སྡོམ་པ་རུང་གི་ཞེས་བྱ་བ་སྟེ།ཞེས་འབྱུང་བ་ནི། མུ་
གཉིས་པ་ལ་མ་འོངས་པ་མེད་པའི་དོན་ཡིན་པར་གསལ་བས། སློབ་
དཔོན་ལུགས་ལ་མུ་གཉིས་པ་ཡོད་དེ། བསམ་གཏན་ཟག་མེད་ཀྱི་སྡོམ་
པའི་ཐོབ་གཞི་ཡིན་ལ། སོ་ཐར་གྱི་སྡོམ་པའི་ཐོབ་གཞི་མ་ཡིན་པའི་
འདས་པ་དང་ད་ལྟར་བའི་ལས་ལམ་གཞི་གྲུབ་པའི་ཕྱིར། དེས་ན་
གཞུང་གི་དོན་དངོས་ནི་འདི་ལྟར་ཤེས་པར་བྱ་སྟེ། སློབ་དཔོན་གྱི་
བཞེད་པ་ནི། སྤང་བྱ་ལྔ་བརྒྱད་བཅུ་དང་ནི། །ཐམས་ཅད་སྤོང་བར་
མནོས་པ་ལས། །དགེ་བསྙེན་དང་ནི་བསྙེན་གནས་དང་། །དགེ་ཚུལ་
547

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆེད་དང་དགེ་སློང་ཉིད། །ཅེས་འབྱུང་བ་ལྟར།སྤང་བྱ་བཅུ་ལྟ་བུ་སྤོང་
བར་ཁས་བླངས་པ་ལས་དགེ་ཚུལ་གྱི་སྡོམ་པ་ཐོབ་པ་ཡིན་ལ། གང་ཞིག་
སྤོང་བར་ཁས་བླངས་པ་ལས་ཐོབ་པའི་སོ་ཐར་གྱི་སྡོམ་པའི་ཐོབ་གཞི་
ནི་འབྱུང་འགྱུར་གྱི་སྤང་བྱ་དེ་དག་ཁོ་ན་ཡིན་གྱི།རང་རྒྱུད་ལ་སྐྱེས་ཟིན་
པའི་ལྟུང་བ་རྣམས་བསྡམ་ཚུལ་མེད་པའི་ཕྱིར་ཏེ། སྐབས་འདིའི་སྤང་
ཞེས་པ་ལྟུང་བ་དེ་དག་གི་གཞི་ལ་གཏན་ནས་མི་ཞུགས་པ་ལྟ་བུ་ལ་བྱེད་
དགོས་པའི་ཕྱིར།ལྷུང་བ་སྐྱེས་ཟིན་པ་རྣམས་ཕྱིར་བཅོས་དང་ཆད་ལས་
སོགས་ལ་བརྟེན་ནས་འདག་པའམ། ཡང་ན་ལྟུང་བ་དེ་དག་གི་འབྲས་
བུ་ཅི་རིགས་པ་མྱོང་དགོས་ཀྱི།བསྡམ་ཚུལ་མེད་པའི་ཕྱིར།དེ་ལྟར་ཡང་
རང་འགྲེལ་ལས། སྡོམ་པ་ཐོབ་པའི་ཚེ་ན་ད་ལྟར་གྱི་ལས་ཀྱི་ལམ་མེད་
པས་ད་ལྟར་གྱི་གཞི་ཅན་ཞེས་བརྗོད་པར་བྱའོ། །ཞེས་དང་།རྒྱལ་སྲས་
མ་ལས།སློབ་དཔོན་གྱི་རང་གི་རྒྱུད་ལ་ད་ལྟར་གྱི་ལས་ཀྱི་ལམ་དག་ལས་
སྡོམ་པ་རུང་བ་མ་ཡིན་པར་མཐོང་ནས་སྡོམ་པ་ཐོབ་པའི་ཚེ་ན་ད་ལྟར་
གྱི་ལས་ཀྱི་ལམ་རྣམས་མེད་པས་ད་ལྟར་གྱི་གཞི་ཅན་གྱི་ལས་ཀྱི་ལམ་
དག་ལས་ཞེས་བརྗོད་པར་བྱའོ་ཞེས་སློབ་པར་བྱེད་པ་ཡིན་ཏེ། དངོས་
པོ་གང་ཞིག་ལས་བཟློག་པ་དེ་ནི་ད་ལྟར་གྱི་ཡིན་པ་མི་སྲིད་པའི་ཕྱིར་
རོ། །འདས་པ་དང་ད་ལྟར་གྱི་རྣམས་ལས་ནི་མ་ཡིན་ནོ་ཞེས་བྱ་བ་ལ།
སློབ་དཔོན་གྱི་བསམ་པ་ནི། འདི་དག་ནི་བྱུང་ཟིན་པའི་ཕྱིར་བསྡམ་
པར་རུང་བ་ཡང་མ་ཡིན་ལ།ད་ལྟར་བྱུང་བ་རྣམས་ནི་མི་སྐྱེ་བར་བྱ་བར་
ཡང་མི་ནུས་ཀྱི། མ་འོངས་པ་རྣམས་ལ་ནུས་པས་དེ་དག་ཁོ་ན་བསྡམ་
པར་རུང་ངོ་སྙམ་པ་ཡིན་ནོ། །ཞེས་གསུངས་པའི་ཕྱིར།བྱེ་བྲག་སྨྲ་བས་
སོ་ཐར་གྱི་སྡོམ་པའི་གཞི་ལ་ད་ལྟར་བ་ཁོ་ན་འཇོག་པའི་རྒྱུ་མཚན་ཡང་
རྒྱལ་སྲས་མ་ལས།བྱེ་བྲག་ཏུ་སྨྲ་བ་རྣམས་ཀྱི་བསམ་པ་ནི་འདི་ཡིན་པར་
548

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མངོན་ཏེ། སོ་སོར་ཐར་བའི་སྡོམ་པའི་སྦྱོར་བ་དང་དངོས་དང་མཇུག་
དག་ནི་གོ་རིམ་བཞིན་དུ་སྲོག་གཅོད་པ་ལ་སོགས་པའི་སྦྱོར་བ་དང་།
དངོས་དང་། མཇུག་འདི་དག་ལ་འཇུག་པར་མ་གྱུར་ཅིག་ཅེས་སྡོམ་
པར་བྱེད་པ་ཡིན་ཏེ། ཤུགས་ཀྱིས་ནི་གཉེན་པོར་གྱུར་པ་དེ་དག་ནི་མི་
མཐུན་པར་གྱུར་པ་དེ་དག་ལ་གེགས་བྱེད་པ་ལྟ་བུར་སྐྱེ་སྟེ།སྦྱོར་བ་ཡང་
སྦྱོར་བ་ལ་འདི་སྐད་དུ་ཁྱོད་ངས་བསྡམས་ཀྱི་ཁྱོད་མ་འབྱུང་ཞིག་ཅེས་
སྨྲས་ལ། དེ་བཞིན་དུ་འཇུག་ཀྱང་འཇུག་ལ་དེ་སྐད་དུ་སྨྲའོ་ཞེས་བྱ་བའི་
བར་སྦྱར་བར་བྱའོ། །དེ་བཞིན་དུ་ད་ལྟར་གྱི་ཕུང་བོ་དང་ཁམས་དང་
སྐྱེ་མཆེད་ལས་ཀྱི་ལམ་གྱི་སྦྱོར་བ་དང་དངོས་དང་མཇུག་གི་ངོ་བོ་ཉིད་
དག་དགག་པ་ན་ད་ལྟར་གྱི་དེ་དག་ལས་སོ་སོར་ཐར་བའི་སྡོམ་པ་
འཐོབ་བོ་ཞེས་བཤད་པ་ཡིན། ཞེས་སློབ་དཔོན་རྒྱལ་བའི་སྲས་ཀྱིས་
གསུངས་པ་ལྟར་རོ། །བྱེ་སྨྲའི་ལུགས་ལ་སྟོན་པ་དང་ཉན་ཐོས་ཆེན་པོ་
དག་གི་སོ་ཐར་གྱི་སྡོམ་པའི་ཐོབ་གཞིའི་ལས་ལམ་སོགས་སུ་ཞིག་གི་
རྒྱུད་ལ་སྐྱེས་པ་དང་། ཐོབ་གཞིའི་ལས་ལམ་སོགས་སྐྱེས་ཟིན་མ་་་་་
འགགས་པར་ཡོད་པ་ཞིག་བསྡམ་པར་ཁས་བླངས་པ་ལས་སྡོམ་པ་ཐོབ་
པ་ཡིན་མིན་སོགས་སྤྲོ་བྱ་མང་ངོ་། །སྡོམ་པ་སེམས་ཅན་ཐམས་ཅད་
ལས། །ཞེས་བྱུང་། ཁ་ཅིག་ན་རེ། གསོད་པ་དང་འཕྲོག་པར་ནུས་པ་
སོགས་ལས་སྡོམ་པ་ཐོབ་པར་རུང་གིལྷ་དང་སྒྲ་མི་སྙན་པ་གསོད་པ་
དང་དེ་དག་གི་ལོངས་སྤྱོད་འཕྲོག་པ་སོགས་སྤོང་བར་ཁས་བླངས་པ་
ལས་སྡོམ་པ་ཇི་ལྟར་འཐོབ་སྟེ།དེ་ལྟར་མི་ནུས་པའི་ཕྱིར་ཞེས་ཟེར་བ་ལ།
བྱེ་སྨྲས། སེམས་ཅན་གྱི་སྲོག་ལ་གནོད་པ་མི་བྱེད་དོ་ཞེས་སྤྱི་འགྲོའི་ཚུལ་
གྱིས་ཁས་བླངས་པས་མི་ནུས་པ་ལས་ཐོབ་ཀྱང་སྐྱོན་མེད་ལ། ཕྱོགས་སྔ་
མ་ཁྱོད་ལྟར་ནུས་པ་ཁོ་ན་ལས་འཐོབ་དགོས་ན། སྲོག་གཅོད་མི་ནུས་
549

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ལྷ་སོགས་འདིར་སྐྱེས་པ་ན་སྡོམ་པ་འཕེལ་བ་དང་། གསོད་ནུས་
པའི་མི་སོགས་ལྷར་སྐྱེས་ན་སྡོམ་པ་འགྲིབ་པར་འགྱུར་ལ། དེ་ལྟར་ན་
འཐོབ་གཏོང་གི་རྒྱུ་མེད་པར་ཡང་སྡོམ་པ་འཐོབ་པ་དང་གཏོང་བར་
འགྱུར་རོ་ཞེས་ཟེར། དེ་ལ་ཕྱོགས་སྔ་མ་ན་རེ། ལྷ་མི་སོགས་ཕན་ཚུན་
འཕོས་ཀྱང་དེ་དག་ལས་འཐོབ་པའི་སྡོམ་པ་བྲི་འཕེལ་དུ་མི་འགྱུར་ཏེ།
དཔེར་ན། རྩྭ་སྔོན་པོ་གཅོད་པ་སྤངས་པ་ལས་སྡོམ་པ་འཐོབ་ཀྱང་རྩྭ་
སྐྱེས་པ་དང་བསྐམས་པས་དེ་དག་ལས་ཐོབ་པའི་སྡོམ་པ་བྲི་འཕེལ་དུ་
མི་འགྱུར་བ་བཞིན་ནོ་ཞེས་ཟེར། དེ་ལ་བྱེ་སྨྲས། སེམས་ཅན་རྣམས་ནི་
དུས་ཀུན་ཏུ་གང་ཟག་གི་ངོ་བོར་ཡོད་པས་རྩྭ་སོགས་དང་མི་འདྲའོ་
ཞེས་ཟེར་རོ།བྱེ་སྨྲའི་ལན་འདི་མི་རིགས་ཏེ།དགྲ་བཅོམ་པ་རྣམས་ལྷག་
མེད་དུ་འཕོས་པ་ན་གང་ཟག་གི་ངོ་བོར་མེད་པའི་ཕྱིར་སྡོམ་པ་འགྲིབ་
པར་ཐལ་བར་འགྱུར་རོ། །དེས་ན་སེམས་ཅན་ཐམས་ཅད་ཀྱི་སྲོག་ལ་
མི་གནོད་པའི་བསམ་པས་ཁས་བླངས་པ་ཡིན་པའི་ཕྱིར་རོ། །ཞེས་
པའི་གཏན་ཚིགས་སྔ་མ་དེ་ཉིད་འཐད་དོ་ཞེས་སློབ་དཔོན་གྱིས་བཤད་
དོ། དེ་ལྟར་ཡང་རང་འགྲེལ་ལས། ཇི་ལྟར་མི་ནུས་པ་དག་ལས་སྡོམ་པ་
འཐོབ་ཅེ་ན།ནས།གང་གི་ཚེ་ཡོངས་སུ་མྱ་ངན་ལས་འདས་ནས་མེད་པ་
ཁོ་ནར་གྱུར་པ་དེའི་ཚེ་སྡོམ་པ་ཇི་ལྟར་འགྲིབ་པར་མི་འགྱུར་ཏེ། ལན་
འདི་ནི་མི་རུང་ངོ་། །དེ་ལྟ་བས་ན་གཏན་ཚིགས་སྔ་མ་ཉིད་བཟང་
ངོ་། །ཞེས་གསུངས་སོ། །དེའི་ཕྱིར་སློབ་དཔོན་ལྟར་ན་སོ་ཐར་གྱི་
སྡོམ་པའི་ཐོབ་གཞི་ལ་མ་འོངས་པ་དང་། བྱེ་བྲག་སྨྲ་བ་ལྟར་ན་ད་ལྟར་
བ་དགོས་མོད་ཀྱང་། ངེས་པ་ལྔ་བྲལ་མ་ཡིན་པར་མི་འགྱུར་ཏེ། སྡོམ་པ་
སེམས་ཅན་ཐམས་ཅད་ལས། །ཞེས་པ་ལྟར། ལེན་པའི་ཚེ་ན་སེམས་
ཅན་གཅིག་གི་སྲོག་ཀྱང་མི་གཅོད་དོ་ཞེས་དུས་ཀྱི་ཁྱད་པར་མ་ཕྱེ་བར་
550

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྤྱི་འགྲོའི་ཚུལ་གྱིས་ཁས་བླངས་པའི་ཕྱིར།སྡོམ་མིན་ཅན་ནི་རང་འགྲེལ་
ལས། ཤན་པ་རྣམས་དང་། བྱ་གག་གསོད་པ་རྣམས་དང་། ཕག་གསོད་
པ་རྣམས་དང་།བྱ་བ་རྣམས་དང་།ཉ་བ་རྣམས་དང་།རི་དྭགས་འཆོར་
བ་རྣམས་དང་།ཆོམ་རྐུན་པ་རྣམས་དང་།གཤེད་མ་རྣམས་དང་།བཙོན་
རྫི་རྣམས་དང་། གླང་བོ་ཆེ་འཆོར་བ་རྣམས་དང་། ཁྱི་འཆོར་བ་རྣམས་
དང་། བཀུ་རི་འཆོར་བ་རྣམས་སོ། །རྒྱལ་བོ་དང་བློན་པོ་དང་། ཤགས་
ཟིན་པོ་རྣམས་ཀྱང་དོན་གྱིས་ན་སྡོམ་པ་མ་ཡིན་པ་ཅན་ཡིན་ནོ། །ཞེས་
གསུངས་ལ། དྲིན་ལན་བསབ་པ་ལས། ཀླུ་ལ་སྔགས་འདེབས་པ་དང་།
རྐུན་པོ་འཛིན་པ་དང་བཅུ་གཉིས་སོ། །ཞེས་དང་།དར་གྱི་སྲིན་བུ་གསོ་
བ་ཡང་སྡོམ་པ་མ་ཡིན་པའི་ཁྲིམས་ཀྱི་ནང་དུ་འདུས་སོ། །ཞེས་་་་་་་
གསུངས་སོ། །བསླབ་པ་ཕུལ་དང་ཤི་འཕོས་དང༌། །མཚན་གཉིས་
དག་ནི་བྱུང་བ་དང་། །རྩ་བ་ཆད་དང་མཚན་འདས་ལས། །སོ་སོར་
ཐར་བའི་འདུལ་བ་གཏོང༌། །ཞེས་སོགས་བྱུང་། མཚན་མོ་འདས་པས་
གཏོང་བ་ནི་བསྙེན་གནས་ཡིན་ལ། གཏོང་རྒྱུ་དེ་དག་གིས་སོ་སོར་ཐར་
བའི་སྡོམ་པ་གཏོང་བའི་རྒྱུ་མཚན་ནི།རང་འགྲེལ་ལས།ཅིའི་ཕྱིར་རྒྱུ་དེ་
དག་གིས་གཏོང་ཞེ་ན། ཡང་དག་པར་བླངས་པ་དང་འགལ་བའི་རྣམ་
པར་རིག་བྱེད་སྐྱེད་པ་དང་།རྟེན་བོར་བ་དང་།རྟེན་ཉམས་པ་དང་།གཞི་
ཆད་པ་དང་། དེ་སྲིད་དུ་འཕངས་པའི་ཕྱིར་རོ། །ཞེས་འབྱུང་བ་ལྟར་
གཏོང་རྒྱུ་ལྔ་ལ་རིམ་པ་བཞིན་སྦྱར་རོ། །འདུལ་བ་ལས།ཕམ་པ་བྱུང་བ་
དང་། མཚན་ལན་གསུམ་དུ་གྱུར་པ་དང་། མཚན་ཉམས་པ་འགྱུར་བ་
བརྟེན་པ་དང་། ཟ་མར་གྱུར་པ་འགྱུར་བ་བརྟེན་པ་དང་། མངལ་ཤོལ་
དང་བཅས་པའི་ལོ་ཉི་ཤུ་ལོན་པ་ལོན་པར་འདུ་ཤེས་ཏེ་བསྙེན་པར་
རྫོགས་ནས།ཕྱིས་དེར་མ་ལོན་པ་ཉི་ཤུ་མ་ལོན་པའི་སྐབས་སུ་ཤེས་ཀྱང་
551

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཏོང་བར་གསུངས་ལ། ཕྱི་མ་ནི་འདུལ་བའི་མདོ་ལས། ཤེས་ན་ནི་དེ་
ཞིག་གོ། ཞེས་གསུངས་མོད་ཀྱང་མངོན་པ་ལས་མ་གསུངས་པའི་རྒྱུ་
མཚན་ནི། རྣམ་འབྱེད་འགྲེལ་ལས། ཆོས་མངོན་པ་ལས་འདི་སྡོམ་པ་
གཏོང་བའི་རྒྱུ་ཉིད་དུ་མ་བགྲངས་པ་ནི་མ་ངེས་པའི་ཕྱིར་རོ། །ཞེས་
གསུངས་སོ། །འོན་ཀྱང་མངལ་ནས་ཕྱིར་བཙས་པ་ནས་བརྩི་ན་མ་
ངེས་ཀྱང་། མངལ་ཤོལ་དང་བཅས་ན་ངེས་སོ། །གཏན་ལ་དབབ་པ་
བསྡུ་བ་ལས། དགེ་བསྙེན་གྱི་སྡོམ་པ་ནི། མི་མཐུན་པའི་སེམས་སྐྱེས་པ་
དང་། རྩ་བ་ཆད་པ་དང་། རིས་མཐུན་པ་སྤངས་པས་ཡོངས་སུ་གཏོང་
བར་རིགས་པར་བྱའོ། །ཞེས་འབྱུང་ལ། མི་མཐུན་པའི་སེམས་སྐྱེས་
པས་གཏོང་བར་བཤད་པ་དེ་ནི་ཕལ་ཆེན་སྡེ་བའི་ལུགས་ཡིན་གྱི། བྱེ་
བྲག་སྨྲ་བའི་ལུགས་ལྟར་ན་དེས་སྡོམ་པ་མི་གཏོང་ཞེས་དཔལ་མར་མེ་
མཛད་ཡེ་ཤེས་གསུངས་སོ། །ཞེས་ཀུན་མཁྱེན་མཚོ་སྣ་བས་བཤད་
དོ། །གཞན་དག་དམ་ཆོས་ནུབ་པ་ལས། །ཞེས་པའི་ཐད་དུ་མངོན་
པའི་རྒྱན་ལས།སྡེ་བ་གཞན་གོས་དམར་སྡེ་བ་དག་ནི།ཞེས་འབྱུང་ཡང་།
མཚོ་ཊཱིཀ་ལས། ཆོས་ནུབ་པས་སྡོམ་པ་གཏོང་བར་འདོད་པ་དེ་གོས་
དམར་སྡེ་བའི་འདོད་པ་ཡིན་ཞེས་མཁན་པོ་མཆིམས་གསུང་ཡང་། དེ་
ལ་གཞུང་མེད་ཅིང་དགོངས་པ་དེས་འགྲེལ་གྱི་འགྲེལ་བ་ལས་ཆོས་སྲུང་
སྡེ་བའི་འདོད་པ་ཡིན་པར་བཤད་པས་འདི་ནི་ཆོས་སྲུང་སྡེ་བའི་་་་་
འདོད་པ་ཡིན། ཞེས་གསུངས་སོ། །སློབ་དཔོན་སྐུ་མཆེད་ལྟར་ན་དམ་
ཆོས་ནུབ་པ་ན་ལས་མི་འཆགས་པས་སོ་ཐར་གྱི་སྡོམ་པ་གསར་ཐོབ་
མེད་ཀྱང་སྔར་ཐོབ་ཟིན་པ་མི་གཏོང་སྟེ། རང་འགྲེལ་ལས། དམ་པའི་
ཆོས་ནུབ་ན་འདུལ་བའི་ལས་མེད་པའི་ཕྱིར་སྔོན་མེད་པའི་འདུལ་བ་
འཐོབ་པ་ནི་མེད་ཀྱི། ཐོབ་ཟིན་པ་ནི་གཏོང་བ་མེད་དོ། །ཞེས་དང་།
552 ཡ་་་་

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བསྡུ་བ་ལས། དམ་པའི་ཆོས་ནུབ་ན་ནི་སྡོམ་པ་མ་བླངས་པ་ནི་བླང་དུ་
མེད་ལ། སྔར་བླངས་པ་ནི་མི་གཏོང་བར་རིག་པར་བྱའོ། །ཞེས་་་་་
གསུངས་པའི་ཕྱིར།བསམ་གཏན་དུ་གཏོགས་པའི་དགེ་བ་ནི་གོང་འོག་
ཅི་རིགས་སུ་ས་འཕོས་པ་དང་། དངོས་གཞི་དང་ཉེར་བསྡོགས་སོགས་
ལས་ཡོངས་སུ་ཉམས་པས་གཏོང་ལ། ཉེར་བསྡོགས་ཀྱིས་བསྡུས་པའི་
བཟོང་པ་མན་གྱི་སྦྱོར་ལམ་ནི་ཤི་བས་གཏོང་བའང་ཡོད་དེ། འཕགས་
པས་དེ་དག་ས་བོར་ནས། །གཏོང་ངོ་འཕགས་མིན་འཆི་བས་སོ། །
ཞེས་འཆད་པར་འགྱུར་བའི་ཕྱིར། ཉམས་པ་ཆ་མཐུན་གྱི་དངོས་གཞི་
དག་ནི། ས་དེ་དང་དེར་འདོད་ཆགས་དང་བྲལ་བས་ཀྱང་གཏོང་སྟེ།
བསྟན་བཅོས་ལས། བསམ་གཏན་དག་པ་བ་འདོད་ཆགས་དང་བྲལ་
བས་འཐོབ་པར་འགྱུར་ལ། འདོད་ཆགས་དང་བྲལ་བས་འདོར་བར་
འགྱུར་བ་དང་།དེ་བཞིན་དུ་ཡོངས་སུ་ཉམས་པ་དང་སྐྱེ་བ་ལས་ཐོབ་པ་
དང་འདོར་བར་འགྱུར་བ་ཡོད་དམ་ཞེ་ན། ཡོད་དེ་བསམ་གཏན་དང་
བོ་ཉམས་པའི་ཆ་དང་མཐུན་པའོ། །དེ་ནི་འདོད་པ་ལས་འདོད་་་་
ཆགས་དང་བྲལ་བས་འཐོབ་ལ། ཚངས་པའི་འཇིག་རྟེན་ལས་འདོད་
ཆགས་དང་བྲལ་བས་འདོར་རོ། །ཞེས་གསུངས་པའི་ཕྱིར། འབྲས་བུ་
ཐོབ་པ་དང་དབང་བོ་སྦྱངས་པ་དང་ཡོངས་སུ་ཉམས་པ་དག་ལས།
ཞུགས་པའི་ལམ་དང་དབང་བོ་བརྟུལ་བའི་ལམ་སོགས་གཏོང་ཡང་
ཟག་མེད་ཀྱི་ལམ་བདེན་གཏོང་བ་མིན་ནོ། །ཐོབ་བྱའི་ཆོས་ད་ལྟར་
བའི་གཏོང་རྒྱུ་ལ་སྣ་ཚོགས་སྨྲ་མོད་ཀྱང༌།ཐོབ་བྱའི་ཆོས་ད་ལྟར་བ་དགེ་
སོགས་གང་ཡིན་ཀྱང་རང་རང་འགགས་པའི་སྟོབས་ཀྱིས་གཏོང་བ་རྩ་
འགྲེལ་གྱི་དགོངས་པ་རྨ་མེད་པ་ཡིན་ཚུལ་སྔར་བཤད་པ་ལྟར་རོ། །ལ་
ལས། ལམ་བདེན་ད་ལྟར་བའི་ཐོབ་པ་ཕྱིས་སྐྱེ་མེད་ཟེར་བ་དང་། ཡང་།
553

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཉོན་མོངས་ད་ལྟར་བའི་ཐོབ་པ་སྔར་སྐྱེས་ཕྱིས་སྐྱེ་གཉིས་ཀ་ཉོན་་་་
མོངས་ད་ལྟར་བའི་ཐོབ་པ་ཡིན་པར་ཁས་བླངས་ནས་ཉོན་མོངས་ད་
ལྟར་བ་རྣམས་རང་ཉིད་འགགས་པའི་སྟོབས་ཀྱིས་གཏོང་ཟེར་བ་་་
སོགས་ནི། ནང་འགལ་ཏེ། དེ་ལྟར་ན་ཉོན་མོངས་ད་ལྟར་བ་རྣམས་
འགགས་པའི་སྟོབས་ཀྱིས་ཇི་ལྟར་གཏོང་སྟེ། རང་ཉིད་འགགས་ཀྱང་
ལྡན་བྱེད་ཀྱི་ཐོབ་པ་བེའུ་ལྟར་རྗེས་སུ་འབྲང་བའི་ཕྱིར། སྡོམ་མིན་སྡོམ་
པ་ཐོབ་པ་དང་། །ཤི་དང་མཚན་གཉིས་བྱུང་བ་ལས། །ཞེས་སྡོམ་
མིན་རྒྱུ་གསུམ་གྱིས་གཏོང་བར་གསུངས་ལ།དྲིན་ལན་བསབས་པ་ལས།
སྡོམ་པ་མ་ཡིན་པའི་ཁྲིམས་ཉམས་པའི་དུས་གསུམ་ཡོད་དེ། ཤི་བའི་
དུས་དང་། ཆགས་ཤིང་ཞེན་པ་ཟད་པའི་དུས་དང་། སྡོམ་པའི་ཚུལ་
ཁྲིམས་ནོད་པའི་དུས་སོ། །དཔེར་ན་སྐྱབས་སུ་འགྲོ་བ་གསུམ་ནོད་
པའི་ཚེ་ཐོག་མའི་ཚིག་དང་བོ་གཅིག་སྨྲས་པས་སྡོམ་པ་མ་ཡིན་པའི་
ཁྲིམས་ཉམས་སོ། །དེའི་འོག་ཏུ་ཚིག་གཉིས་པ་དང་གསུམ་པ་སྨྲས་
པའི་ཚེ་ན་དགེ་བའི་ཚུལ་ཁྲིམས་འཐོབ་པར་འགྱུར་རོ། །ཞེས་་་་་་་་
གསུངས་སོ། །ལས་བདེ་མི་བདེ་དང་གཞན་ནི། དགེ་དང་མི་དགེ་དང་
གཞན་ཡིན། །ཞེས་བྱུང་། ལས་བདེ་བ་དང་ལས་དགེ་བ་གཉིས་དོན་
གཅིག་ལས་མི་བདེ་བ་དང་ལས་མི་དགེ་བ་གཉིས་དོན་གཅིག་ལས་
བདེ་མི་བདེ་གང་རུང་ལས་གཞན་པའི་ལས་དང་ལུང་མ་བསྟན་གྱི་
ལས་དོན་གཅིག་པར་རྩ་བ་འདིས་གསལ་བར་བསྟན་ཏོ། །འོ་ན་་་
བསམ་གཏན་བཞི་བ་ཡན་ཆད་ཀྱི་དགེ་བའི་ལས་ཆོས་ཅན། བདེ་བ་
ཡིན་པར་ཐལ།ལས་བདེ་བ་ཡིན་པའི་ཕྱིར་ཟེར་ན།མ་ཁྱབ་སྟེ།ཀུ་ཤ་ལ་
ཞེས་པ་བདེ་བ་དང་དགེ་བ་གཉིས་ཀ་ལ་འཇུག་པས། དེ་དབང་དུ་བྱས་
ནས་དེ་ལྟར་གསུངས་པ་ཡིན་ཏེ། དཔེར་ན། བསམ་གཏན་གསུམ་པའི་
---- 554

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གནས་གསུམ་ལ་བདེ་ཆུང་སོགས་དང་དགེ་ཆུང་སོགས་སུ་དོན་གཅིག་
པར་བཤད་པ་ལྟ་བུའོ། །འབྲས་བུ་ཡིད་དུ་འོང་བ་མྱོང་འགྱུར་གྱི་ལས་
ནི། ལས་དགེ་བ་དང་། འབྲས་བུ་ཡིད་དུ་མི་འོང་བ་མྱོང་འགྱུར་གྱི་ལས་
ནི།ལས་མི་དགེ་བ་དང་།དེ་གཉིས་གང་རུང་མ་ཡིན་པའི་ལས་ནི།ལུང་
མ་བསྟན་གྱི་ལས་ཡིན་ཏེ། རང་འགྲེལ་ལས། འདི་ནི་དགེ་བ་ལ་སོགས་
པའི་མཚན་ཉིད་ཡིན་ཏེ། ལས་བདེ་བ་ནི་དུས་རེ་ཞིག་དང་། གཏན་དུ་
སྡུག་བསྔལ་ལས་ཡོངས་སུ་སྐྱོབ་པའི་ཕྱིར་དགེ་བ་ཡིན་ཏེ། འབྲས་བུ་
ཡིད་དུ་འོང་བ་དང་མྱ་ངན་ལས་འདས་པ་འཐོབ་པར་བྱེད་པ་ཡིན་
ནོ། །མི་བདེ་བ་ནི་མི་མཐུན་པའི་ཕྱོགས་ཀྱི་མི་དགེ་བ་ཡིན་ཏེ། གང་གི་
རྣམ་པར་སྨིན་པ་ཡིད་དུ་མི་འོང་པའོ། །དེ་གཉིས་ལས་གཞན་པ་བདེ་
བ་ཡང་མ་ཡིན་མི་བདེ་བ་ཡང་མ་ཡིན་པ་གང་ཡིན་པ་དེ་ནི་དགེ་བ་
དང་མི་དགེ་བ་ལས་གཞན་པ་ཡིན་པར་རིག་པར་བྱ་སྟེ། ལུང་དུ་མ་
བསྟན་པ་ཞེས་བྱ་བའི་ཐ་ཚིག་གོ།ཞེས་དང་།རྒྱལ་སྲས་མ་ལས།དུས་རེ་
ཞིག་དང་གཏན་དུ་ཞེས་བྱ་བ་ནི་འབྲས་བུ་ཡིད་དུ་འོང་བ་ཅན་གང་
ཞིག་ཡིན་པ་དེ་ནི་དུས་རེ་ཞིག་སྡུག་བསྔལ་ལས་ཡོངས་སུ་སྐྱོབ་པའི་
ཕྱིར་བདེ་བ་ཡིན་ལ།ཞེས་དང་།གང་སྤེལ་ལས།འབྲས་བུ་ཡིད་དུ་འོང་
བ་ཅན་ནི་རེ་ཞིག་སྡུག་བསྔལ་ལས་ཡོངས་སུ་སྐྱོབ་པའི་ཕྱིར་བདེ་བ་
ཡིན་ཏེ། ནས་མི་བདེ་བ་ནི་མི་མཐུན་ཕྱོགས་ཀྱི་ཞེས་བྱ་བ་ནི་འབྲས་བུ་
ཡིད་དུ་མི་འོང་བའི་ཕྱིར་དང་། མྱ་ངན་ལས་འདས་པའི་གེགས་ཡིན་པ་
ཉིད་ཀྱིས་སོ། །ཞེས་དགེ་བའི་ལས་ལ་ལས་བདེ་བ་ཟེར་བའི་རྒྱུ་མཚན་
དང་། འབྲས་བུ་ཡིད་འོང་བ་ཅན་གྱི་ལས་སོགས་དགེ་བའི་ལས་སོགས་
ཀྱི་འཇོག་བྱེད་དུ་གསལ་བར་གསུངས་པས་སོ། །ཁ་ཅིག བདེ་བ་
མྱོང་འགྱུར་གྱི་ལས་དགེ་བའི་ལས་ཀྱི་མཚན་ཉིད་དུ་ནན་གྱིས་སྒྲུབ་པ་
555

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། བསམ་གཏན་གསུམ་པ་མན་ཆད་ཀྱི་དགེ་བའི་ལས་ཡིན་ན་བདེ་
བ་མྱོང་འགྱུར་གྱི་ལས་ཡིན་པས་མ་ཁྱབ་པར་སྒྲུབ་པ་གཉིས་ནང་་་་
འགལ་ཡིན་ལ། བདེ་སྡུག་མྱོང་འགྱུར་གཉིས་ལས་གཞན་པའི་བར་མ་
མྱོང་འགྱུར་གྱི་ལས། ལུང་མ་བསྟན་གྱི་ལས་ཀྱི་མཚན་ཉིད་དུ་འཇོག་
ཟེར་བ་ཡང་མི་འཐད་དེ། བསམ་གཏན་ཁྱད་པར་ཅན་གྱི་འཕེན་བྱེད་
དགེ་བའི་ལས་དང་།རྣམ་སྨིན་འདོད་པའི་སྲོག་དབང་ཙམ་འབྱིན་པའི་
དགེ་བའི་ལས་སྟོབས་ཆུང་ངུ་གཉིས་ཆོས་ཅན། ལུང་མ་བསྟན་གྱི་ལས་
ཡིན་པར་ཐལ། བདེ་སྡུག་མྱོང་འགྱུར་གཉིས་ལས་གཞན་པའི་བར་མ་
མྱོང་འགྱུར་གྱི་ལས་ཡིན་པའི་ཕྱིར། དེར་ཐལ། བསམ་གཏན་ཁྱད་པར་
རྣམ་སྨིན་ལས། །སྔ་ཕྱི་མེད་གསུམ་སྨིན་འདོད་ཕྱིར། །ཞེས་དང་།རང་
འགྲེལ་ལས། དེའི་ཕྱིར་ཡང་འོག་ན་བདེ་བ་ཡང་མ་ཡིན་སྡུག་བསྔལ་
ཡང་མ་ཡིན་པ་མྱོང་བར་འགྱུར་བའི་ལས་ཡོད་དེ། ནས་ཅི་ལས་དེ་དགེ་
བ་ཡིན་ནམ།འོན་ཏེ་མི་དགེ་བ་ཡིན་ཞེ་ན།དགེ་བ་སྟེ།ཞེས་གསུངས་པའི་
ཕྱིར། དེའི་ཕྱིར་བདེ་བ་མྱོང་འགྱུར་གྱི་ལས་དགེ་བའི་ལས་ཀྱི་མཚན་
ཉིད་དུ་འཇོག་ན། ཕལ་ཆེ་བའི་དབང་དུ་བྱས་པ་སྟེ། མངོན་པའི་རྒྱན་
ལས། འོ་ན་བསམ་གཏན་བཞི་བདེ་མི་བདེ་གཉིས་ཀ་མི་མྱོང་པའི་ལས་
ཡིན་པའི་ཕྱིར་རོ་ཞེ་ན།ནས་བདེ་བ་མྱོང་འགྱུར་དགེ་བ་ཡིན་ནོ་ཞེས་བྱ་
བ་ནི་ཕལ་ཆེ་བའི་དབང་དུ་བྱས་སོ་ཞེས་ཤེས་པར་བྱའོ། །ཞེས
གསུངས་པའི་ཕྱིར།ཡང་ཁོ་ན་རེ།འདོད་ཁམས་སུ་གཅིག་ཅར་མྱོང་རྒྱུའི་
བདེ་སྡུག་བཏང་སྙོམས་གསུམ་ནི་རིམ་པ་བཞིན་མཐོ་རིས་ཀྱི་མིག་
སོགས་དབང་བོ་དང་།དབང་ཚོར་སྡུག་བསྔལ་དང་།སྲོག་དབང་གསུམ་
འཇོག་ཟེར་བ་མི་འཐད་དེ། དེ་ལྟར་ན་བསམ་གཏན་ཁྱད་པར་ཅན་གྱི་
འཕེན་བྱེད་ལས་ཆོས་ཅན། བདེ་བ་མྱོང་འགྱུར་གྱི་ལས་ཡིན་པར་ཐལ།
556

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མྱོང་བྱའི་བདེ་བ་ལ་དེའི་རྣམ་སྨིན་དུ་གྱུར་པའི་མཐོ་རིས་ཀྱི་མིག་་
དབང་བཞག་ཆོག་པའི་ཕྱིར། འདོད་ན། འོག་ནའང་བར་མ་ཡོད་དོ་
ཞེས། །ཁ་ཅིག་ཟེར་ཏེ་གང་གི་ཕྱིར། །བསམ་གཏན་ཁྱད་པར་རྣམ་
སྨིན་ལས། །སྔ་ཕྱི་མེད་གསུམ་སྨིན་འདོད་ཕྱིར། །ཞེས་པ་རྩ་འགྲེལ་
དང་འགལ་ལ།མ་གྲུབ་ན།འདོད་པའི་མཐོ་རིས་ཀྱི་མིག་དབང་བདེ་བ་
དང་། གཟུགས་ཀྱི་མིག་དབང་བཏང་སྙོམས་ཡིན་པར་ཐལ་ལོ། །དེས་
ན་གཞུང་དོན་ནི་འདི་ཡིན་ཏེ།འདོད་པའི་དགེ་བའི་ལས་ལའང་བཏང་
སྙོམས་མྱོང་འགྱུར་གྱི་ལས་ཡོད་དེ། བདེ་བ་མྱོང་འགྱུར་ལ་སོགས་པའི་
ལས་གསུམ་གྱི་རྣམ་པ་གཅིག་ཅར་མྱོང་བ་ཞིག་ཡོད་པའི་ཕྱིར་ཞེས་
བཀོད་པ་ཡིན་ལ། དེ་ལྟར་ཡང་། སྔ་ཕྱི་མེད་གསུམ་སྨིན་འདོད་ཕྱིར། །
ཞེས་པ་རྩ་འགྲེལ་དང་།ཡེ་ཤེས་ལ་འཇུག་པ་ལས།འདི་ལྟར་ལས་གསུམ་
པོ་རྣམས་ཀྱི་རྣམ་པར་སྨིན་པ་སྔ་ཕྱི་མེད་པར་རྣམ་པར་སྨིན་པར་་
འགྱུར་བ་ཡོད་དམ་ཞེ་ན། ཡོད་དེ། བདེ་བ་མྱོང་བར་འགྱུར་བ་ནི་
གཟུགས་སོ། །སྡུག་བསྔལ་མྱོང་བར་འགྱུར་བ་ནི་སེམས་དང་སེམས་
ལས་བྱུང་བའི་ཆོས་རྣམས་སོ། །བདེ་བ་ཡང་མ་ཡིན་སྡུག་བསྔལ་ཡང་
མ་ཡིན་པ་མྱོང་བར་འགྱུར་བ་ནི་སེམས་དང་ལྡན་པ་མ་ཡིན་པའི་འདུ་
བྱེད་རྣམས་སོ། །ཞེས་གསལ་བར་གསུངས་པའི་ཕྱིར། དེ་ཡང་རང་གི་
རྣམ་སྨིན་དུ་གྱུར་པའི་ཚོར་བ་བདེ་བ་མེད་པའི་དགེ་བ་སྟོབས་ཆུང་
ངུའི་ལས་ཀྱི་རྣམ་སྨིན་དུ་གྱུར་པའི་སྲོག་དབང་དེ་ཉིད་བདེ་བ་མྱོང་
འགྱུར་གྱི་ལས་ཀྱི་རྣམ་སྨིན་མིན་ཞེས་པ་ཡིན་གྱི། སྲོག་དབང་ཐམས་
ཅད་དེ་ལྟར་མ་ཡིན་ཏེ། རང་གི་རྣམ་སྨིན་ལ་ཚོར་བ་བདེ་བ་ཡོད་པའི་
དགེ་བའི་ལས་ཀྱི་རྣམ་སྨིན་དུ་གྱུར་པའི་སྲོག་དབང་ནི། བདེ་བ་མྱོང་
འགྱུར་གྱི་ལས་ཀྱི་རྣམ་སྨིན་ཡིན་པའི་ཕྱིར། དོན་འདི་ལ་དགོངས་ནས་
557

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རང་འགྲེལ་ལས།ཅི་ལས་དེ་དགེ་བ་ཡིན་ནམ།འོན་ཏེ་མི་དགེ་བ་ཡིན་ཞེ་
ན།དགེ་བ་སྟེ་སྟོབས་ཆུང་ངུ་ཡིན་ནོ། །ཞེས་དང་།གང་སྤེལ་ལས།སྟོབས་
ཆུང་ངུ་ཡིན་ནོ་ཞེས་བྱ་བ་ལ།སྟོབས་དང་ལྡན་པ་གང་ཡིན་པ་དེ་ནི་བདེ་
བ་མྱོང་བར་འགྱུར་བ་ཡིན་ཏེ།དེའི་ཕྱིར་དགེ་བའི་ལས་དེ་ནི་ཁ་ཅིག་ལ་
བདེ་བ་མྱོང་བར་འགྱུར་བ་ཡིན་ལ།ཁ་ཅིག་ལ་བདེ་བ་ཡང་མ་ཡིན་སྡུག་
བསྔལ་ཡང་མ་ཡིན་པ་མྱོང་བར་འགྱུར་བ་ཡིན་ནོ། །ཞེས་གསུངས་
པའི་ཕྱིར།ཤིན་ཏུ་གསལ་ལོ། །བདེ་བ་མྱོང་འགྱུར་གྱི་ལས་ཀྱི་རྣམ་སྨིན་
དུ་གྱུར་པའི་མཐོ་རིས་ཀྱི་མིག་དབང་སོགས་རྒྱུད་ལ་སྐྱེས་པ་ན། བདེ་བ་
མྱོང་འགྱུར་གྱི་ལས་ཀྱི་རྣམ་སྨིན་མྱོང་ཞེས་པ་ཡིན་གྱི། མྱོང་བྱའི་བདེ་བ་
ལ་མཐོ་རིས་ཀྱི་མིག་དབང་བཞག་ནས་དེ་རྒྱུད་ལ་ཡོད་པས་ན་རྟག་ཏུ་
བདེ་བ་མྱོང་ཞེས་པ་ག་ལ་ཡིན་ཏེ། བསྟན་བཅོས་ལས་ཀྱང་། འདི་ལྟར་
ལས་གསུམ་པོ་རྣམས་ཀྱི་རྣམ་པར་སྨིན་པ་སྔ་ཕྱི་མེད་པར་རྣམ་པར་
སྨིན་པར་འགྱུར་བ་ཡོད་དམ་ཞེ་ན། ཡོད་དོ། །ཞེས་གསུངས་ཀྱི། དེ་
འདྲའི་གང་ཟག་དེས།བདེ་བ་མྱོང་འགྱུར་ལ་སོགས་པའི་ལས་གསུམ་གྱི་
རྣམ་པར་སྨིན་པ་བདེ་སྡུག་བཏང་སྙོམས་གསུམ་གཅིག་ཅར་དུ་མྱོང་
བར་མ་གསུངས་པའི་ཕྱིར།གཞན་དུ་ན་འདོད་གཟུགས་ཀྱི་བདེ་འགྲོ་བ་
རྣམས་ཀྱིས་ཇི་སྲིད་འཚོའི་བར་དུ་བདེ་བ་རྒྱུན་མི་ཆད་དུ་མྱོང་བར་
ཐལ་ལོ། །འོ་ན།བསམ་གཏན་གསུམ་པའི་བར་དགེ་བ། །བདེ་བ་མྱོང་
འགྱུར།ཞེས་གསུངས་པ་མི་འཐད་པར་ཐལ། དེ་མན་ཆད་ཀྱི་ལས་དགེ་
བ་ལ་བདེ་བ་མྱོང་འགྱུར་གྱི་ལས་མ་ཡིན་པ་ཡོད་པའི་ཕྱིར་ཞེ་ན། དེ་ནི་
ཕལ་ཆེ་བའི་དབང་དུ་བྱས་པར་གསུངས་ཏེ། རང་འགྲེལ་ལས། དེ་ནི་
ཕལ་ཆེ་བ་བསྟན་པ་ཡིན་པར་བལྟ་བར་བྱའོ། །ཞེས་དང་།རྒྱལ་སྲས་མ་
ལས། བསམ་གཏན་གསུམ་པའི་བར་ན་བདེ་བ་མྱོང་བར་འགྱུར་བའི་
558

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ལས་ངདགེ་བ་ཡོད་པ་འབའ་ཞིག་ཏུ་མ་ཟད་དོ། །འོ་ན་ཅི་ཞེ་ན། བདེ་བ་
ཡང་མ་ཡིན་སྡུག་བསྔལ་ཡང་མ་ཡིན་པ་མྱོང་བར་འགྱུར་བ་ཡོད། ཅེས་
གསུངས་པའི་ཕྱིར། མཐོང་བའི་ཆོས་ལ་སོགས་པ་ལ། །མྱོང་འགྱུར་
ཕྱིར་ན་ངེས་རྣམ་གསུམ། །ཞེས་བྱུང་། ངེས་པའི་ལས་གསུམ་པོ་གང་
རུང་ཡིན་ན། རྣམ་སྨིན་ངེས་པར་འབྱིན་པས་ཁྱབ་ལ།མཐོང་ཆོས་མྱོང་
འགྱུར་གྱི་ལས་ལ་རང་ཉིད་བསགས་པའི་རྟེན་དེ་ལ་རྣམ་སྨིན་གྱི་འགོ་
བརྩམས་ནས་མཇུག་རྫོགས་དགོས་ཏེ།གསུམ་གྱིས་རིས་ནི་འཕེན་པར་
བྱེད། །ཅེས་དང་།དམྱལ་བ་ན་ནི་དགེ་བའི་གསུམ། །ཞེས་སོགས་ཀྱིས་
གྲུབ་པའི་ཕྱིར སྐྱེས་ནས་མྱོང་འགྱུར་གྱི་ལས་ལ་རང་ཉིད་གསོག་པ་
པོའི་དངོས་ཀྱི་སྐྱེ་བ་ཕྱི་མའི་རྟེནལ་རྣམ་སྨིན་གྱི་འགོ་བརྩམས་ནས་
མཇུག་རྫོགས་དགོས་ཏེ། ལྷག་པས་གནོད་པ་ལྷག་པར་འགྱུར། །ཞེས་
འབྱུང་བས་སོ། །ལན་གྲངས་གཞན་མྱོང་ནི་སྐྱེ་བ་གཉིས་ཕན་ཆད་དུ་
རྣམ་སྨིན་མྱོང་བའི་འགོ་རྩོམ་པར་བྱེད་དོ།།།དེའི་ཕྱིར། གང་ལས་
འདོད་ཆགས་བྲལ་བརྟེན་པའི། ། བྱིས་པ་དེར་སྐྱེ་མྱོང་མི་བྱེད། །
འཕགས་པ་གཞན་དུའང་མྱོང་མི་བྱེད། །ཅེས་གསུངས་སོ། །གོང་
མའི་ལུགས་ལ་མཚམས་མེད་ཀྱི་ལས་ཀྱང་སྟོབས་བཞི་ཚང་བའི་་་་
བཤགས་བསྡོམ་དྲག་པོས་འདག་ནུས་པས།ངེས་པའི་ལས་ལ་གཅིག་ཏུ་
རྣམ་སྨིན་འབྱིན་པས་མ་ཁྱབ་ལ། མྱོང་འགྱུར་དང་བོ་གཉིས་ཀྱང་རྟེན་
དེ་དང་དེ་ལ་རྣམ་སྨིན་འགོ་བརྩམས་པས་ཆོག་གི་མཇུག་སྐྱེ་བ་མང་
བོའི་བར་དུ་མྱོང་བ་ཡོད་དོ། །སྲིད་པ་བར་མ་འདོད་ཁམས་སུ། །
འཕེན་པ་རྣམ་པ་ཉི་ཤུ་གཉིས། །ཞེས་བྱུང་། དེ་ཡང་རང་འགྲེལ་ལས།
འདོད་པ་ན་སྤྱོད་པའི་སྲིད་པ་བར་མ་ནི་ལས་རྣམ་པ་ཉི་ཤུ་རྩ་གཉིས་
འཕེན་ཏེ།ཇི་ལྟར་བྱས་པས་ཤེས་ན།མངལ་གྱི་གནས་སྐབས་ལྔ་སྟེ།ནུར་
559

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནུར་བོ་དང་། མེར་མེར་བོ་དང་། ནར་ནར་བོ་དང་། གོར་གོར་བོ་དང་།
རྐང་ལག་འཇུ་བའི་གནས་སྐབས་སོ། །སྐྱེས་པའི་གནས་སྐབས་རྣམ་
པ་ལྔ་སྟེ།བྱིས་པ་དང་།གཞོན་ནུ་དང་།དར་ལ་བབ་པ་དང་།དར་ཡོལ་
པ་དང་། རྒན་པོའི་གནས་སྐབས་རྣམས་སོ། །དེ་ལ་སྲིད་པ་བར་མ་ནི་
ནུར་ནུར་བོ་མྱོང་བར་འགྱུར་བར་ངེས་པ་དང་མ་ངེས་པའི་ལས་ཀྱང་
འཕེན་པར་བྱེད་པ་ནས།དེ་བཞིན་དུ་རྒན་པོ་མྱོང་བར་འགྱུར་བ་དང་།
སྲིད་པ་བར་མ་མྱོང་བར་འགྱུར་བའི་བར་དུ་འཕེན་པར་བྱེད་དོ། །
ཞེས་གསུངས་པ་ལྟར།དེ་ལྟ་བུའི་གནས་སྐབས་བཅུ་གཅིག་ཏུ་རྣམ་སྨིན་
མྱོང་པར་ངེས་པའི་མཐོང་ཆོས་མྱོང་འགྱུར་གྱི་ལས་བཅུ་གཅིག་དང་།
དེ་ལྟར་མྱོང་པར་མ་ངེས་པའི་ལས་བཅུ་གཅིག་སྟེ་ལས་ཉི་ཤུ་རྩ་གཉིས་
འདོད་པའི་བར་སྲིད་ཀྱི་རྟེན་ལ་བསགས་པ་ཞིག་ཡོད་ཅེས་པ་ཡིན་གྱི།
གནས་སྐབས་དེ་དག་ལ་གནས་པའི་གང་ཟག་བཅུ་གཅིག་སྐྱེ་བ་འཕེན་
བྱེད་ཀྱི་ལས་བར་དོའི་རྟེན་ལ་བསགས་ཞེས་པ་མིན་ཏེ། གཞན་དུ་ན་
མཐོང་ཆོས་མྱོང་འགྱུར་གྱི་ལས་ལ་སྐྱེ་བ་འཕེན་བྱེད་ཀྱི་ལས་ཡོད་པར་
ཐལ་བའི་ཕྱིར། འོ་ན་བར་དོའི་རྟེན་ལ་སྐྱེས་ནས་མྱོང་འགྱུར་དང་ལན་
གྲངས་གཞན་ལ་མྱོང་འགྱུར་གྱི་ལས་གཉིས་ཀྱང་བསགས་པ་ཡོད་པར་
ཐལ། དེ་འདྲའི་གནས་སྐབས་བཅུ་གཅིག་ཏུ་རྣམ་སྨིན་མྱོང་བར་ངེས་
པའི་མཐོང་ཆོས་མྱོང་འགྱུར་དང་མ་ངེས་པའི་ལས་གཉིས་བསགས་པ་
ཡོད་པའི་ཕྱིར་ཟེར་ན། མ་ཁྱབ་སྟེ། མངོན་པའི་རྒྱན་ལས། འདི་བློ་མི་
གསལ་བས་ལས་གཞན་གཉིས་མི་བྱེད་དོ། །ཞེས་གསུངས་པའི་ཕྱིར།
ཁ་ཅིག ལས་དེ་དག་ནུར་ནུར་བོ་ལ་གནས་པ་སོགས་འཕེན་བྱེད་ཀྱི་
ལས་སུ་བཟུང་ནས། ངེས་པ་བཅུ་གཅིག་མཐོང་ཆོས་འབྲས་བུ་ཅན་གྱི་
ལས་ཡིན་གྱི་མཐོང་ཆོས་མྱོང་འགྱུར་གྱི་ལས་མིན་ཟེར་བ་ནི། རང་
560 ―

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འགྲེལ་ལས། སྲིད་པ་བར་མའི་ལས་ངེས་པ་རྣམ་པ་བཅུ་གཅིག་བཤད་
པ་གང་ཡིན་པ་དེ་ནི་མཐོང་བའི་ཆོས་ལ་མྱོང་བར་འགྱུར་བ་ཡིན་པར་
རིག་པར་བྱའོ། །ཅིའི་ཕྱིར་ཞེ་ན། དེ་ནི་རིས་གཅིག་ཁོ་ན་ཡིན། །ཞེས་
འཐད་པ་དང་བཅས་པ་གསུངས་པ་དང་དངོས་སུ་འགལ་ལོ། །
འདིའི་ཤུགས་ཀྱིས་བར་སྲིད་དང་སྐྱེ་སྲིད་གཉིས་ཀྱི་ལུས་རྟེན་མི་གཅིག
པས་བར་སྲིད་ཀྱི་རྟེན་ལ་བསགས་པའི་ལས་ཀྱི་རྣམ་སྨིན་སྐྱེ་སྲིད་དང་
སྔོན་དུས་ཀྱི་སྲིད་པའི་སྐབས་སུ་སྨིན་ན། ལས་དེ་ཉིད་མཐོང་ཆོས་མྱོང་
འགྱུར་མ་ཡིན་ནམ་སྙམ་པའི་དོགས་པ་བཅད་པ་ཡིན་ནོ། །ཉོན་་
མོངས་རབ་དང་དྲག་བོ་དང༌། །ཡོན་ཏན་ཞིང་དང་རྒྱུན་ཆགས་སུ། །
བྱས་པ་གང་ཞིག་ཡིན་པ་དང༌། །ཕ་མ་གསོད་གང་དེ་ངེས་སོ། །ཞེས་
པའི་སྐབས་སུ་རང་འགྲེལ་ལས། དེ་ལ་ཡོན་ཏན་གྱི་ཞིང་ནི་དཀོན་
མཆོག་གསུམ་མམ། འགའ་ཞིག་གི་འབྲས་བུ་དང་། སྙོམས་པར་འཇུག་
པ་ཁྱད་པར་ཅན་ཐོབ་པའི་གང་ཟག་ཁྱད་པར་ཅན་ཏེ། དེ་ལ་ནི་ཉོན་
མོངས་པ་དང་རབ་ཏུ་དང་བ་དྲག་པོ་དང་། རྒྱུན་དུ་བྱེད་པ་མེད་པར་
ཡང་དགེ་བའམ་མི་དགེ་བའི་ལས་ངེས་པར་འགྱུར་རོ། །ཞེས་
གསུངས་ཤིང་། འདི་དག་ནི་ཞིང་གཉེན་པོའི་སྟོབས་ཀྱིས་ཕན་གནོད་
ཆུང་ངུ་ཞིག་བྱས་ནའང་འབྲས་བུ་ཆེན་པོ་ཞིག་ངེས་པར་སྨིན་པར་
འགྱུར་ལ། དགེ་བ་དང་མི་དགེ་བའི་ཀུན་སློང་དྲག་པོས་བྱས་པའི་ལས་
དང་། གལ་ཏེ་ཀུན་སློང་དྲག་པོ་མེད་ཀྱང་རྒྱུན་ཆགས་སུ་བྱས་པའི་དགེ་
སྡིག་གི་ལས་ཀྱིས་རྣམ་སྨིན་ངེས་པར་འབྱིན་པར་བྱེད་དོ། །མཐོང་
ཆོས་འབྲས་བུ་ཅན་གྱི་ལས། །ཞིང་དང་བསམ་པའི་ཁྱད་པར་ལས། །
ཞེས་བྱུང་།ཞིང་གི་ཁྱད་པར་ལས་གྱུར་པ་ནི།རྒྱལ་སྲས་མ་ལས།དགེ་སློང་
ཤགས་ཀྱིས་ཕན་པ་གཅིག་གིས་དགེ་འདུན་ཁྱེད་རྣམས་བུད་མེད་དོ་
561

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་ཁ་བྱས་པ་དང་། དེ་མཐོང་བའི་ཆོས་ཁོ་ན་ལ་སྐྱེ་བའི་དབང་བོ་མི་
སྣང་བར་གྱུར་ནས་བུད་མེད་ཀྱི་མཚན་བྱུང་ངོ༌། །ཞེས་དང་།ལུང་ཕྲན་
ཚེགས་ལས། དེ་ནས་སངས་རྒྱས་མི་ཕམ་པའི། །སྔོན་བྱུང་སྡེ་སྣོད་
གསུམ་བར་གྱུར། །དགེ་སློང་དགེ་འདུན་རྩོད་པ་ན། །དགེ་འདུན་
བུད་མེད་ཅེས་བརྗོད་པའི། །ངག་གི་ཉེས་པ་སྤྱད་བྱས་བས། །བུད་
མེད་ཉིད་དུ་ཉེ་བར་སོང་། །སླར་ཡང་སེམས་རབ་དད་པ་ཡིས། །
སྐྱེས་པའི་དངོས་པོ་ཉིད་དུ་གྱུར། །སྟོན་པ་ཐུགས་རྗེ་ཅན་ཉིད་སྔོན་
སངས་རྒྱས་མི་ཕམ་པའི་བསྟན་པ་ལ་སེམས་བསྐྱེད་དེ་རབ་ཏུ་བྱུང་
ནས་སྡེ་སྣོད་གསུམ་པར་གྱུར་པའི་ཚེ་དགེ་འདུན་ལ་བུད་མེད་ཅེས་
བརྗོད་པས། ཚེ་དེར་བུད་མེད་དུ་གྱུར་ནས་ཚེ་རབས་ལྔ་བརྒྱར་བུད་
མེད་དུ་སྐྱེས་པར་གསུངས་ལ། ཡུལ་ཀོ་ཤཱམྦིའི་དགེ་སློང་རྣམས་ཀྱིས་
བཅོམ་ལྡན་འདས་ཀྱི་བཀའ་བཅག་པ་ཡང་དགེ་འདུན་གྱི་རྩོད་པ་
འཕེལ་བར་བྱས་པ་དང་ཚིག་རྩུབ་དེའི་འབྲས་བུ་ཡིན་པར་གསུངས་ཏེ།
ལུང་ལས། ང་ཉིད་དེའི་ཚེ་ན་ཕྱུག་པོའི་བུར་གྱུར་ཅིང་བྱང་ཆུབ་སེམས་
དཔའི་སྤྱད་པ་སྤྱོད་པ་ན་སྡེ་སྣོད་གསུམ་པར་གྱུར་ཀྱང་ངས་དགེ་་་་
འདུན་ལ་ངག་གིས་ཉེས་བར་སྤྱོད་པ་སྨོས་བས་ལས་དེའི་རྒྱུས་ཀོ་་་་
ཤཱམྦིའི་དགེ་སློང་རྣམས་ཀྱིས་ལན་གསུམ་གྱི་བར་དུ་ངའི་ཚིག་ཕྱིར་
བཟློགཅེས་འབྱུང་བའི་ཕྱིར། དེ་ཡང་དགེ་སློང་དེ་བུད་མེད་དུ་མཚན་
གྱུར་པ་ནི་དེ་འདྲའི་ངག་གི་ཉེས་པའི་འབྲས་བུ་ཡིན་ཞིང་ཚེ་རབས་ལྔ་
བརྒྱར་བུད་མེད་དུ་སྐྱེ་བར་གསུངས་པ་ནི་མཐོང་ཆོས་མྱོང་འགྱུར་གྱི་
ལས་དེ་སྟོབས་ཀྱིས་མཚན་གྱུར་པ་ན་བུད་མེད་ཀྱི་ཉེས་པ་སོགས་ཀྱིས་
སྐྱེད་པའི་མི་དགེ་བའི་ལས་གཅིག་ནས་གཅིག་ཏུ་བརྒྱུད་དེ་བསགས་པ་
དེ་དག་གིས། དགེ་བའི་ལས་ཀྱིས་ཚེ་རབས་ལྔ་བརྒྱར་སྐྱེས་པའི་དབང་
562

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བོ་དང་ལྡན་པར་འཕངས་བ་དེ་དག་བུད་མེད་ཀྱི་མཚན་དང་ལྡན་
པར་བྱས་པ་ཡིན་གྱི་བུད་མེད་དེ་དག་སྐྱེ་བ་འཕེན་བྱེད་ཀྱི་ལས་ནི་
འཕེན་བྱེད་དགེ་བའི་ལས་ཡིན་པས་དེ་འདྲའི་ཚིག་རྩུབ་ཀྱི་ལས་མིན་
ཏེ། གཅིག་གིས་སྐྱེ་བ་གཅིག་འཕེན་ཏོ། །ཞེས་གསུངས་པའི་ཕྱིར་དང་།
བུད་མེད་དག་ནི་བདེ་འགྲོ་བ་ཡིན་པའི་ཕྱིར་རོ། །བསམ་པའི་ཁྱད་
པར་ལས་གྱུར་པ་ནི།ཉུག་རུམ་ལོང་པ་ཞེས་བྱ་བ་ཞིག་ལམ་དུ་འགྲོ་བ་ན་
མི་ཞིག་གིས་བ་ལང་ལྔ་བརྒྱ་དེད་ནས་འགྲོ་བ་མཐོང་སྟེ། ཅི་བྱེད་ཅེས་
དྲིས་པས་འདི་རྣམས་ཀྱི་དབང་བོ་འདོན་པར་བྱེད་དོ་ཞེས་ཟེར་བ་
ཐོས་ནས། དེས་འདི་སྙམ་དུ་བདག་ཀྱང་སྔོན་བྱས་པའི་ལས་ཀྱི་རྣམ་
པར་སྨིན་པས་ད་ལྟ་འདི་ལྟ་བུར་གྱུར་ལ།མི་འདིས་ཀྱང་ལས་འདི་བྱས་
ན་སྐྱེ་བ་མང་བོར་རྣམ་པ་འདི་ལྟ་བུའི་སྡུག་བསྔལ་ཉམས་སུ་མྱོང་བར་
འགྱུར་རོ་སྙམ་ནས་བསམ་པ་དྲག་པོས་བ་ལང་རྣམས་ཉོས་ཏེ་འབྲས་
བུ་འབྱིན་པ་ལས་ཐར་བར་བྱས་པའི་ལས་དེའི་དབང་གིས་ཉུག་རུམ་
དེ་ལ་སྐྱེས་པའི་དབང་བོ་བྱུང་པར་གྱུར་ལ།དེ་ནི་རྒྱལ་བོ་ཀ་ནི་ཀས་ཐོས་
ཏེ་རབ་ཏུ་དགའ་ནས་བུད་མེད་ཀྱི་སྲུང་མར་བཞག་པར་བཤད་དོ། །
ཉུག་རུམ་ནི་འབྲས་བུ་བཏོན་པའོ། །གང་དག་འགོག་བྱམས་ཉོན་
མོངས་མེད། །མཐོང་དང་དགྲ་བཅོམ་འབྲས་ལངས་པ། །དེ་ལ་ཕན་
གནོད་བྱས་པ་ཡི། །འབྲས་བུ་འཕྲལ་དུ་མྱོང་བར་འགྱུར། །ཞེས་་་
གསུངས་ལ། དེའི་རྒྱུ་མཚན་ཡང་དང་བོ་ནི་མཆོག་ཏུ་ཞི་བ་ཐོབ་སྟེ་མྱ་
ངན་ལས་འདས་པ་སླར་ལོག་པ་དང་འདྲ་ཞིང་དེ་ནས་གཉིས་ནི་་་་
བསོད་ནམས་ཚད་མེད་པས་ཡོངས་སུ་བསྒོས་པ་དང་། ཐ་མ་གཉིས་ནི་
གནས་གྱུར་གསར་བ་ཐོབ་པས་ཡིན་པར་གསུངས་སོ། །མི་དགེ་་་་
གཟུགས་དང་འདོད་གཏོགས་པའི། །དགེ་བ་ཉིད་ནི་རིམ་བཞིན་་་
563

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དུ། །ནག་དང་དཀར་དང་གཉིས་ཀའི་ལས། །ཞེས་སོགས་བྱུང་།ཟག་
མེད་ཀྱི་ལས་དང་། གཟུགས་མེད་ཀྱི་དགེ་བའི་ལས་རྣམས་ཀྱང་དཀར་
པོའི་ལས་ཡིན་ལ། འདིར་མ་བཤད་པ་ནི་རང་འགྲེལ་ལས། ལུས་དང་
ངག་དང་ཡིད་ཀྱི་ལས་རྣམ་པ་གསུམ་ཆར་གྱི་ལས་ཡོད་པ་དེ་ཁོ་ནར་
བཤད་དོ་ཞེས་གྲག་གོ།ཞེས་གསུངས་ལ།ཟག་མེད་ཀྱི་ལས་ལ་རྣམ་སྨིན་
དཀར་བ་མེད་པས་ནའོ། །འདོད་པའི་ལས་དགེ་མི་དགེ་གཉིས་ཀྱི་ངོ་
བོ་འདྲེས་པ་མི་སྲིད་པས་རྒྱུད་གཅིག་ལ་འདྲེས་པར་ཡོད་པས་ན་་་་
འདོད་པའི་དགེ་བའི་ལས་ལ་དཀར་ནག་འདྲེས་མའི་ལས་སུ་བཤད་
དོ། །འོ་ན་མི་དགེ་བའི་ལས་ཀྱང་དཀར་ནག་འདྲེས་མའི་ལས་སུ་་
འགྱུར་རོ་ཞེ་ན། མི་འགྱུར་ཏེ།འདོད་ཁམས་ན་དགེ་སྡིག་གི་ལས་གཉིས་
ལས་སྟོབས་ཆེ་བ་དང་མང་བ་ནི་མི་དགེ་བའི་ལས་ཡིན་པས། གང་ཉུང་
བ་དང་སྟོབས་ཆུང་བ་ནི་གཅིག་ཤོས་དང་འདྲེས་ཞེས་བྱ་ལ། མང་བ་
དང་སྟོབས་ཆེ་བ་ནི་གཅིག་ཤོས་དང་འདྲེས་ཞེས་མི་བྱ་བར་གསུངས་
སོ། །འོན་ཀྱང་འདི་དག་ནི་དཀར་ནག་འདྲེས་མ་ཞེས་པའི་སྒྲ་དོན་
བཤད་པ་ཡིན་གྱི་ཁྱབ་མཐའ་བཟུང་བ་མིན་ནོ། །ཁ་ཅིག ཆགས་
བྲལ་བའི་རྒྱུད་ཀྱི་འདོད་པའི་དགེ་བའི་ལས་དེ་མི་དགེ་བ་དང་འདྲེས་
པའི་ལས་ཡིན་ཀྱང་།དེ་དང་འདྲེས་པ་མ་ཡིན་ཏེ།མི་དགེ་བ་ཐོབ་པ་ཆད་
པའི་ཚུལ་གྱིས་སྤངས་ཟིན་པའི་རྒྱུད་ཀྱི་དགེ་བ་ཡིན་པའི་ཕྱིར་ཟེར་བ་
མི་འཐད་དེ། ཆགས་བྲལ་བ་ལ་ལུས་ངག་གི་ལས་མི་དགེ་བ་ལྡན་པའི་
ཕྱིར། དེར་ཐལ། མཚུངས་ལྡན་མི་དགེ་བའི་གཏོང་རྒྱུ་འདོད་ཉོན་དགུ་
བའི་དངོས་གཉེན་བར་ཆད་མེད་པའི་ལམ་ནི་གཟུགས་ཅན་མི་དགེ་
བའི་གཏོང་རྒྱུ་མ་ཡིན་པའི་ཕྱིར་ཏེ། ཉོན་མོངས་པ་ཅན་གཟུགས་མིན་
ནི། །གཉེན་པོ་སྐྱེས་པས་རྣམ་ཉམས་འགྱུར། །ཞེས་པ་རྩ་འགྲེལ་གྱིས་
564

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གཟུགས་མིན་ཞེས་དམིགས་ཀྱིས་བཀར་ནས་གསུངས་པ་ལ་རྒྱུ་མཚན་
ཞིག་ཡོད་པའི་ཕྱིར། ཆགས་བྲལ་བ་ཙམ་དུ་མ་ཟད་དགྲ་བཅོམ་པའི་
རྒྱུད་ལ་ཡང་ལྡན་ཏེ།གང་སྤེལ་ལས།དགྲ་བཅོམ་པ་ཡང་ཅིའི་ཕྱིར་སྲིད་
པ་མངོན་པར་འགྲུབ་པར་མི་འགྱུར་ཏེ། དེ་ལ་ཡང་ལས་དགེ་བ་མི་དགེ་
བ་ཡང་སྲིད་འཕེན་པ་ཅན་རྣམ་པར་སྨིན་པ་དུ་མ་འཕངས་པ་ཡིན་
ནོ། །དེའི་ཕྱིར་ཕྲ་རྒྱས་མེད་པར་ནི་སྲིད་པ་མངོན་པར་འགྲུབ་པར་མི་
ནུས་ཏེ།ཞེས་དང་།རྒྱལ་སྲས་མ་ལས།དགྲ་བཅོམ་པ་དག་ལ་སོ་སོའི་སྐྱེ་
བོའི་གནས་སྐབས་ན་བྱས་པའི་ལས་དགེ་བའམ་མི་དགེ་བ་དག་ནི་
མེད་པ་མ་ཡིན་མོད་ཀྱི། ཕྲ་རྒྱས་མེད་པའི་ཕྱིར་དེ་དག་གིས་སྲིད་པ་
མངོན་པར་འགྲུབ་པར་མི་ནུས་སོ། །ཞེས་གསུངས་པའི་ཕྱིར། གཞན་
དུ་ན་སྤངས་ན་བཏང་བས་ཁྱབ་པར་ཐལ། འདོད་པ་ལ་ཆགས་དང་
བྲལ་བའི་ཚེ་མི་དགེ་བ་ཐམས་ཅད་ཐོབ་པའི་ཆད་པའི་ཚུལ་གྱིས་་་་
གཏོང་དགོས་པའི་རྒྱུ་མཚན་ཡོད་པའི་ཕྱིར། ཆོས་བཟོད་བཞི་དང་།
འདོད་ཉོན་དང་བོ་བརྒྱད་ཀྱི་དངོས་གཉེན་བར་ཆད་མེད་ལམ་གྱི་ངོ་
བོར་གྱུར་པའི་ཟག་མེད་ཀྱི་སེམས་པ་བཅུ་གཉིས་ནི། རང་རང་གི་ངོ་
སྐལ་གྱི་ཡིད་ཀྱི་ནག་པོའི་ལས་ཟད་བྱེད་ཡིན་ལ། འདོད་ཉོན་དགུ་བའི་
དངོས་གཉེན་དུ་གྱུར་པའི་ཟག་མེད་ཀྱི་སེམས་པ་ནི། ནག་པོའི་ལས་
དང་དཀར་ནག་འདྲེས་མའི་ལས་གཉིས་ཀ་ཟད་བྱེད་ཡིན་ནོ། །དེ་
ཡང་མི་དགེ་བའི་ལས་གཟུགས་ཅན་དང་།དཀར་ནག་འདྲེས་མའི་ལས་
དག་ནི་དམིགས་པའི་ཚུལ་གྱིས་སྤངས་པ་ཡིན་གྱི། ཐོབ་པ་ཆད་པའི་
ཚུལ་གྱིས་སྤངས་པ་མིན་ཏེ།དགྲ་བཅོམ་པ་ལ་ཡང་ལྡན་པའི་ཕྱིར་རོ། །
དམིགས་པའི་ཚུལ་གྱིས་སྤང་ཚུལ་ནི། མདོ་ལས། དགེ་སློང་དག་མིག་ལ་
འདུན་པའི་འདོད་ཆགས་དེ་སྤོངས་ཤིག་དང་དེ་ལྟ་ན་མིག་དེ་སྤངས་
565 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ
པར་འགྱུར་རོ། །ཞེས་གསུངས་པ་ལྟ་བུའོ། །དེ་ལས་ཆེ་ལོང་བསྡུས་
ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་
གསུངས་སོ། །ཞེས་བྱུང་། ལེགས་སྤྱད་དང་ཉེས་སྤྱད་དེ་དག་ལས་ཆེ་
ལོང་ཙམ་ཞིག་བསྡུས་ཏེ། དགེ་བ་དང་མི་དགེ་བའི་ལས་ལམ་བཅུར་
གསུངས་པ་ཡིན་གྱི་ཐམས་ཅད་མ་བསྡུས་སོ། །དེ་ཡང་དང་བོས་ཆང་
འཐུང་བ་དང་ཕྱི་དྲོའི་ཁ་ཟས་ཟ་བ་སྤངས་པ་སོགས་དང་།སྙན་པར་སྨྲ་
བ་དང་བསྟོད་པ་ལ་སོགས་པ་དང་།ངོ་ཚ་ཁྲེལ་ཡོད་དང་མཚུངས་ལྡན་
གྱི་སེམས་པ་ལ་སོགས་པ་མ་བསྡུས་སོ། །གཉིས་པས་ཀྱང་མི་དགེ་བའི་
ལུས་ངག་གི་ལས་ལམ་གྱི་སྦྱོར་མཇུག་རྣམས་དང་། མཆོད་རྟེན་ཞིག་པ་
སོགས་དང་། བདེ་གཤེགས་སྐུ་ལ་ངན་སེམས་ཀྱིས་ཁྲག་འབྱིན་པའི་
མཚམས་མེད་དང་།ངོ་ཚ་ཁྲེལ་མེད་ཀྱི་སེམས་པ་སོགས་མ་བསྡུས་སོ། །
སྦྱོར་བ་རྩ་བ་གསུམ་ལས་སྐྱེས། །ཞེས་མི་དགེ་བའི་ལུས་ངག་གི་ལས་
ལམ་ནི་དེ་དག་སོ་སོའི་སྦྱོར་བ་ལས་སྐྱེས་ཤིང་།སྦྱོར་བ་དེ་དག་ནི་འདོད་
ཆགས་ཞེ་སྡང་གཏི་མུག་གསུམ་གས་སྐྱེད་པ་ཡོད་པར་གསུངས་ལ། དེ་
ཡང་དཔེར་ན་གཏི་མུག་གིས་སྐྱེད་པ་ནི།བྲམ་ཟེ་རྒུད་ཚེ་རྐུ་བ་ཆོས་སུ་
བཤད།ངོ་མཐོན་དུ་ནི་ནོར་འཕྲོག་ནུས་གྱུར་ཀྱང་། །རང་གི་གྲགས་པ་
ཉམས་པར་འགྱུར་བས་ན། །དེ་ཕྱིར་མ་མཐོང་བར་ནི་བླང་བར་་
གྱིས། །ཞེས་བཤད་པ་ལྟ་བུ་དང་། དྲང་སྲོང་དག་གིས་རྒྱལ་བོ་ལ། རྒྱལ་
བོ་བཞད་གད་ལྡན་དང་བུད་མེད་དང་། །བ་གམ་ལེན་པའི་ཚེ་དང་
གསོད་པ་དང་། །ནོར་རྐུན་འཕྲོགས་ཚེ་རྫུན་བྱས་གནོད་མེད་དེ། །
རྫུན་ལྔ་ལྟུང་བར་བྱེད་པ་མིན་ཞེས་བཤད། །ཅེས་སྨྲས་པའི་རྗེས་སུ་
འབྲངས་ནས་རྫུན་སྨྲ་བ་ལྟ་བུ་ལ་སོགས་པའོ། །སྔ་དང་མཉམ་དུ་ཤི་བ་
ལ། །དངོས་མེད་ལུས་གཞན་སྐྱེས་ཕྱིར་རོ། །ཞེས་བྱུང་། ཕ་རོལ་བོ་ལ་
566

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཆི་ངེས་ཀྱི་མཚོན་བསྣུན་ཏེ།རང་ཉིད་ཕ་རོལ་བོའི་སྔོན་ནམ།དེ་དང་
མཉམ་དུ་ཤི་ན་སྲོག་གཅོད་ཀྱི་ལས་ལམ་མི་འབྱུང་སྟེ། དེའི་ཚེ་སྲོག་
གཅོད་ཀྱི་སྦྱོར་བ་བྱེད་པའི་ལུས་རྟེན་དང་སྐལ་བ་མི་མཉམ་པའི་ལུས་
རྟེན་གཞན་ཐོབ་པའི་ཕྱིར་རོ། །མདོ་ལས་ཀྱང་། སྦྱོར་བ་ཡང་བྱས་ལ་
འབྲས་བུ་ཡང་ཡོངས་སུ་རྫོགས་པར་གྱུར་ཀྱང་སྲོག་གཅོད་པའི་ཁ་ན་
མ་ཐོ་བས་རེགས་པར་མི་འགྱུར་བ་མཆིས་སམ།བཀའ་སྩལ་བ།ཡོད་དེ།
འདི་ལྟ་སྟེ། གསོད་པ་པོ་སྔར་རམ་མཉམ་དུ་ཤི་བ་ལྟ་བུའོ། །ཞེས་
གསུངས་སོ། །དམག་ལ་སོགས་པར་དོན་གཅིག་ཕྱིར། །ཐམས་ཅད་
བྱེད་པ་བོ་བཞིན་ལྡན། །འདི་ལ་རང་འགྲེལ་ལས།འོ་ན་གང་ཞིག་ནན་
གྱིས་ཁྲིད་པ་དེ་ལྟ་བུ་ཞེ་ན།དེ་ཡང་ལྡན་པར་འགྱུར་བ་སྟེ།གང་ཞིག་འདི་
སྙམ་དུ་སྲོག་གི་ཕྱིར་ཡང་སྲོག་ཆགས་མི་གསོད་དོ་ཞེས་བྱ་བར་ངེས་
པར་བྱས་ཏེ་འགྲོ་བ་ནི་མ་གཏོགས་སོ། །ཞེས་སོ། །སྲོག་གཅོད་པ་ནི་
བསམ་བཞིན་དུ། །མ་ནོར་བར་ནི་གཞན་བསད་པའོ། །དེ་ལྟ་བུའི་
ཁྱད་པར་གསུམ་ག་མ་ཚང་ན་སྲོག་གཅོད་ཀྱི་ལས་ལམ་དུ་མི་འགྱུར་ཏེ།
དྲན་པ་ཉེར་བཞག་ལས། རྒྱུ་ལྔས་སྲོག་གཅོད་པར་བྱས་ཀྱང་ཁ་ན་མ་ཐོ་
བས་གོས་པར་མི་འགྱུར་ཏེ། འདི་ལྟ་སྟེ། ལམ་དུ་ཞུགས་པ་མི་ཤེས་པས་
སྲོག་ཆགས་ཕྲ་མོ་དང་གྲོག་སྦུར་ལ་སོགས་པ་སྲོག་དང་བྲལ་བར་བྱེད་
པ་དང་། གཞན་ལ་མཚོན་གཟས་པ་ལས་བསམ་པ་དང་མི་ལྡན་པར་
གཞན་ལ་ཕོག་སྟེ་དེ་སྲོག་དང་བྲལ་བ་དང་། ནད་པ་ལ་སྨན་པས་ཕན་
པར་འདོད་བས་ཉེས་པར་མ་མཐོང་སྟེ་སྨན་བྱིན་པ་ལས་དེ་ཤི་བ་དང་།
མས་འདུལ་བའི་ཕྱིར་བརྡེགས་པ་ལས་དེ་སྲོག་དང་བྲལ་བ་དང་། མེ་
འབར་བའི་ནང་དུ་སྲོག་ཆགས་མི་འདོད་བཞིན་དུ་ལྷུང་བ་སྟེ་རྒྱུ་དེ་
ལྔས་སོ། །ཞེས་གསུངས་པའི་ཕྱིར། མ་བྱིན་ལེན་པ་གཞན་གྱི་ནོར། །
567

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
མཐུ་དང་འཇབ་བུས་བདག་གིར་བྱེད། །ཅེས་བྱུང་། དེ་ལྟར་མ་ཡིན་
པར་རང་དང་ཡིད་གཅུགས་པ་ལས་ཡིད་གཅུགས་པའི་སེམས་ཀྱིས་
བླངས་པ་དང་། རང་གི་ནོར་གཞན་སྦྱིན་དུ་འཇུག་པར་བསམ་པས་
རང་གིས་བརྐུས་པ་དང་། རང་གི་ནོར་གྱི་གསེབ་ཏུ་གཞན་གྱི་ནོར་ཡོད་
པ་མ་ཤེས་པར་བླངས་ཏེ་བདག་གིར་བྱས་པ་སོགས་ལ་མ་བྱིན་ལེན་གྱི་
ལས་ལམ་མི་འབྱུང་ངོ་། །བཀྲས་པས་ཉེན་པའི་བཅས་ལྡན་དགེ་སློང་
ཞིག་གིས་གཡོས་སུ་བྱས་པའི་ཁ་ཟས་ལྟོ་བ་འབྲེང་ཙམ་ཞིག་གཞན་
གྱིས་མ་བྱིན་པར་བླངས་ནས་རིན་ཐང་ཚང་བ་ལས་ལྷག་པ་ཟོས་ཀྱང་
དགེ་སློང་དེ་ལ་མ་བྱིན་ལེན་གྱི་ཕམ་པ་མི་འབྱུང་ངོ་། །དེའི་ཕྱིར་དྲན་
པ་ཉེར་བཞག་ལས། ལྟོགས་པའི་དོན་དུ་མ་བྱིན་པར་བླངས་པ་འདི་ནི་
འབྲས་བུ་ཆུང་ལ། ཞེས་གསུངས་སོ། །ལ་ལས། བཅས་ལྡན་དགེ་སློང་
གིས་གཡོས་སུ་བྱས་པའི་ཁ་ཟས་ཁ་ལ་བརྒྱ་བརྐུས་ཀྱང་ཕམ་པ་མི་
འབྱུང་ལ དེ་ནི་སངས་རྒྱས་ཀྱི་བཅས་དབང་གིས་ཡིན་ཟེར་རོ། །
སྐབས་འདིར་རང་འགྲེལ་ལས། མཆོད་རྟེན་ལས་འཕྲོག་པ་ནི་སངས་
རྒྱས་ལས་མ་བྱིན་པར་བླངས་པ་ཡིན་ཏེ། བཅོམ་ལྡན་འདས་ཡོངས་སུ་
མྱ་ངན་ལས་འདས་པའི་ཚེ་དེ་དག་ཐམས་ཅད་ཡོངས་སུ་བཟུང་བའི་
ཕྱིར་རོ། །ཁ་ཅིག་ན་རེ། སྲུང་མ་གང་དག་ཡིན་པ་ལས་སོ་ཞེས་ཟེར་
རོ། །བདག་པོ་མེད་པའི་གཏེར་བྲུས་ན་ནི་ཡུལ་གྱི་བདག་པོ་ལས་་
སོ། །ཤི་བའི་ནོར་འཕྲོག་པ་ནི་ལས་བྱས་པ་ཞིག་ཡིན་ན་ནི་མཚམས་ཀྱི་
ནང་དུ་གཏོགས་པ་རྣམས་ལས་སོ། །མ་བྱས་པ་ཞིག་ཡིན་ན་ནི་སངས་
རྒྱས་ཀྱི་སློབ་པ་ཐམས་ཅད་ལས་སོ། །ཞེས་རྫས་དེ་དག་བླངས་ན་མ་
བྱིན་ལེན་གྱི་ལས་ལམ་དུ་འགྱུར་བར་གསུངས་ལ།ཐམས་ཅད་ཡོངས་སུ་
བཟུང་ཞེས་པ། གང་སྤེལ་ལས། ཐམས་ཅད་ཡོངས་སུ་བཟུང་བའི་ཕྱིར་
568

ཆོས་མངོན་པ་མཛོད་ཀྱི་ཟུར་མཚན་ཆེན་མོ།
རོ་ཞེས་བྱ་བ་སྨོས་ཏེ། སྐྱེ་བོ་སྦྱིན་པ་པོས་རྗེས་སུ་བཟུང་བའི་ཕྱིར་རོ། །
ཞེས་བཤད་དོ། །འོན་ཀྱང་བཅས་ལྡན་དགེ་སློང་གིས་སངས་རྒྱས་མྱ་
ངན་ལས་འདས་པའི་རྫས་རིན་ཐང་ཚང་བ་བརྐུས་པ་དང་། བདག་པོ་
མེད་པའི་གཏེར་བྲུས་ན་མ་བྱིན་ལེན་གྱི་ཕམ་པར་མི་འགྱུར་ཏེ། མྱ་ངན་
ལས་འདས་པ་ནི་ལྷ་ཉིད་དོ། །ཞེས་དང་། བདག་པོ་མེད་པའི་གཏེར་
རོ། །ཞེས་གསུངས་པའི་ཕྱིར། གསོལ་བ་འབའ་ཞིག་གི་ལས་ཀྱིས་ཤི་
རྫས་བྱིན་གྱིས་བརླབ་པ་གལ་ཆེ་སྟེ། དེ་མ་བྱས་ན་རབ་བྱུང་ཤི་བའི་ཡོ་
བྱད་མཚམས་དེར་གཏོགས་ཀྱི་དགེ་འདུན་ཁོ་ནར་མི་དབང་བ་རང་
འགྲེལ་ལས་གསུངས་པ་འདི་ལྟར་ལ།ལུང་ལས་ཀྱང་།གསོལ་བའམ་ཐོག་
མ་དང་ཐ་མ་མ་བྱས་པའི་ཤི་བའི་ཡོ་བྱད་ཀྱི་རྙེད་པ་ནི་སངས་རྒྱས་ཀྱི་
སློབ་མ་ཐམས་ཅད་ལ་དབང་བར་འགྱུར་རོ། །ཞེས་གསུངས་པས་
སོ། །རྫུན་ཚིག་འདུ་ཤེས་གཞན་བསྒྱུར་བའི། །ཚིག་དོན་མངོན་པར་
གོ་བའོ། །ཞེས་བྱུང་།སྐབས་འདིར་རང་འགྲེལ་ལས།ལུས་ཀྱིས་མི་བྱེད་
ན་སྲོག་གཅོད་པའི་ཁ་ན་མ་ཐོ་བས་རེག་པར་འགྱུར་བ་ཡོད་དམ་ཞེ་ན།
ཡོད་དོ། །ངག་གིས་བྱེད་པར་གྱུར་ནའོ། །ངག་གིས་མི་བྱེད་ན་རྫུན་
གྱི་ཁ་ན་མ་ཐོ་བས་རེག་པར་འགྱུར་བ་ཡོད་དམ་ཞེ་ན། ཡོད་དོ། །ལུས་
ཀྱིས་བྱེད་པར་གྱུར་ནའོ། །ལུས་ཀྱིས་ཀྱང་མི་བྱེད་ངག་གིས་ཀྱང་མི་
བྱེད་ན། ཁ་ན་མ་ཐོ་བ་གཉིས་ཀས་རེག་པར་འགྱུར་བ་ཡོད་དམ་ཞེ་ན།
ཡོད་དེ། འདིར་དྲང་སྲོང་རྣམས་ཀྱི་ཡིད་རབ་ཏུ་འཁྲོས་པ་དང་། གསོ་
སྦྱོང་དཔེར་བྱའོ་ཞེས་གསུངས་སོ། །ཞེས་བསྟན་བཅོས་ལས་གསུངས་
པ་བཀོད་ནས། ཕྱི་མ་གཉིས་ལ་སློབ་དཔོན་གྱི་བཤད་པ། གཉིས་ཀས་
ཀྱང་མི་བྱེད་ན་འདོད་པ་ན་སྤྱོད་པའི་རྣམ་པར་རིག་བྱེད་མ་ཡིན་པ་
རྣམ་པར་རིག་བྱེད་མེད་པ་ཅན་ཡང་མེད་པས་ཇི་ལྟར་ན་དེ་གཉིས་ཀྱི་
569 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས་ཀྱི་ལམ་དུ་འགྲུབ་སྟེ། འདི་ལ་འབད་པར་བྱའོ། །ཞེས་གསུངས་ལ།
དེ་ཡང་ལུས་ཀྱི་རྣམ་འགྱུར་གྱིས་རྫུན་བྱས་པ་ན་ལུས་རིག་བྱེད་ལ་་
བརྟེན་ནས་བྱུང་བའི་རྫུན་གྱི་ལས་ལམ་དངོས་གཞི་ནི། རྫུན་གྱི་ལས་
ལམ་ཡིན་པས་ངག་གི་ལས་དང་། ལས་ལམ་དེ་ཉིད་གང་ལ་བརྟེན་ནས་
བྱུང་བའི་ལུས་ཀྱི་རིག་བྱེད་ནི་ལུས་ཀྱི་ལས་ཡིན་ཞིང་ངག་གི་རིག་བྱེད་
ཙམ་ལ་བརྟེན་ནས་སྲོག་བཅད་པ་ན། ངག་ལ་བརྟེན་ནས་བྱུང་བའི་
སྲོག་གཅོད་ཀྱི་ལས་ལམ་ནི་ལུས་ཀྱི་ལས་དང་།ལས་ལམ་དེ་ཉིད་གང་ལ་
བརྟེན་ནས་བྱུང་བའི་ངག་གི་རིག་བྱེད་ནི་ངག་གི་ལས་ཡིན་ཏེ། རྒྱལ་
སྲས་མ་ལས། འདིར་ནི་སྲོག་གཅོད་པ་ལུས་ཀྱི་ཡིན་པའི་ཕྱིར་དངོས་
ཀྱིས་བསྡུས་པའི་རྣམ་པར་རིག་བྱེད་མ་ཡིན་པ་ལུས་ལས་ཁོ་ན་ཡིན་གྱི་
ངག་གི་ནི་མ་ཡིན་ནོ། །འདི་ལ་ལུས་ཀྱི་རིག་བྱེད་ཀྱང་མེད་དོ། །ཞེས་
དང་། འདིར་ཡང་རྫུན་དུ་སྨྲ་བ་ནི་ངག་གི་ཡིན་པའི་ཕྱིར། དངོས་ཀྱིས་
བསྡུས་པའི་རྣམ་པར་རིག་བྱེད་མ་ཡིན་པ་ངག་གི་ཁོ་ནའི་ཡིན་ནོ་ཞེས་
ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། གང་སྤེལ་ལས་ཀྱང་།
ངག་གིས་བྱེད་པར་གྱུར་ནའོ་ཞེས་བྱ་བ་འདིར་ནི་རྣམ་པར་རིག་བྱེད་
མ་ཡིན་པ་ཁོ་ན་དངོས་ཀྱི་ལམ་ཡིན་གྱི་རྣམ་པར་རིག་བྱེད་ནི་མ་ཡིན་
ནོ། །ལུས་ཀྱིས་བྱེད་པར་གྱུར་ནའོ་ཞེས་བྱ་བ་འདིར་ཡང་རྣམ་པར་
རིག་བྱེད་མ་ཡིན་པ་ཁོ་ན་དངོས་ཀྱི་ལས་ཀྱི་ལམ་ཡིན་ནོ། །ཞེས་་་་
གསུངས་པའི་ཕྱིར། དེས་ན་ངག་གི་རིག་བྱེད་ལ་བརྟེན་ནས་ལུས་ཀྱི་
རིག་བྱེད་མ་ཡིན་པ་བྱུང་བ་ཡང་ཡོད་ལ།གཅིག་ཤོས་ཀྱང་ཡོད་དོ། །ཕྱི་
མ་གཉིས་ཀྱི་དོན་ལ་སློབ་དཔོན་འདུས་བཟང་གིས།དྲང་སྲོང་ཁྲོས་པས་
དན་ཏ་ཀའི་དགོན་པ་སོགས་ཀྱི་སྐྱེ་བོ་རྣམས་ཤི་བ་ལ་ལུས་ཀྱི་ལས་ལམ་
དང་། གསོ་སྦྱོང་གི་ཚེ་ཅི་འདི་ལ་ཁྱེད་ཡོངས་སུ་དག་གམ་ཞེས་ལ
་་570

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གཉིས་ལན་གསུམ་དུ་དྲིས་པ་ན་མ་དག་བཞིན་དུ་ཅང་མི་སྨྲ་བར་་
འདུག་པ་ལ་ངག་གི་ལས་ལམ་འབྱུང་ཡང་།དེ་དག་གི་ཚེ་རིག་བྱེད་མེད་
པར་མ་གྲུབ་སྟེ། དྲང་སྲོང་ཁྲོས་པས་བཞིན་འགྱུར་བ་དང་། ངག་གི་
དམོད་པ་འདོར་བ་དང་། དེས་རྦད་པའི་མི་མ་ཡིན་རྣམས་ཀྱིས་གཞན་
གྱི་སྲོག་ལ་གཟན་པའི་རིག་བྱེད་སོགས་ཡོད་པའི་ཕྱིར་དང་། ལྟུང་བ་
ཡོད་ཀྱང་དག་ཁུལ་བྱས་ཏེ་ཅང་མི་སྨྲ་བའི་ལུས་ཀྱི་སྟེང་ན་དག་པར་
སྟོན་པའི་རིག་བྱེད་ཡོད་པའི་ཕྱིར་ཞེས་བཞེད་དོ། །སློབ་དཔོན་རྒྱལ་
བའི་སྲས་ནི། འདི་གཉིས་ལ་ལས་དེ་བྱེད་པའི་རིག་བྱེད་མེད་ཀྱང་རིམ་
པ་བཞིན་ལུས་ངག་གི་ལས་ལམ་རིག་མིན་འབྱུང་བ་ལ་སྐྱོན་མེད་དེ།
འདོད་པའི་རིག་བྱེད་མ་ཡིན་པ་རིག་བྱེད་ལ་ངེས་པར་ལྟོས་མི་དགོས་
པའི་ཕྱིར།དཔེར་ན།ཡེ་ཤེས་ཁོང་ཆུད་ཀྱི་སྒོ་ནས་བསྙེན་པར་རྫོགས་མ་
ཐག་པའི་ལྔ་སྡེ་རྣམས་ཀྱི་སོ་ཐར་གྱི་སྡོམ་པ་ལྟ་བུའོ་ཞེས་བཞེད་དེ།རྒྱལ་
སྲས་མ་ལས། འདོད་པའི་ཁམས་ཀྱི་རྣམ་པར་རིག་བྱེད་མ་ཡིན་པ་
ཐམས་ཅད་རྣམ་པར་རིག་བྱེད་ལ་རག་ལས་པར་ངེས་པ་ཡང་མ་ཡིན་
ཏེ།རྟེན་ལྔ་བོ་ལ་སོགས་པ་འབྲས་བུ་ཐོབ་པའི་མོད་ལ་སོ་སོར་ཐར་བའི་
སྡོམ་པ་སྐྱེས་པ་སྲིད་པའི་ཕྱིར་རོ། །དེ་ལྟ་བས་ན་མི་དགེ་བ་ཡང་དེ་ལྟ་
བུ་འགའ་ཞིག་རྣམ་པར་རིག་བྱེད་མེད་པར་ཡང་འགྱུར་རོ། །ཞེས་
གསུངས་པའི་ཕྱིར། ལ་ལས། ལུས་ཀྱི་རིག་བྱེད་ཀྱིས་རྫུན་བྱེད་པའི་ཚེ་
ལུས་ཀྱི་རིག་བྱེད་ཡོད་མེད་ཀྱི་དོགས་པ་དཔྱོད་པ་ནི། རྟ་ལ་མངོན་པར་
ཞོན་བཞིན་དུ། །རྟ་ཉིད་བརྗེད་པར་གྱུར་པ་བཞིན། །ཞེས་པ་ལྟར་
གྱུར་ཏོ། །མེད་པར་ལྟ་བས་རྩ་བ་གཅོད། །འདོད་གཏོགས་སྐྱེས་ནས་
ཐོབ་པ་རྣམས། །ཞེས་བྱུང་། འོ་ན་དགེ་རྩ་ཆད་པ་སོ་ཐར་གྱི་གཏོང་རྒྱུ་
མ་ཡིན་པར་ཐལ། གཅད་བྱའི་དགེ་བ་ལ་སྐྱེས་ཐོབ་ཀྱིས་ཁྱབ་པའི་ཕྱིར་
571

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེ་ན།དགེ་རྩ་མ་ཆད་པའི་སྔོན་དུ་སྦྱོར་བྱུང་དགེ་བ་ཉམས་པའི་ཚེ་ན་སོ་
ཐར་གྱི་སྡོམ་པ་གཏོང་བས་སྐྱོན་མེད་དོ། །སྐབས་འདིར་དགེ་རྩ་ཆད་
པ་དང་།ལོག་པ་ཉིད་དུ་ངེས་པ་ལ་མུ་བཞི་གསུངས་ཏེ།རྒྱལ་སྲས་མ་ལས།
འོད་སྲུངས་རྫོགས་བྱེད་དང་། ཀུན་ཏུ་རྒྱུ་གནག་ལྷས་ཀྱི་བུ་དང་། སྨྲ་
འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང་།མི་ཕམ་སྐྲའི་ལྭ་བ་ཅན་
དང་། ཀ་ཏྱའི་བུ་ནོག་ཅན་དང་། གཅེར་བུ་བ་གཉེན་གྱི་བུ་ཞེས་པ་བསྡུ་
སྟེ།དེ་དག་ནི་མེད་པར་ལྟ་བ་ཡིན་པའི་ཕྱིར་དགེ་བའི་རྩ་བ་ཀུན་ཏུ་ཆད་
པ་ནི་ཡིན་ལ།མཚམས་མེད་པ་བྱེད་པ་མ་ཡིན་པའི་ཕྱིར་ལོག་པ་ཉིད་དུ་
ངེས་པ་ནི་མ་ཡིན་ཏེ། མཚམས་མེད་པ་བྱེད་པ་ནི་ལོག་པ་ཉིད་དུ་ངེས་
པས་སོ། །མ་སྐྱེས་དགྲ་ནི་མཚམས་མེད་བྱེད་པ་ཡིན་པའི་ཕྱིར་ལོག་པ་
ཉིད་དུ་ངེས་པ་ཡིན་ལ། ཡང་དག་པའི་ལྟ་བ་ཅན་ཡིན་པའི་ཕྱིར་དགེ་
བའི་རྩ་བ་ཀུན་ཏུ་ཆད་པ་ནི་མ་ཡིན་ནོ། ལྷས་བྱིན་ནི་དགེ་འདུན་གྱི་
དབྱེན་བྱེད་པ་ཡིན་པའི་ཕྱིར་དང་། དེ་བཞིན་གཤེགས་པ་ལ་ངན་་
སེམས་ཀྱིས་ཁྲག་འབྱིན་པར་བྱེད་པ་ཡིན་པའི་ཕྱིར། དགེ་བའི་རྩ་བ་
ཀུན་ཏུ་ཆད་པ་ཡང་ཡིན་ལ།ལོག་པ་ཉིད་དུ་ངེས་པའང་ཡིན་ནོ། །ཞེས་
སོ། །མཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པའི་འདི་
་མིན། །ཞེས་དགེ་རྩ་ཆད་པ་སླར་ཡང་མཚམས་སྦྱོར་བ་ནི་ལས་་
འབྲས་ལ་དམིགས་པའི་ཐེ་ཚོམ་དང་འཇིག་རྟེན་ཡང་དག་པར་ལྟ་བས་
སྦྱོར་བར་གསུངས་ལ། ལྟ་བ་འདི་ནི་ལས་འབྲས་སོགས་ཡོད་པར་ལྟ་
བའི་ལྟ་བ་ཟག་བཅས་ཞིག་ཡིན་ཞིང་མདོ་ལས་ནི། སྨོན་པའི་ཆོས་ནི་
བསྟན་མི་བྱ། །བག་མེད་པ་དང་གནས་མི་བྱ། །འཇིག་རྟེན་འཕེལ་
བར་མི་བྱ་སྟེ། །ལོག་པར་ལྟ་ཅན་འདོད་མི་བྱ། །འཇིག་རྟེན་པ་ཡི་
ཡང་དག་ལྟ། །ཆེན་པོ་གང་ལ་ཡོད་གྱུར་པ། །དེ་ནི་སྐྱེ་བ་སྟོང་དུ་
www. 572

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡང་། །ངན་འགྲོར་འགྲོ་བར་མི་འགྱུར་རོ། །ཞེས་སོགས་རྒྱ་ཆེར་་
བསྔགས་སོ། །དགེ་རྩ་ཆད་ཅིང་མཚམས་མེད་ཀྱི་ལས་བྱས་པ་དེ་ཉིད་
གང་དུ་དགེ་རྩ་མཚམས་སྦྱོར་ཞེ་ན། མདོ་ལས། གང་ཟག་འདིའི་དགེ་
བའི་རྩ་བ་མཐོང་བའི་ཆོས་ཉིད་ལ་ཉིང་མཚམས་སྦྱོར་བའི་སྐལ་བ་
མེད་པ་སྟེ། གང་ཟག་འདིའི་དགེ་བའི་རྩ་བ་རྣམས་དམྱལ་བ་དག་ནས་
འཕོ་བའམ་སྐྱེས་པ་ན་ངེས་པར་ཉིང་མཚམས་སྦྱོར་བར་འགྱུར་རོ། །
ཞེས་གསུངས་སོ། །མི་དགེ་བརྒྱད་ཀྱི་བར་དག་དང་། །སེམས་པ་ཅིག་
ཆར་ལྷན་ཅིག་འབྱུང་། །ཞེས་བྱུང༌། ཁ་ཅིག་མི་དགེ་བའི་རྩ་བ་གསུམ་
ལྷན་ཅིག་འབྱུང་བ་མེད་ན། བརྣབ་སེམས་སོགས་འདས་པ་དང་མ་
འོངས་པ་རྒྱུད་ལ་ཡོད་ན་དེ་ད་ལྟར་བ་དང་མངོན་གྱུར་པ་རྒྱུད་ལ་ཡོད་
བས་ཁྱབ་པ་དང་འགལ་བར་དོགས་ཟེར། མངོན་པའི་གཞུང་གང་དུ་
ཡང་བརྣབ་སེམས་སོགས་འདས་པ་དང་མ་འོངས་པ་ལྡན་ན། དེ་དག་
ད་ལྟར་བ་དང་མངོན་གྱུར་པ་རྒྱུད་ལ་ཡོད་པས་ཁྱབ་པ་མ་གསུངས་ལ།
ཁྱོད་ལྟར་ན་མི་དགེ་བའི་རྩ་བ་གསུམ་ལྡན་པའི་གང་ཟག་ཡིན་ན། དེ་
གསུམ་མངོན་གྱུར་པ་རྒྱུད་ན་ཡོད་པས་ཁྱབ་པར་ཐལ། དེ་དག་འདས་
མ་འོངས་དང་ལྡན་ན། དེ་དག་ད་ལྟར་བ་དང་མངོན་གྱུར་པ་རྒྱུད་ལ་
ཡོད་པས་ཁྱབ་པའི་ཕྱིར། དེས་ན་མི་དགེ་བའི་རྩ་བ་གསུམ་གང་ཟག་
གཅིག་གི་རྒྱུད་ལ་ལྷན་ཅིག་འབྱུང་བ་མེད་དེ། ལུགས་འདིར་ཤེས་པ་
ལྐོག་གྱུར་པ་མེད་པ་ཐོབ་པ་སྒྲུབ་བྱེད་ཀྱི་རིགས་པ་སོགས་ཀྱིས་ཤེས་
ཤིང་། བརྣབ་སེམས་དང་མཚུངས་ལྡན་གྱི་སེམས་དང་། གནོད་སེམས་
ྋདང་མཚུངས་ལྡན་གྱི་སེམས་དང་།ལོག་ལྟ་དང་མཚུངས་ལྡན་གྱི་སེམས་
གསུམ་རྒྱུད་གཅིག་ལ་ལྷན་ཅིག་ཏུ་མངོན་དུ་གྱུར་བར་འདོད་པའི་རང་
སྡེ་གཞི་མ་གྲུབ་པའི་ཕྱིར་ཏེ།མདོ་ལས།སེམས་ཅན་རྣམས་ཀྱི་རྣམ་པར་
573

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཤེས་པའི་རྒྱུ་རེ་རེའོ། །ཞེས་གསུངས་པས་སོ། །ཡང་ཁོ་ན་རེ། བསམ་
གཏན་དང་གཟུགས་མེད་ཀྱི་དངོས་གཞི་གཉིས་ལྷན་ཅིག་འབྱུང་བ་
མེད་ན།ཐོབ་པ་དེར་ཡང་འོག་མ་འཐོབ། །ཅེས་དང༌།ཟད་པ་ཤེས་ལ་
ཟག་བཅས་ཀྱང་། །ཞེས་སོགས་དང་འགལ་དོགས་སོ། །ཞེས་ཟེར།
གཞུང་འདི་དག་གི་ས་དེའི་ཚེ་ཡོན་ཏན་དེ་དང་དེ་ཐོབ་ཅེས་པ་ཡིན་གྱི།
གང་ཐོབ་པ་ཐམས་ཅད་ནི་དེའི་རྒྱུད་ལ་ཡོད་ཅེས་གསུངས་པ་མ་ཡིན་
པའི་ཕྱིར། ཁྱོད་ལྟར་ན་བསམ་གཏན་བཞི་བའི་དངོས་གཞིས་སེམས་
རྟེན་བྱས་པའི་སྡུག་བསྔལ་ཆོས་བཟོད་ད་ལྟར་བ་ཐོབ་མ་ཐག་པའི་
རྒྱུད་ན་བསམ་གཏན་ས་དྲུག་གིས་སེམས་རྟེན་བྱས་པའི་སྡུག་བསྔལ་
ཆོས་བཟོད་དྲུག་ཡོད་པར་ཐལ། ཐོབ་པ་དེར་ཡང་འོག་མའང་འཐོབ།
ཅེས་པའི་དོན་འགྲེལ་ཚུལ་འཐད་པའི་ཕྱིར། འདོད་ན། དེའི་བཅུ་དྲུག་
པའི་ཚེ་ན་དེ་ལས་ཀྱང་མང་བོ་ཡོད་པར་འགྱུར་ཏེ། རྣམ་པ་བཅུ་དྲུག་
ཐོབ་པའོ། །ཞེས་ཀྱང་གསུངས་པའི་ཕྱིར་རོ། །མི་གཡོ་བའི་དགྲ་་
བཅོམ་ཐོབ་མ་ཐག་པའི་རྒྱུད་ལ་ཤེས་པ་བཅུ་བོ་ཐམས་ཅད་ཡོད་པར་
ཐལ། མི་གཡོ་བས་ནི་བཅུ་འཐོབ་བོ། །ཞེས་ཀྱང་གསུངས་པའི་ཕྱིར།
འདོད་ན།རང་འགྲེལ་ལས།ཐོབ་པ་མེད་ན་འཇིག་རྟེན་པའི་ཡིད་དང་
ལྡན་པའི་འཕགས་པ་དང་། སོ་སོའི་སྐྱེ་བོ་རྣམས་ལ། འདི་དག་ནི་
འཕགས་པའོ། འདི་དག་ནི་སོ་སོའི་སྐྱེ་བོའོ་ཞེས་རྣམ་པར་བཞག་པར་
མི་འགྱུར་རོ། །ཞེས་གསུངས་པ་མི་འཐད་པར་ཐལ། ཟག་མེད་མཉམ་
བཞག་པའི་རྒྱུད་ལ་ཀུན་རྫོབ་ཤེས་པ་དང༌། ཆགས་སོགས་མངོན་དུ་
གྱུར་པའི་འཕགས་པའི་རྒྱུད་ལ་ཟག་མེད་ཀྱི་ཤེས་པ་ཡོད་པའི་ཕྱིར།
དགེ་བ་བཅུ་ཡི་བར་དག་དང་། །གཅིག་དང་བརྒྱད་དང་ལྔ་དང་་
མིན། །ཞེས་པ་ནི་སོ་ཐར་གྱི་སྡོམ་པ་ལེན་པའི་སྐབས་ཀྱི་དབང་དུ་བྱས་
574

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པ་ཡིན་ལ། སྤྱིར་དགེ་བའི་ལས་ལམ་ཙམ་གྱི་དབང་དུ་བྱས་ན་དེ་དག་
ཀྱང་ཡོད་དོ །ཐམས་ཅད་བདག་པོ་རྒྱུ་མཐུན་དང་། །རྣམ་སྨིན་་
འབྲས་བུ་འབྱིན་པར་འདོད། །ཅེས་བྱུང་། མངོན་པ་འོག་མའི་སྐབས་
འདིར་ཡིད་ཀྱི་གསུམ་ལ་སྦྱོར་མཇུག་མ་བཤད་ཀྱང་རྣམ་སྨིན་དང་
བདག་འབྲས་འབྱིན་པ་མི་འགལ་ཏེ། ཡིད་ཀྱི་མི་དགེ་བའི་ལས་ལམ་
རང་ཉིད་ཀྱིས་འབྱིན་པའི་ཕྱིར།གཞན་དུ་ན་ལོག་ལྟའི་ལས་ལམ་སོགས་
གསུམ་ལ་རྣམ་སྨིན་དང་བདག་འབྲས་མེད་པར་ཐལ་ཞིང་མངོན་པའི་
རྒྱན་ལས། བརྣབ་སེམས་ལ་སོགས་པ་གསུམ་ནི་མངོན་དུ་གྱུར་པ་ཙམ་
གྱིས་དངོས་གཞིར་འགྱུར་བའི་ཕྱིར་སྦྱོར་བ་དང་མཇུག་མེད་དོ།
ཞེས་གསུངས་སོ། །དེ་ལྟར་མིན་ན་ཕྲ་རྒྱས་གོ་བརྒྱད་པོ་རེ་རེ་ལ་ཡང་
སྦྱོར་མཇུག་རེ་འཇོག་དགོས་པར་ཐལ་ཏེ།ལོག་ལྟ་སེམས་གསུམ་ལ་སྦྱོར་
མཇུག་ཡོད་ལ། འཇིག་ལྟ་སོགས་གཞན་ལ་སྦྱོར་མཇུག་མེད་པའི་རྒྱུ་
མཚན་མེད་པའི་ཕྱིར། ལུས་དང་ངག་ལས་ཆགས་ལས་སྐྱེས། །ལོག་
འཚོ་སྦྱང་དཀའི་ཕྱིར་ལོགས་ཤིག ། བསྟན་ཏོ་གལ་ཏེ་ཡོ་བྱད་ལ། །
ཆགས་བསླང་མདོ་དང་འགལ་ཕྱིར་མིན། །ཞེས་བྱུང་། ཞེ་སྡང་དང་
གཏི་མུག་གིས་ཀུན་ནས་བསླངས་པའི་ངག་གི་ལས་ནི་ལོག་པའི་ངག་
དང་། དེ་གཉིས་ཀྱིས་ཀུན་ནས་བསླངས་པའི་ལུས་ཀྱི་ལས་ནི་ལོག་པའི་
ལས་ཀྱི་མཐའ་ཞེས་བྱ་ལ། འདོད་ཆགས་ཀྱིས་ཀུན་ནས་བསླངས་པའི་
ལུས་ངག་གི་ལས་གཉིས་ཆར་ལ་ལོག་འཚོ་ཞེས་ཟེར་རོ། །འདི་གཉིས་
ལ་ལོག་འཚོ་ཞེས་ཕྱོགས་གཅིག་ཏུ་བསྟན་པའི་རྒྱུ་མཚན་ནི། འདོད་
ཆགས་ནི་དགའ་བའི་རྣམ་པར་འཇུག་ཅིང་ཡིད་འཕྲོག་པར་བྱེད་པས་
གཉེན་པོས་སྦྱང་དཀའ་བས་སོ། སྔོན་གྱི་སློབ་དཔོན་ཁ་ཅིག་ཟས་གོས་
སོགས་འཚོ་བའི་ཡོ་བྱད་ལ་ཆགས་པའི་འདོད་ཆགས་ཀྱིས་ཀུན་ནས་
575

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསླངས་པའི་ལུས་ངག་གི་ལས་ལོག་འཚོ་ཡིན་ཀྱང་། རང་ཉིད་དགའ་
བ་ཙམ་གྱི་ཕྱིར་དུ་གླུ་ལེན་པ་སོགས་ལོག་འཚོ་མིན་ཟེར་བ་མི་འཐད་དེ།
ཚུལ་ཁྲིམས་ཀྱི་ཕུང་བོའི་མདོ་ལས། དབྱུ་གུ་གསུམ་པ་འདི་ལྟ་སྟེ། དགེ་
སྦྱོང་ངམ་བྲམ་ཟེ་ཁ་ཅིག དད་པས་བྱིན་པ་ཡོངས་སུ་ལོངས་སྤྱད་
ནས་ལྟད་མོ་སྣ་ཚོགས་འདི་ལྟ་སྟེ། གླང་བོ་འཐབ་པ་དང་། ནས། དཔུང་
དང་།དམག་གི་ཚོགས་དང་།དམག་བྱིན་པོ་སྟོན་པ་ལ་ལྟ་བར་རྩོམ་པའི་
རྩོམ་པ་དང་ལྡན་པར་གནས་པའམ་འདུས་པ་ཆེན་པོ་ཉམས་སུ་མྱོང་
བར་བྱེད་དེ། དགེ་སློང་ནི་དེ་ལྟ་བུའི་ལྟད་མོ་སྣ་ཚོགས་ལྟ་བར་རྩོམ་པ་
སྤོང་བ་ཡིན་ནོ། །ཞེས་དང༌། དབྱུ་གུ་གསུམ་པ་འདི་ལྟ་སྟེ། དགེ་སྦྱོང་
ངམ་བྲམ་ཟེ་ཁ་ཅིག་དད་པས་བྱིན་པ་ཡོངས་སུ་ལོངས་སྤྱད་ནས། སྒྲ་སྣ་
ཚོགས་པ་འདི་ལྟ་སྟེ། ནས། སྙན་དངགས་ཀྱི་ཡི་གེ་སྣ་ཚོགས་པ་དང་།
འཇིག་རྟེན་རྒྱང་འཕེན་པ་དང་ལྡན་པའི་ཚིག་དང་། ཡི་གེ་སྣ་ཚོགས་
བསྙད་པ་མཉན་པར་འདོད་དེ།དགེ་སྦྱོང་གིས་སྒྲ་སྣ་ཚོགས་པ་དེ་ལྟ་བུ་
མཉན་པར་རྩམ་པའི་རྩོམ་པ་སྤོང་བ་ཡིན་ནོ། །ཞེས་གསུངས་པའི་
ཕྱིར། གཅིག་གིས་སྐྱེ་བ་གཅིག་འཕེན་ཏོ། །ཞེས་བྱུང་། འོ་ན་མདོ་ལས།
གནས་བརྟན་མ་འགགས་པས་དགེ་སློང་རྣམས་ལ་སྨྲས་པ།ཚེ་དང་ལྡན་
པ་དག་བདག་ཝ་ར་ཎཱ་སིར་སྐྱེས་བུ་དབུལ་བོ་རྩྭ་འཐུ་བ་ཞིག་ཏུ་གྱུར་པ་
ན་རང་སངས་རྒྱས་སྟེང་གནས་ཞེས་བྱ་བའམ་སྤྱི་གཙུག་མེ་ཏོག་ཏ་ཀ་
ར་ལྟ་བུ་ཞེས་བྱ་བ་ལ་བསོད་སྙོམས་ཕུལ་ཏེ། བདག་ནི་བསོད་སྙོམས་
གཅིག་པོ་དེའི་རྣམ་པར་སྨིན་པས་ལན་བདུན་གྱི་བར་དུ་སུམ་ཅུ་རྩ་
གསུམ་པའི་ལྷ་རྣམས་ཀྱི་ནང་དུ་སྐྱེས་ཤིང་། ལན་བདུན་གྱི་བར་འཁོར་
ལོས་སྒྱུར་བའི་རྒྱལ་བོར་གྱུར་པ་ནས་ད་ལྟར་ཤཱཀྱ་ཐུབ་པའི་རིགས་སུ་
སྐྱེས་པའི་བར་དུ་ཡིན་ནོ། །ཞེས་གསུངས་པ་ཇི་ལྟར་དྲང་ཞེ་ན། དེ་ནི་
- 576

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསླངས་པའི་ལུས་ངག་གི་ལས་ལོག་འཚོ་ཡིན་ཀྱང་། རང་ཉིད་དགའ་
བ་ཙམ་གྱི་ཕྱིར་དུ་གླུ་ལེན་པ་སོགས་ལོག་འཚོ་མིན་ཟེར་བ་མི་འཐད་དེ།
ཚུལ་ཁྲིམས་ཀྱི་ཕུང་བོའི་མདོ་ལས། དབྱུ་གུ་གསུམ་པ་འདི་ལྟ་སྟེ། དགེ་
སྦྱོང་ངམ་བྲམ་ཟེ་ཁ་ཅིག དད་པས་བྱིན་པ་ཡོངས་སུ་ལོངས་སྤྱད་
ནས་ལྟད་མོ་སྣ་ཚོགས་འདི་ལྟ་སྟེ།གླང་བོ་འཐབ་པ་དང་།ནས། དཔུང་
དང་།དམག་གི་ཚོགས་དང་།དམག་བྱིན་པོ་སྟོན་པ་ལ་ལྟ་བར་རྩོམ་པའི་
རྩོམ་པ་དང་ལྡན་པར་གནས་པའམ་འདུས་པ་ཆེན་པོ་ཉམས་སུ་མྱོང་
བར་བྱེད་དེ། དགེ་སློང་ནི་དེ་ལྟ་བུའི་ལྟད་མོ་སྣ་ཚོགས་ལྟ་བར་རྩོམ་པ་
སྤོང་བ་ཡིན་ནོ། །ཞེས་དང་། དབྱུ་གུ་གསུམ་པ་འདི་ལྟ་སྟེ། དགེ་སྦྱོང་
ངམ་བྲམ་ཟེ་ཁ་ཅིག་དད་པས་བྱིན་པ་ཡོངས་སུ་ལོངས་སྤྱད་ནས། སྒྲ་སྣ་
ཚོགས་པ་འདི་ལྟ་སྟེ། ནས། སྙན་དངགས་ཀྱི་ཡི་གེ་སྣ་ཚོགས་པ་དང་།
འཇིག་རྟེན་རྒྱང་འཕེན་པ་དང་ལྡན་པའི་ཚིག་དང་། ཡི་གེ་སྣ་ཚོགས་
བསྙད་པ་མཉན་པར་འདོད་དེ།དགེ་སྦྱོང་གིས་སྒྲ་སྣ་ཚོགས་པ་དེ་ལྟ་བུ་
མཉན་པར་རྩམ་པའི་རྩོམ་པ་སྤོང་བ་ཡིན་ནོ། །ཞེས་གསུངས་པའི་
ཕྱིར། གཅིག་གིས་སྐྱེ་བ་གཅིག་འཕེན་ཏོ། །ཞེས་བྱུང༌། འོ་ན་མདོ་ལས།
གནས་བརྟན་མ་འགགས་པས་དགེ་སློང་རྣམས་ལ་སྨྲས་པ།ཚེ་དང་ལྡན་
པ་དག་བདག་ཝ་ར་ཎཱ་སིར་སྐྱེས་བུ་དབུལ་བོ་རྩྭ་འཐུ་བ་ཞིག་ཏུ་གྱུར་པ་
ན་རང་སངས་རྒྱས་སྟེང་གནས་ཞེས་བྱ་བའམ་སྤྱི་གཙུག་མེ་ཏོག་ཏ་ཀ་
ར་ལྟ་བུ་ཞེས་བྱ་བ་ལ་བསོད་སྙོམས་ཕུལ་ཏེ། བདག་ནི་བསོད་སྙོམས་
གཅིག་པོ་དེའི་རྣམ་པར་སྨིན་པས་ལན་བདུན་གྱི་བར་དུ་སུམ་ཅུ་རྩ་
གསུམ་པའི་ལྷ་རྣམས་ཀྱི་ནང་དུ་སྐྱེས་ཤིང་། ལན་བདུན་གྱི་བར་འཁོར་
ལོས་སྒྱུར་བའི་རྒྱལ་བོར་གྱུར་པ་ནས་ད་ལྟར་ཤཱཀྱ་ཐུབ་པའི་རིགས་སུ་
སྐྱེས་པའི་བར་དུ་ཡིན་ནོ། །ཞེས་གསུངས་པ་ཇི་ལྟར་དྲང་ཞེ་ན། དེ་ནི་
576

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གི་ལམ་སོགས་འཐོབ་པ་ལ་བར་དུ་གཅོད་པའི་རྣམ་སྨིན་གྱི་སྒྲིབ་་་་་
པའོ། །ཕན་དང་ངོ་ཚ་ཆུང་བའི་ཕྱིར་ན། ཟ་མ་མ་ནིང་གིས་རང་གི་ཕ་
མ་བསམ་བཞིན་ཏུ་བསད་ཀྱང་མཚམས་མེད་ཀྱི་ལས་སུ་མི་འགྱུར་བར་
གསུངས་ལ། ངན་སོང་བ་ལ་ཕ་མ་བསད་པའི་མཚམས་མེད་ཀྱི་ལས་
འབྱུང་བ་མེད་པའི་རྒྱུ་མཚན་ཡང་འདི་ས་ཤེས་སོ། །འོན་ཀྱང་དུད་
འགྲོ་ལས་སྐྱེས་པའི་མིས་རང་གི་ཕ་མ་དུད་འགྲོ་དེ་དག་བསད་ཀྱང་
མཚམས་མེད་དུ་མི་འགྱུར་རོ། །དེ་ནི་འཁོར་ལོའི་དབྱེན་དུ་འདོད།
ཞེས་བྱུང་། དགེ་འདུན་དབྱེན་གྱི་མཚམས་མེད་ཀྱི་ལས་དེ་ནི། དགེ་
འདུན་འཁོར་ལོའི་དབྱེན་གྱི་མཚམས་མེད་ཀྱང་ཡིན་ཏེ།འདིར་ཆོས་ཀྱི་
འཁོར་ལོ་ནི་མཐོང་ལམ་ཡིན་ཞིང་དབྱེན་དེ་བྱས་ནས་ཇི་སྲིད་མ་་་་
འདུམ་གྱི་བར་དུ་འཇིག་རྟེན་འདིའི་གང་ཟག་སུའི་རྒྱུད་ལའང་ཆོས་ཀྱི་
འཁོར་ལོ་དེ་སྐྱེ་མི་སྲིད་པས། ཆོས་ཀྱི་འཁོར་ལོ་གཅིག་ནས་གཅིག་ཏུ་
བརྒྱུད་དེ་སྐྱེ་ཞིང་འཕོ་བ་ལ་གེགས་བྱས་ཏེ་རྒྱུན་བཅད་པའི་ཕྱིར། ལུང་
གཞི་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ཆོས་
ཀྱི་འཁོར་ལོ་རྒྱུན་ཆད་དོ།།།སེམས་ཅན་གྱི་རྒྱུད་ལ་མི་འབྱུང་ངོ་། །
ཞེས་གསུངས་པའི་ཕྱིར། ཤིན་ཏུ་ཉེས་དམིགས་ཆེ་བའི་རྒྱུ་མཚན་ཡང་
འདི་ཡིན་ལ། དེའི་ཚེ་ལྷ་དང་བཅས་པའི་འཇིག་རྟེན་འཁྲུག་པ་དང་
ཡིད་མི་བདེ་བ་དང་རང་དབང་མེད་པ་དང་དྲན་པ་ཉམས་པར་་་་
འགྱུར་བར་ཡང་གསུངས་སོ། ། སངས་རྒྱས་གཞན་གྱི་བསྟན་པ་ལ་
ཡང་ཆོས་ཀྱི་འཁོར་ལོ་ཡོད་ཀྱང་། འཁོར་ལོའི་དབྱེན་གྱི་མཚམས་མེད་
ཡོད་པར་མ་ངེས་ཏེ། བསྟན་པ་འདི་ལ་འཁོར་ལོའི་དབྱེན་དེ་བྱུང་བའི།
སྟོན་པ་ཐུགས་རྗེ་ཅན་ཉིད་སྔོན་བྱང་ཆུབ་སེམས་དཔར་གྱུར་པའི་ཚེ་
དྲང་སྲོང་མངོན་ཤེས་ལྔ་ལྡན་ཞིག་གི་འཁོར་ཕྱེ་བའི་ལས་ཀྱི་དབང་
578

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གིས་ཡིན་པར་གསུངས་པས་སོ། །དེ་ལྟར་ཡང་རང་འགྲེལ་ལས། དེའི་
ཚེ་ལམ་དུ་འཇུག་པའི་གེགས་སུ་གྱུར་པའི་ཕྱིར་དེའི་ཚེ་བཅོམ་ལྡན་
འདས་ཀྱི་ཆོས་ཀྱི་འཁོར་ལོ་ཡང་ཕྱེ་བ་ཡིན་ཏེ། དེ་ཉིད་ཀྱིས་ཕྱིར་འཁོར་
ལོའི་དབྱེན་ཞེས་ཀྱང་བྱ།ཞེས་དང་།ལས་ལ་རག་ལས་པའི་ཕྱིར་སངས་
རྒྱས་ཐམས་ཅད་ཀྱི་འཁོར་ལོ་ལ་ཡང་དབྱེན་མི་འབྱུང་ངོ་། །ཞེས་་
སོ། །ལས་ཀྱིས་མཚམས་མ་བཅད་པའི་སྔོན་རོལ་ཏུ་ལྕགས་རིས་་་་་
བསྐོར་བ་ལ་སོགས་པའི་རང་བཞིན་གྱི་མཚམས་གཅིག་པ་ཡོད་མོད་
ཀྱང་འཁོར་ལོའི་དབྱེན་མི་འབྱུང་སྟེ། རྒྱལ་སྲས་མ་ལས། མཚམས་མ་
བཅད་པ་དག་ཏུ་ཡང་། །ཞེས་བྱ་བ་ནི་དཀྱིལ་འཁོར་གྱི་མཚམས་ཏེ།
མཚམས་གཅིག་གི་ནང་དུ་ལས་ཐ་དད་པར་བྱེད་པས་ནི་དགེ་འདུན་
དེ་རྣམ་པ་གཉིས་སུ་འགྱུར་རོ། །རང་བཞིན་གྱི་མཚམས་གྲོང་དང་
གྲོང་ཁྱེར་ཡོད་པ་མ་ཡིན་ནམ་ཞེ་ན། བདེན་མོད་ཀྱི། བཅད་པའི་་
མཚམས་ཡོད་ན་རང་བཞིན་གྱི་མཚམས་དེར་རྣམ་པར་བཞག་པས་དེ་
ཡང་བཅད་པར་རྣམ་པར་བཞག་པ་ཁོ་ན་ཡིན་ནོ། །ཞེས་གསུངས་
པའི་ཕྱིར། རྒྱལ་བོ་གཙུག་ཕུད་ཅན་ལ་ཕ་བསད་པའི་མཚམས་མེད་ཀྱི་
ལས་ཀྱང་བྱུང་ལ། དགྲ་བཅོམ་བསད་པའི་དེ་ཡང་བྱུང་མོད་ཀྱང་་་
མཚམས་མེད་ཀྱི་ལས་གཉིས་མ་བྱུང་སྟེ།རང་འགྲེལ་ལས།གང་ཞིག་གིས་
ཕ་དགྲ་བཅོམ་པ་བསད་ན་ཡང་དེ་ལ་མཚམས་མེད་པ་ནི་གཅིག་ཁོ་
ནར་འགྱུར་ཏེ།རྟེན་གཅིག་པའི་ཕྱིར་རོ། །སོང་ལ་སྐྲ་ཅན་ལ་ཁྱོད་ཀྱིས་
ནི་མཚམས་མེད་གཉིས་བྱས་ཏེ། ཕ་བསད་པ་གང་ཡིན་པ་དང་། གང་
យុཡང་དགྲ་བཅོམ་པ་བསད་པའོ་ཞེས་སྨོས་ཤིག་ཅེས་བྱ་བའི་རྟོགས་པ་
བརྗོད་པ་འདི་ཇི་ལྟ་བུ་ཞེ་ན། རྒྱུ་གཉིས་ཀྱིས་ཞེས་བརྗོད་པར་བྱའོ། །
ཡང་ན་སྒོ་གཉིས་ནས་སྤྱོས་པ་ཡིན་ནོ། །ཞེས་གསུངས་པའི་ཕྱིར་དང་
579

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྒྱུ་གཉིས་ཀྱིས་ཞེས་པའི་དོན་ཡོད་པའི་ཕྱིར། འོན་ཀྱང་རྒྱལ་བོ་ཨུ་ཏྲ་ཡ་
ན་བསད་པའི་མཚམས་མེད་ཀྱི་ལས་ཡིན་ན། ཕ་བསད་པའི་མཚམས་
མེད་ཀྱི་ལས་ཡིན་པས་མ་ཁྱབ་སྟེ། དེ་གསོད་མཁན་གྱི་གཤེད་མ་རྣམས་
དང་། རྦད་མཁན་གྱི་བློན་པོ་སྡིག་ཅན་དག་ལ་དགྲ་བཅོམ་བསད་པའི་
མཚམས་མེད་ཁོ་ན་འབྱུང་གི་ཕ་བསད་པའི་དེ་མི་འབྱུང་བའི་ཕྱིར། མ་
དགྲ་བཅོམ་མ་སུན་བྱས་དང་། བྱང་ཆུབ་སེམས་དཔའ་ངེས་གནས་
དང་། སློབ་པ་གསོད་དང་དགེ་འདུན་གྱི། །འདུ་བའི་སྒོ་ནི་འཕྲོག་པ་
དང་། །མཚམས་མེད་པ་དང་ཆ་འདྲ་སྟེ། །ལྔ་བ་མཆོད་རྟེན་འཇིག་
པ་ཡིན། །ཞེས་བྱུང་། དེ་ཡང་རིམ་པ་བཞིན་མ་བསད་པ་དང་། ཕ་
བསད་པ་དང་།དགྲ་བཅོམ་བསད་པ་དང་།དགེ་འདུན་དབྱེན་བྱས་པ་
དང་། བདེ་གཤེགས་སྐུ་ལ་ངན་སེམས་ཀྱིས་ཁྲག་འབྱིན་པའི་མཚམས་
མེད་ཀྱི་ལས་དང་ཆ་འདྲའོ། །འདིའི་མཆོད་རྟེན་ལ་ཐུགས་ཀྱི་མཆོད་
རྟེན་ཁོ་ན་མི་དགོས་སོ། །དེང་གི་དུས་སུ་དགེ་འདུན་གྱི་འདུ་སྒོ་འཕྲོག་
པ་དང་། མཆོད་རྟེན་འཇིག་པའི་ལས་ནི་འབྱུང་ཉེ་བས་ལྷག་པར་ཡང་
གཟབ་དགོས་ཏེ། འདི་རྣམས་ལ་མཚམས་མེད་ཀྱི་ལས་ཞེས་མིང་མ་
བཏགས་པ་ཙམ་དུ་ཟད་ཀྱི། རྣམ་པར་སྨིན་པ་གདོན་མི་ཟ་བར་དམྱལ་
བ་ཁོ་ནར་མྱོང་དགོས་པ་མཚམས་མེད་ཀྱི་ལས་དང་ཁྱད་པར་ཅུང་
ཟད་ཀྱང་མེད་པའི་ཕྱིར། རང་འགྲེལ་ལས། ཅི་མཚམས་མེད་པ་རྣམས་
ཁོ་ནས་དམྱལ་བ་དག་ཏུ་གདོན་མི་ཟ་བར་སྐྱེ་བར་འགྱུར་རམ། འོན་ཏེ་
གཞན་དག་གིས་ཀྱང་སྐྱེ་བར་འགྱུར་ཞེ་ན། མཚམས་མེད་དང་ཆ་འདྲ་
བ་རྣམས་ཀྱིས་གདོན་མི་ཟ་བར་སྐྱེ་བར་འགྱུར་རོ། །ཞེས་དང་།དྲན་པ་
ཉེར་བཞག་ལས་ཀྱང་། དཀོན་མཆོག་གསུམ་ལ་ནི་ཆུང་ངུ་ཞིག་བླངས་
ནའང་ཆེན་པོར་འགྱུར་ཏེ། དེ་དག་ལ་རིས་མཐུན་པ་སླར་ཕུལ་ན་
580

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སངས་རྒྱས་དང་ཆོས་ཀྱི་ནི་དག་པར་འགྱུར་ལ། དགེ་འདུན་གྱི་ནི་ཚོར་
བ་མ་མྱོང་བར་དག་པར་མི་འགྱུར་ཏེ། ཞིང་ལྕི་བའི་ཕྱིར་རོ། །གལ་ཏེ་
དགེ་འདུན་གྱི་ཞལ་དུ་འདུ་བའི་སྒོ་ཞིག་ན་ནི་དམྱལ་བ་ཆེན་པོར་ལྟུང་
ལ། ཞལ་དུ་འདུ་བ་མ་ཡིན་ན་ནི་མནར་མེད་པའི་འཁོར་མུན་ནག་ཆེན་
པོ་ལ་སོགས་པར་སྐྱེ་བར་འགྱུར་རོ། །ཞེས་གསུངས་པའི་ཕྱིར། དགེ་
འདུན་གྱི་ཞལ་དུ་འདུ་བའི་སྒོ་ནི།རྒྱལ་སྲས་མ་ལས།སློབ་དཔོན་དབྱིག་
ཤེས་ན་རེ།དགེ་འདུན་གྱི་འདུ་སྒོ་འཕྲོག་པ་ནི།ནར་མ་འདུ་བ་འཕྲོག་པ་
ཡིན་ནོ་ཞེས་ཟེར་རོ། །འདི་སྐད་དུ།དགེ་འདུན་གྱི་ཞལ་དུ་འདུ་བའི་སྒོ་
འཕྲོག་པའོ་ཞེས་བརྗོད་དེ།གང་ཞིག་གིས་དགེ་འདུན་འཚོ་བར་བྱེད་པ་
ཞལ་དུ་གསོལ་བ་གང་ཡིན་པ་དེ་འཕྲོག་པའོ། །ཞེས་གསུངས་ལ། གང་
སྤེལ་ཡང་རྒྱལ་བོའི་སྲས་དང་མཐུན་ནོ། །གང་ནས་བྱང་ཆུབ་སེམས་
དཔའ་ཡིན། །གང་ནས་མཚན་གྱི་ལས་བྱེད་པ། །བདེ་འགྲོར་རིགས་
མཐོར་སྐྱེ་དབང་ཚང་། །ཕོར་འགྱུར་ཚེ་རབས་དྲན་མི་ལྡོག ། ཞེས་
བྱུང་། དུས་གང་ནས་མཚན་རྣམ་པར་སྨིན་པར་འགྱུར་བའི་ལས་བྱེད་
པ་ནས་ངེས་པ་ལ་གནས་པའི་བྱང་ཆུབ་སེམས་དཔའ་ཞེས་བྱ་ཞིང་དེ་
ནས་བཟུང་སྟེ་ངན་འགྲོར་སྐྱེ་བ་དང་། རིགས་དམན་པར་སྐྱེ་བ་དང་།
དབང་བོ་མ་ཚང་བ་དང་།བུད་མེད་དུ་སྐྱེ་བ་མི་སྲིད་ལ།ཚེ་རབས་དྲན་
པ་དང་། བྱང་ཆུབ་ལས་ཕྱིར་མི་ལྡོག་པའི་ཡོན་ཏན་གཉིས་དང་ཡང་
ལྡན་ཏེ། རྒྱལ་སྲས་མ་ལས། སྐྱོན་བཞི་བོ་འདི་དག་ནི་ཟློག་པར་བྱེད་ལ།
ཞེས་བྱ་བ་ནི་ངན་འགྲོའི་སྐྱོན་དང༌། རིགས་དམའ་བའི་སྐྱོན་དང་།
དབང་བོ་མ་ཚང་བའི་སྐྱོན་དང་། བུད་མེད་ཀྱི་དངོས་པོའི་སྐྱོན་ནོ། །
ཡོན་ཏན་གཉིས་ནི་འཐོབ་བོ། །ཞེས་བྱ་བ་ནི་ཚེ་རབས་དྲན་པ་ཉིད་ཀྱི་
ཡོན་ཏན་དང་། ཕྱིར་མི་ལྡོག་པའི་ཡོན་ཏན་ནོ། །ཞེས་གསུངས་པའི་
581

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཕྱིར། དེས་ན་ངེས་པ་ལ་གནས་པའི་བྱང་སེམས་ཡིན་ན། བདེ་འགྲོ་བ་
ཡིན་པས་ཁྱབ་ཟེར་བ་སོགས་མི་འཐད་དེ། གཞན་དུ་ན་ངེས་པ་ལ་
གནས་པའི་བྱང་སེམས་འཆི་སྲིད་ནས་བར་སྲིད་དང་། བར་སྲིད་ནས་
སྐྱེ་སྲིད་དུ་འཇུག་པ་སོགས་མེད་པར་ཐལ་བས་སོ །བསམ་པ་ལས་
བྱུང་བསྐལ་བ་བརྒྱ། །ལུས་པ་དག་ཏུ་འཕེན་པར་བྱེད། །ཞེས་བྱུང་།
བསམ་གཏན་གཟུགས་མེད་ཀྱི་བསྒོམས་བྱུང་ཐོབ་ཀྱང་འདིའི་རྣམ་
སྨིན་གྱི་རྒྱུ་མི་བྱེད་དེ། བསོད་ནམས་འདིའི་རྣམ་སྨིན་ལ་མཚན་བཟང་
སོགས་གྲུབ་དགོས་ན། དེ་དག་འདོད་པའི་སས་བསྡུས་ཁོ་ན་ཡིན་པའི་
ཕྱིར་དང་། གོང་མའི་དགེ་བའི་རྣམ་སྨིན་ནི་ཁམས་དང་ས་གཞན་དུ་མི་
གཡོ་བའི་ཕྱིར་དང་། ཐོས་བྱུང་ནི་དམན་པའི་ཕྱིར་རོ། །མཚན་རྣམ་
པར་སྨིན་པ་ཅན་གྱི་ལས་བསགས་པ་ནས་བསྐལ་བ་བརྒྱ་ཚུན་ཆད་དུ་
ངེས་པར་སངས་རྒྱ་ལ། དེ་ཡང་བསྐལ་བ་བརྒྱ་ཕན་ཆད་འགོར་བ་མི་
སྲིད་ཀྱང་བསྐལ་བ་བརྒྱ་ངེས་ཅན་དུ་དགོས་པ་མིན་ཏེ། མདོ་ལས།
གཅེར་བུ་བའི་དགེ་བསྙེན་གྲོང་དཔོན་ལག་ན་རལ་གྲི་ཐོགས་པ་ཞིག་
ནས། དགེ་སྦྱོང་གཽ་ཏ་མ་ཁྱོད་ད་ལྟ་མུ་གེ་ཆེན་པོ་རྒལ་བར་དཀའ་ཞིང་
སློང་མོ་བས་ཟས་དག་རྙེད་པར་དཀའ་བ་བྱུང་བ་ན་དགེ་སློང་གི་དགེ་
འདུན་མང་བོ་བརྒྱ་ཕྲག་ཕྱེད་དང་བཅུ་གསུམ་གྱི་དགེ་སློང་དང་དགེ་
བསྙེན་སྟོང་དང་སློང་མོ་ཟ་བ་ལྔ་བརྒྱ་ཙམ་དང་ལྷན་ཅིག་ཏུ་གྲོང་ནས་
གྲོང་དུ་གྲོང་ཁྱེར་ནས་གྲོང་ཁྱེར་དུ་ལྗོངས་ནས་ལྗོངས་སུ་རྒྱུ་ཞིང་གོོ་ཏ་
མ་ཁྱིམ་རྣམས་ལ་སེར་བ་བཞིན་དུ་རྒྱུ་ཞིང་གནོད་པར་བྱེད་ལ། ཁྱིམ་གྱི་
སྐྱེ་བོ་འཇོམས་པར་བྱེད་དེ།། གཽ་ཏ་མ་འདི་ནི་མི་རིགས་པ་འདི་ནི་མི་
འཐད་པའོ། །ཞེས་སོགས་ཞུ་བ་ལ། གྲོང་དཔོན་ངས་འདི་ནས་བཟུང་
སྟེ་བསྐལ་བ་དགུ་བཅུ་རྩ་གཅིག་ཡང་དག་པར་རྗེས་སུ་དྲན་ཏེ། ཟས་
582

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྦྱིན་པ་སྟེར་བར་བྱ་བའི་ཕྱིར་ཁྱིམ་གང་ལ་ཡང་མི་བདེ་བ་དང་ཉམ་ང་
བ་དང་གནོད་པར་མངོན་པར་མི་མཁྱེན་ཏོ། །ཞེས་གསུངས་པའི་
མདོ་འདིས་བསྐལ་བ་དགུ་བཅུ་རྩ་གཅིག་ཚུན་ཆད་ཀྱི་སྐྱེ་བ་ཐམས་
ཅད་དུ་ཚེ་རབས་དྲན་པར་བསྟན་པ་གང་ཞིག་མཚན་རྣམ་པར་སྨིན་
པ་ཅན་གྱི་ལས་བསགས་པ་ནས་སྐྱེ་བ་ཐམས་ཅད་དུ་ཚེ་རབས་དྲན་
པའི་ཡོན་ཏན་དང་ལྡན་པའི་ཕྱིར། དེ་ལྟར་བསྐལ་བ་དགུ་བཅུ་རྩ་
གཅིག་ལས་མ་དགོས་པ་ནི། སངས་རྒྱས་སྐར་རྒྱལ་ལ་ཞག་བདུན་གྱི་
བར་དུ་བརྩོན་འགྲུས་དྲག་པོས་བསྐོར་ཞིང་བསྟོད་པས་ཡིན་པར་སྨན་
གྱི་གཞི་སོགས་ལས་འབྱུང་ངོ་། །རེ་རེའང་བསོད་ནམས་བརྒྱད་ལས་
སྐྱེས། །ཞེས་བྱུང་། དེ་འདྲའི་བསོད་ནམས་གཅིག་གི་ཚད་ནི། བྱང་
སེམས་ངེས་པ་ལ་གནས་པ་མ་གཏོགས་པའི་སེམས་ཅན་རྣམས་ཀྱི་
ལོངས་སྤྱོད་ཀྱི་འབྲས་བུ་ཅན་གྱི་བསོད་ནམས་ཐམས་ཅད་གཅིག་ཏུ་
བསྡོམས་པ་དང་མཉམ་ལ། དེ་ལྟ་བུའི་བསོད་ནམས་བརྒྱ་བརྒྱ་ལས་
མཚན་བཟང་རེ་རེ་སྐྱེས་པར་བཤད་དོ། །ཡང་བཤད་ཚུལ་གཅིག་ལ་
དེ་འདྲའི་བསོད་ནམས་གཅིག་ནི།སེམས་ཅན་སྤྱིའི་ལས་ཀྱི་སྟོང་གསུམ་
ཆགས་པའི་བསོད་ནམས་དང་ཚད་མཉམ་ཞིང་དེ་ལྟ་བུའི་བསོད་་་
ནམས་བརྒྱ་བརྒྱ་ལས་མཚན་བཟང་རེ་རེ་སྐྱེས་པར་བཤད་ལ། མཚན་
བཟང་རང་རང་གི་ཐུན་མོང་མ་ཡིན་པའི་རྒྱུ་ཡང་མདོ་གཞན་དང་
གཞན་ལས་མང་དུ་གསུངས་སོ། །རྣམ་གཟིགས་མར་མེ་རིན་ཆེན་
གཙུག ། གྲངས་མེད་གསུམ་གྱི་ཐ་མར་བྱུང༌། །དང་བོ་ཤཱཀྱ་ཐུབ་པ་
ཡིན། །ཞེས་བྱུང་། སྟོན་པ་ཐུགས་རྗེ་ཅན་ཉིད་ཀྱིས་ཐོག་མར་གང་དུ་
སེམས་བསྐྱེད་པ་ནི། ཐེག་པ་ཆེ་ཆུང་གི་མདོ་རྣམས་ལས་གསུངས་ཚུལ་
མང་སྟེ།དྲིན་ལན་བསབས་པ་ལས།བྱང་ཆུབ་སེམས་དཔའ་དགའ་བའི་
583

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
རྒྱལ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དེ་བཞིན་
གཤེགས་པ་སྔོན་འཁོར་བར་འཁོར་བའི་ཚེ་ཐོག་མ་དངོས་པོ་ཅིའི་རྒྱུས་
བྱང་ཆུབ་ཏུ་སེམས་བསྐྱེད་པར་གྱུར།ནས།ང་དེའི་ཚེ་ན་མེའི་ཤིང་རྟའི་
དམྱལ་བར་ལྟུང་ནས་གུད་ནས་གཅིག་དང་གཉིས་ཀྱིས་མེའི་ཤིང་རྟ་
འདྲེན་ཏེ། དམྱལ་བའི་སྲུང་མ་ཨ་བང་ནི་ཤིང་རྟའི་སྟེང་ན་འདུག་ཅིང་
མིག་བགྲད་སོ་གཙིགས་ཏེ། མེ་འབུད་པ་ཁ་དང་མིག་དང་རྣ་བ་དང་སྣ་
ནས་མེ་འབར། དུད་པ་འཐུལ་ཏེ། སྲུང་མ་དེ་ཡང་ལུས་ཤིན་ཏུ་ཆེ་ཞིང་
གནག་། ཤིང་རྟའི་སྟེང་ན་སྐྱིལ་མོ་ཀྲུང་བཅས་ཏེ་འདུག་ནས་ལག་པ་
ན་ལྕགས་ཀྱི་དབྱུག་པ་ཐོགས་ཏེ་ང་ལ་རྡེག་གོ། དེའི་ཚེ་ན་བའི་སྡུག་
བསྔལ་མ་བཟོད་ནས་སྟོབས་ཅི་ནུས་ཀྱིས་ཤིང་རྟ་དྲངས་སོ། །ངའི་
གྲོགས་ཤིག་ཉམ་ཆུང་སྟེ་འདྲེན་མ་ནུས་པས་དམྱལ་བའི་སྲུང་མ་ཨ་
བང་གིས་ལྕགས་ཀྱི་མདུང་རྩེ་གསུམ་པ་ཐོགས་ནས་བྲང་དུ་བཙུགས་ཏེ།
ལྕགས་ཐོས་བརྡབས་ནས་ཁྲག་ཆར་བར་ཕབ་བོ། །དེའི་ཚེ་ན་བའི་
སྡུག་བསྔལ་མི་བཟོད་པས་ན་ཚའི་སྐད་ཆེན་པོ་ཕྱུང་ནས་བར་འགའ་
ནི་ཕ་མ་ཞེས་འབོད། བར་འགའ་ནི་ཆུང་མ་བུ་ཞེས་བོས་ཀྱང་ཕན་པ་
མེད་དོ། །ང་དེའི་ཚེ་ན་དེ་ལྟ་བུའི་སྡུག་བསྔལ་ཆེན་པོ་མྱོང་བ་མཐོང་
ནས་སྙིང་རྗེའི་སེམས་སྐྱེས་སོ། །དེ་ལྟར་སྙིང་རྗེའི་སེམས་ཆེན་པོ་སྐྱེས་
་་་་་་་་་པའི་རྐྱེན་གྱིས་བྱང་ཆུབ་ཏུ་སེམས་བསྐྱེད་པར་གྱུར་ཏོ། །ཞེས་
གསུངས་ལ།བསྐལ་བཟང་ལས།ང་ནི་སྔོན་ཚེ་དབུལ་བོར་གྱུར་པ་ན། །
དེ་བཞིན་གཤེགས་པ་ཤཱཀྱ་ཐུབ་དེ་ལ། །འཇམས་གང་ཞིག་གི་ཕུལ་བ་
བྱས་ནས་ཀྱང་། །དང་བོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་
དང་། སྙིང་རྗེ་པདྨ་དཀར་པོ་ལས། སྔོན་འཁོར་ལོས་སྒྱུར་བའི་རྒྱལ་བོ་
རྩིབས་ཀྱི་མུ་ཁྱུད་ཀྱི་མདུན་ན་འདོན་གྱི་གཙོ་བོ་བྲམ་ཟེ་རྒྱ་མཚོའི་རྡུལ་
― 584

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དུ་གྱུར་པ་ན། དེ་བཞིན་གཤེགས་པ་རིན་ཆེན་སྙིང་བོའི་དྲུང་དུ་སྨོན་
ལམ་ཆེན་པོ་ལྔ་བརྒྱ་བཏབ་སྟེ་སེམས་བསྐྱེད་པར་གསུངས་པ་དང་།
གསང་བ་བསམ་གྱིས་མི་ཁྱབ་པ་ལས།བསྐལ་བ་བཟང་བོའི་སངས་རྒྱས་
སྟོང་སྔོན་འཁོར་སྒྱུཪ་ཡུལ་འཁོར་སྐྱོང་གི་སྲས་སུ་གྱུར་པ་ན། ཐམས་
ཅད་ཀྱིས་དེ་བཞིན་གཤེགས་པ་རིན་ཆེན་སྣ་ཚོགས་བཀོད་པའི་རྒྱལ་
བོའི་དྲུང་དུ་སེམས་བསྐྱེད་པར་གསུངས་པ་དང་། ལུང་སྨན་གྱི་གཞི་
ལས།འཇིག་རྟེན་གཙོ་བོ་རྣམ་འདྲེན་པ། །ཐུབ་པ་ཁྱོད་ཀྱིས་བྱང་ཆུབ་
ཐུགས། །ཐོག་མར་གང་དུ་བསྐྱེད་པ་དག ། སྐལ་ལྡན་ཆེན་པོས་
བདག་ལ་གསུངས། །ཞེས་ཀུན་དགའ་བོས་ཞུ་བའི་ལན་དུ། སངས་
རྒྱས་འདོད་ཆགས་བྲལ་ཐོས་ཤིང་། །གླང་བོ་དྲེགས་པའི་ཤས་ཆེན་
དང་། །འཇིག་རྟེན་སྡུག་བསྔལ་གྱུར་མཐོང་ནས། །ངས་ནི་བྱང་ཆུབ་
སེམས་བསྐྱེད་དོ། །མི་དབང་འོད་ལྡན་གྱུར་པ་ན། །ཞེས་གསུངས་ལ།
དེ་ཡང་གླང་བོ་ཆེ་འདུལ་སྦྱོང་མཁན་གྱིས་གླང་བོ་ཆེའི་ལུས་ཤིན་ཏུ་
བཏུལ་ཀྱང་སེམས་འདུལ་མ་ནུས་པ་གཟིགས་ཤིང་།སེམས་འདུལ་བ་བོ་
སངས་རྒྱས་ཀྱི་ཡོན་ཏན་ཐོས་ནས་སྦྱིན་པ་མང་དུ་བཏང་ནས་འདི་
སྐད་དུ།སྦྱིན་པ་རྒྱ་ཆེར་གྱུར་པ་འདི་ཡིས་ནི། །འགྲོ་བ་རང་བྱུང་སངས་
རྒྱས་གྱུར་ནས་ནི། །སྔོན་གྱི་རྒྱལ་དབང་རྣམས་ཀྱིས་མ་བསྒྲལ་བའི། །
སྐྱེ་བོ་ཚོགས་དག་བདག་གིས་བསྒྲལ་བར་བྱ། །ཞེས་སེམས་བསྐྱེད་
དོ། །ཡང་སྨན་གྱི་གཞི་ལས་ཁྱེའུ་སྣང་བྱེད་དུ་གྱུར་པ་ན། ཤཱཀྱ་ཐུབ་པ་
ཆེན་པོའི་དྲུང་དུ་སེམས་བསྐྱེད་པར་གསུངས་པ་དང་།བྱང་ཆུབ་སེམས་
དཔའི་སྡེ་སྣོད་ལས་གཞོན་ནུ་བརྩོན་འགྲུས་སྤྱོད་དུ་གྱུར་པ་ན་དེ་་་་
བཞིན་གཤེགས་པ་ཕུང་བོ་ཆེན་པོ་ལ་སེམས་བསྐྱེད་པར་གསུངས་པ་
དང་། མ་སྐྱེས་དགྲའི་འགྱོད་པ་བསལ་བའི་མདོ་ལས་ཚོང་དཔོན་གྱི་བུ་
585

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དྲི་མ་མེད་པའི་དཔུང་བ་ཞེས་བྱ་བར་གྱུར་པ་ན། འཕགས་པ་འཇམ་
དཔལ་དགེ་སློང་ཆོས་སྨྲ་བའི་ཡེ་ཤེས་རྒྱལ་བོ་ཞེས་བྱ་བར་གྱུར་པ་ལ་
དང་བོར་སེམས་བསྐྱེད་པར་གསུངས་སོ། །སྐབས་འདིར་དེ་དག་ལས་
གང་སེམས་བསྐྱེད་པའི་ཐོག་མ་ཡིན་ཞེ་ན།ལུང་སྨན་གྱི་གཞི་ལས།ང་ནི་
རྫ་མཁན་གྱུར་པ་ན། །སངས་རྒྱས་ཤཱ་ཀྱ་ཐུབ་མཐོང་ནས། །བྱང་ཆུབ་
ཕྱིར་ནི་ཐོག་མར་ངས། །མར་དང་ཏིལ་མར་གྱིས་མཆོད་དོ། །ཞེས་པ་
ལྟར་སྔོན་རྩོད་ལྡན་ཚེ་ལོ་བརྒྱ་བའི་དུས་སུ་ཤཱཀྱ་ཐུབ་པ་ཆེན་པོ་ཞེས་བྱ་
བ་སྐུ་ཚེའི་ཚད་དང་། འཁོར་འདུ་ཐབས་དང་།མཆོག་ཟུང་དང་རིམ་གྲོ་
བ་སོགས་སྟོན་པ་ཉིད་དང་འདྲ་བ་ཞིག་བྱོན་པ་དེ་ཉིད་བསེར་མས་
བསྙུན་ཏེ་རླུང་ནད་ཀྱིས་ཟིན་པ་ལ། སྐུ་ཁྲུས་གསོལ་བྱེད་ཀྱི་ཆུ་དྲོ་འཇམ་
དང་མར་དང་ཏིལ་མར་དང་བུ་རམ་ཆུ་ཡི་བཏུང་བ་སོགས་ཕུལ་ཏེ།
བདག་ཀྱང་རབ་ཏུ་སྦྱིན་པ་འདི་ཡིས་ཤཱཀྱའི་རིགས་སྐྱེས་ལ། །ཡོན་
ཏན་རིགས་དང་རུས་དག་མཉམ་པའི་སངས་རྒྱས་ཉིད་གྱུར་ཅིང་། །
བདག་གིས་ཚངས་པའི་འཇིག་རྟེན་བར་གྱི་ཉམ་ཐག་འཆི་བ་ཡི། །ཕ་
རོལ་འགྲོ་ཞིང་རྒྱ་ཆེན་འཇིགས་པ་མེད་པས་སྒྲོལ་བར་ཤོག ། ཅེས་
ཐུགས་སྨོན་གནང་སྟེ་སེམས་བསྐྱེད་པ་ནི་སེམས་བསྐྱེད་པའི་ཐོག་མ་
ཡིན་ཏེ། དང་བོ་ཤཱཀྱ་ཐུབ་པ་ཡིན། ཞེས་གྲངས་མེད་དང་བོའི་ཚོགས་
བསགས་པའི་ཐོག་མར་ཡང་གསུངས་པའི་ཕྱིར་རོ། །སྔ་མ་འགའ་
ཞིག་གིས་ཁྱེའུ་སྣང་བྱེད་དུ་གྱུར་པ་ན་འབྲས་ཕོར་གང་དང་། མཆིལ་
ལྷམ་དང་། རས་ཀྱི་ཁ་ཚར་དག་ཕུལ་ནས་ཤཱཀྱ་ཐུབ་པ་ཆེན་པོ་ལས་
སེམས་བསྐྱེད་པར་བཤད་པ་ནི།མངོན་པའི་རྒྱན་ལས།སྔ་མ་དག་འཆད་
མོད་ཀྱི་ཞེས་གཞན་ལུགས་སུ་བྱས་སོ། །ཚོགས་བསགས་ཚུལ་ནི། སྨན་
གཞི་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་
586

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གི་བར། །བདུན་ཁྲི་དང་ནི་ལྔ་སྟོང་གི ། སངས་རྒྱས་རྣམས་ལ་ངས་
མཆོད་དོ། །སངས་རྒྱས་མར་མེ་མཛད་ནས་ནི། །ཐུབ་པའི་དབང་
བོའི་རྒྱལ་མཚན་བར། །བདུན་ཁྲི་དང་ནི་དྲུག་སྟོང་གི ། སངས་
རྒྱས་རྣམས་ལ་ང་ཡིས་མཆོད། །སངས་རྒྱས་ལེགས་མཛད་ནས་བཟུང་
སྟེ། །སངས་རྒྱས་འོད་སྲུངས་བར་དག་ཏུ། །བདུན་ཁྲི་བདུན་སྟོང་ང་
ཡིས་མཆོད། །ཅེས་གྲངས་མེད་གསུམ་ལ་རིམ་པ་བཞིན་སངས་རྒྱས་
བདུན་ཁྲི་ལྔ་སྟོང་དང་།བདུན་ཁྲི་དྲུག་སྟོང་དང་།བདུན་ཁྲི་བདུན་སྟོང་
ལ་བསྙེན་བཀུར་བར་གསུངས་ལ། འདིར། རྣམ་གཟིགས་མར་མེ་རིན་
གཙུག་གསུམ་གྲངས་མེད་གསུམ་གྱི་ཐ་མར་མས་རིམ་བཞིན་དུ་འབྱུང་
བར་གསུངས་པ་དང་ཅུང་ཟད་མི་འདྲ་ཡང་། མཚན་གྱི་རྣམ་གྲངས་
ཙམ་ཡིན་ནམ་སྙམ་སྟེ།སངས་རྒྱས་གཅིག་ལའང་མཚན་གྱི་རྣམ་གྲངས་
མང་བོ་ཡོད་པའི་ཕྱིར་ཏེ།དཔེར་ན།བདག་ཅག་གི་སྟོན་པ་བཞིན་ནོ། །
ཀུན་ལ་ཐམས་ཅད་སྙིང་རྗེ་ཡིས། །སྦྱིན་པར་བྱེད་པའི་སྦྱིན་པ་་་་་
རྫོགས། །ཞེས་བྱུང་། དེ་ཡང་བདག་ཉིད་ཆེན་པོ་རྣམས་སྙིང་རྗེ་ཆེན་
པོའི་གཞན་དབང་དུ་གྱུར་པའི་ཕྱིར་ན་ཕྱིའི་དངོས་པོ་མ་ཟད་ཤིན་ཏུ་
གཅེས་པའི་ལུས་ཀྱང་སྦྱིན་པར་བྱེད་དེ། དཔེར་ན། སྟག་མོ༌ལ་ལུས་
ཡོངས་སུ་བཏང་བ་རྒྱལ་བུ་སྙིང་སྟོབས་ཆེན་པོའི་སྐྱེས་རབས་དང་།
བྲམ་ཟེ་དྲག་པོའི་མིག་ལ་ཡན་ལག་གི་མཆོག་དབུ་ཡོངས་སུ་བཏང་བ་
རྒྱལ་བོ་ཟླ་འོད་ཀྱི་སྐྱེས་རབས་དང་། བརྒྱ་བྱིན་གྱི་སྤྲུལ་བའི་བྲམ་ཟེ་ལ་
རང་གི་ལུས་ཀྱི་ཕྱེད་ཡོངས་སུ་བཏང་བ་རྒྱལ་བོ་དཔལ་གྱི་སྡེའི་སྐྱེས་
རབས་སོགས་མཐའ་ཡས་ཤིང་།ལུང་གཞི་ལས།བྱང་ཆུབ་སེམས་དཔའ་
སྦྱིན་པ་ཆེན་པོའི་དུས་ན་སྦྱིན་པའི་ཕར་ཕྱིན་རྫོགས་པར་གསུངས་
སོ།།ཞེས་མཆིམས་འཇམ་པའི་དབྱངས་ཀྱིས་བཤད་དོ། །ཆགས་་་
587

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཅས་ཡན་ལག་བཅད་ཀྱང་ནི། །མི་འཁྲུག་བཟོད་དང་ཚུལ་ཁྲིམས་
ཀྱི། །ཞེས་འདོད་པ་ལ་ཆགས་པ་དང་བཅས་པའི་སྐབས་སུ་ཡང་་་
བདག་ཉིད་ཆེན་པོ་གང་གི་ཡན་ལག་སོགས་བཅད་ཀྱང་དེ་ལ་སེམས་
ཁོང་ནས་མི་འཁྲུག་པར་བཟོད་ཅིང་། ལུས་ངག་གི་ཉེས་སྤྱོད་ལྷག་པར་
སྡོམ་པ་དེའི་ཚེ་བཟོད་པ་དང་ཚུལ་ཁྲིམས་ཀྱི་ཕར་ཕྱིན་གཉིས་ཆར་
རྫོགས་པར་གསུངས་ལ།དེ་ཡང་རྒྱལ་བོ་སྡིག་ཅན་གྱིས་བཙུན་མོ་རྣམས་
ཀྱིས་དྲང་སྲོང་ལས་ཆོས་མཉན་པ་མཐོང་ནས་ཤིན་ཏུ་ཁྲོས་ཏེ། གང་གི་
ཡན་ལག་དག་བཅད་པ་ན་ལྷག་པར་བཟོད་ཅིང་བྱམས་པའི་སེམས་
ལས་ཅུང་ཟད་ཀྱང་མ་གཡོས་པ་དྲང་སྲོང་བཟོད་པ་སྨྲ་བའི་སྐྱེས་་་་
རབས་ལྟ་བུའོ། །གསུམ་པོ་བསོད་ནམས་བྱ་བ་དང་། དེའི་གཞི་དཔེར་
ན་ལས་ལམ་བཞིན། །ཞེས་བྱུང་། མདོ་ལས། སྦྱིན་པ་ལས་བྱུང་བའི་
བསོད་ནམས་བྱ་བའི་དངོས་པོ་གང་ཞེ་ན། ཁ་ཅིག་ནི་སྦྱིན་པ་པོར་གྱུར་
ཏེ་དགེ་སྦྱོང་ངམ་བྲམ་ཟེ་དང་སྙིང་རྗེ་བ་དང་སློབ་པ་དང་ལམ་དུ་
ཞུགས་པ་དག་ལ་འདི་ལྟ་སྟེ་ཟས་དང་སྟོན་མོ་དང་གོས་དང་ཕྲེང་བ་
དང་དྲི་དང་བྱུག་པ་དང་ཁྲི་དང་སྒྲོན་མ་དག་སྦྱིན་པར་བྱེད་པ་སྟེ།ཞེས་
དང་། ཚུལ་ཁྲིམས་ལས་བྱུང་བའི་བསོད་ནམས་བྱ་བའི་དངོས་པོ་གང་
ཞེ་ན།འདི་ན་ཁ་ཅིག་སྲོག་གཅོད་པ་སྤོང་ཞིང་སྲོག་གཅོད་པ་ལས་ལོག་
པ་དང་། ནས། བག་མེད་པའི་གནས་ལས་ལོག་པར་གྱུར་པའོ། །ཞེས་
དང་། བསྒོམས་པ་ལས་བྱུང་བའི་བསོད་ནམས་བྱ་བའི་དངོས་པོ་གང་
ཞེ་ན།འདི་ན་ཁ་ཅིག་བྱམས་པ་དང་ལྷན་ཅིག་པར་གྱུར་པའི་སེམས་ཁོ་
ན་མེད་པ་འགྲན་ཟླ་མེད་པ་གནོད་པ་མེད་པ་ཡངས་པ་ཐམས་ཅད་དུ་
ཁྱབ་པ་ཚད་མེད་པ་ལེགས་པར་བསྒོམས་པས་ཕྱོགས་གཅིག་ཏུ་རྒྱས་
པར་ཁྱབ་པར་བྱས་ནས་བསྒྲུབས་ཏེ་གནས་སོ། །ནས། གཞན་ཡང་
588

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འདི་སྐད་ཅེས་བཀའ་སྩལ་ཏོ། །ཐོག་མ་ཐ་མར་བདེ་འབྱུང་བའི་། །
ཆོས་ཉིད་རྗེས་སུ་བསླབ་པར་བྱ། ། སྦྱིན་པ་དང་ནི་ཚུལ་ཁྲིམས་་་་་
དང་། །བྱམས་པའི་སེམས་ནི་བསྒོམ་པར་བྱ། །ཆོས་གསུམ་དག་ནི་
བསྒོམས་བྱས་ནས། །རྟག་ཏུ་བདེ་བ་ཐོབ་ཅིང་ལྡན། །མཁས་པ་་་
གནོད་མེད་བདེ་བ་ཡི །འཇིག་རྟེན་དག་ཏུ་སྐྱེ་བར་འགྱུར། །ཞེས་
གསུངས་སོ། །དེ་ཡང་གཏོང་བའི་སེམས་པའི་ཀུན་ནས་བསླངས་པའི་
ལུས་ངག་གི་ལས་ནི། བསོད་ནམས་དང་བྱ་བ་དང་གཞི་གསུམ་ག་ཡིན་
ཏེ། འབྲས་བུ་ཡིད་དུ་འོང་བ་འབྱིན་པའི་ཕྱིར་དང་། ལས་ཀྱི་ངོ་བོ་ཡིན་
པའི་ཕྱིར་དང་། ཀུན་སློང་གི་སེམས་པ་འཇུག་པའི་གཞི་ཡིན་པའི་ཕྱིར་
རོ། །གཏོང་བའི་སེམས་པ་ནི་བསོད་ནམས་དང་བྱ་བ་ཁོ་ན་ཡིན་ལ།
སེམས་པ་དེ་དང་མཚུངས་ལྡན་གྱི་ཚོར་སོགས་ནི་བསོད་ནམས་ཁོ་ན་
ཡིན་ནོ། །ཚུལ་ཁྲིམས་ལས་བྱུང་བའི་དེ་གསུམ་ནི་ཡིན་ཁྱབ་མཉམ་
ཡིན་ཏེ།དེ་དག་སོ་ཐར་གྱི་ཚུལ་ཁྲིམས་ཁོ་ན་ཡིན་ཞིང་དེ་ལ་ལུས་ངག་གི་
ལས་ཅི་རིགས་སུ་ངེས་པས་སོ། །དེ་ཡི་ཁྱད་པར་སྦྱིན་བདག་དང་། །
དངོས་དང་ཞིང་གི་ཁྱད་པར་ལས། །ཞེས་བྱུང་། དེ་ཡང་མདོ་ལས།
མཁས་པས་གུས་དང་རང་ལག་ནས། །དུས་སུ་མི་གནོད་སྦྱིན་བྱེད་
ན། །སྦྱིན་བདག་སྦྱིན་པ་ཡངས་ཤིང་ཆེ། །སྐལ་བ་ཆེན་པོ་འབྱུང་བར་
འགྱུར། །ཞེས་དང་། རྣམ་པ་དུ་མ་ཕུན་ཚོགས་ཤིང༌། །སེར་སྣ་མེད་
པར་སྦྱིན་བྱེད་ན། །རྣམ་པ་དུ་མ་ཕུན་ཚོགས་པའི། །རྣམ་པར་སྨིན་
པ་སོ་སོར་བསྟེན། །མིག་གིས་ཡིད་འོང་གཟུགས་མཐོང་ཞིང་། སོགས་
དང་། ཀུན་དགའ་བོ། དེ་ལ་དུད་འགྲོར་སོང་བའི་སྲོག་ཆགས་དག་ལ་
སྦྱིན་པ་སྦྱིན་པར་བྱེད་ན་རྣམ་པར་སྨིན་པ་བརྒྱ་འགྱུར་དུ་རེ་བར་་
བྱའོ། །ཚུལ་ཁྲིམས་འཆལ་བའི་གང་ཟག་ལ་སྦྱིན་པ་སྦྱིན་ན་རྣམ་པར་
— 589

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྨིན་པ་སྟོང་འགྱུར་དུ་རེ་བར་བྱའོ། །ཚུལ་ཁྲིམས་དང་ལྡན་པའི་གང་
ཟག་ལ་སྦྱིན་པ་སྦྱིན་པར་བྱེད་ན་རྣམ་པར་སྨིན་པ་འབུམ་འགྱུར་དུ་རེ་
བར་བྱའོ། །ཕྱིའི་དྲང་སྲོང་འདོད་པ་ལས་འདོད་ཆགས་དང་བྲལ་བ་
རྣམས་ལ་སྦྱིན་པ་སྦྱིན་པར་བྱེད་ན་རྣམ་པར་སྨིན་པ་བྱེ་བ་འབུམ་་
འགྱུར་དུ་རེ་བར་བྱའོ། །རྒྱུན་དུ་ཞུགས་པའི་འབྲས་བུ་མངོན་དུ་བྱ་
བའི་ཕྱིར་ཞུགས་པ་ལ་སྦྱིན་པ་སྦྱིན་པར་བྱེད་ན་རྣམ་པར་སྨིན་པ་ཚད་
མེད་དོ།ནས།དེ་བས་ཀྱང་དགྲ་བཅོམ་པ་ལ་བྱིན་ན་ཆེས་ཚད་མེད་དོ། །
ཞེས་གསུངས་པ་ལྟ་བུའོ། །མཆོག་ནི་གྲོལ་བས་གྲོལ་བའམ། །བྱང་
ཆུབ་སེམས་དཔའ་ཡིས་བརྒྱད་པ། །ཞེས་བྱུང་།དེ་ཡང་མདོ་ལས།གང་
ཞིག་ལུས་ངག་བསྡོམས་བདག་ཉིད། །ལག་བརྐྱངས་བསོད་སྙོམས་
སྤྱོད་པ་ཡི། །འདོད་ཆགས་བྲལ་ལ་ཆགས་བྲལ་གྱིས། །སྦྱིན་ན་ཟང་
ཟིང་སྦྱིན་པའི་མཆོག ། ཅེས་དང་། སྦྱིན་པ་ནི་རྣམ་པ་བརྒྱད་དེ།
བརྒྱུད་གང་ཞེ་ན། ཉེ་བ་ལ་སྦྱིན་པ་དང་། འཇིགས་པ་ལ་སྦྱིན་པ་དང་།
བདག་ལ་སྦྱིན་པས་སྦྱིན་པ་དང་། བདག་ལ་སྦྱིན་པར་འགྱུར་བས་སྦྱིན་
པ་དང་། སྔོན་བདག་གི་ཕ་དང་མེས་པོ་དག་གིས་བྱིན་པ་སྦྱིན་པ་དང་།
མཐོ་རིས་ཀྱི་དོན་དུ་སྦྱིན་པ་དང་། གྲགས་པའི་དོན་དུ་སྦྱིན་པ་དང་།
སེམས་ཀྱི་རྒྱན་དང་སེམས་ཀྱི་ཡོ་བྱད་དང་རྣལ་འབྱོར་གྱི་ཚོགས་དང་
དོན་གྱི་མཆོག་ཐོབ་པར་བྱ་བའི་ཕྱིར་སྦྱིན་པ་སྦྱིན་པ་སྟེ། ནས། སྦྱིན་པ་
འདི་ནི་སྦྱིན་པའི་མཆོག་ཅེས་བརྗོད་དོ།།ཞེས་གསུངས་ཤིང་། དེ་ཡང་
སེམས་ཀྱི་རྒྱན་སོགས་བཞི་ནི་རིམ་པ་བཞིན་རྫུ་འཕྲུལ་དང་། འཕགས་
ལམ་ཡན་ལག་བརྒྱད་དང་།ཞི་ལྷག་དང་།དགྲ་བཅོམ་པའི་མྱང་འདས་
ལ་བཤད་དོ། །འཕགས་པ་མིན་ཡང་ཕ་མ་དང༌། །ནད་པ་དང་ནི་
ཆོས་སྨྲ་དང་། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་
590

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དུ་མེད་པ་ཡིན། ཞེས་བྱུང་། ལེགས་ཉེས་ཀྱི་རྒྱུ་འབྲས་བསྟན་པའི་མདོ་
ལས། གང་ཟག་རྣམ་པ་གསུམ་ལ་སྦྱིན་པ་བཏང་ན་རྣམ་པར་སྨིན་པའི་
འབྲས་བུ་ཡོངས་སུ་གཏུགས་པར་མི་འགྱུར་ཏེ། དེ་བཞིན་གཤེགས་པ་
དང་། ཕ་མ་དང་། ནད་པ་རྣམས་སོ། །ཞེས་ཕ་མ་དང་ནད་པ་ནི་སྦྱིན་
པའི་ཞིང་དུ་དེ་བཞིན་གཤེགས་པ་དང་མཉམ་པར་གསུངས་ལ།ཡང་དེ་
ཉིད་ལས། གང་གིས་ཐེག་པ་ཆེན་པོའི་དེ་བཞིན་གཤེགས་པའི་གསང་
བའི་སྙིང་བོ་འཁོར་མང་བོ་ལ་ཡང་དག་པར་བསྒྲགས་ནས་སེམས་ཅན་
གྱི་མིག་འབྱེད་པའི་ཆོས་སྨྲ་བ་ལ་སྦྱིན་པ་བཏང་ན་རྣམ་པར་སྨིན་པའི་
འབྲས་བུ་ཚད་མེད་པ་སྙེད་འཐོབ་པར་འགྱུར་རོ། །ཞེས་དང་། རང་
འགྲེལ་ལས་ཀྱང་། ཆོས་སྨྲ་བ་ཞིང་གི་ཁྱད་པར་རྣམ་པ་བཞི་བོའི་ཕྱོགས་
གང་དུ་གཏོགས་པར་བྱ་ཞེ་ན།ཕན་འདོགས་པའི་ཕྱོགས་སུ་གཏོགས་ཏེ།
དེ་ནི་སྐྱེ་དགུ་མ་རིག་པས་ལྡོངས་པ་རྣམས་ལ་ཤེས་རབ་ཀྱི་མིག་སྦྱིན་
པར་བྱེད་པ་དང་།མཐུན་པ་དང་མི་མཐུན་པ་རབ་ཏུ་སྟོན་པར་བྱེད་པ་
དང་།ཆོས་ཀྱིས་སྐུ་ཟག་པ་མེད་པ་མངོན་པར་འགྲུབ་པར་བྱེད་པ་དང་།
མདོར་ན་སངས་རྒྱས་ཀྱི་མཛད་པ་ཐམས་ཅད་བྱེད་པ་ཡིན་པས་དགེ་
བའི་བཤེས་གཉེན་ཆེན་པོ་ཡིན་ནོ། །ཞེས་གསུངས་སོ། །དྲང་སྲོང་
རྒྱལ་བས་ཞུས་པའི་མདོ་ལས་མ་དག་པའི་སྦྱིན་པ་སུམ་ཅུ་རྩ་གཉིས་
གསུངས་པ་མཆིམས་འཇམ་པའི་དབྱངས་ཀྱིས་སྡོམ་དུ་མཛད་པ་ནི།མ་
དད་བཞིན་སྟེར་ཕན་བཏགས་ལན་དུ་སྟེར། མེ་དང་ཆུ་དང་རྒྱལ་བོ་
མགུ་ཕྱིར་སྟེར། འཇིགས་ནས་སྟེར་དང་དུག་མཚོན་བསད་ཤ་སྟེར། །
བག་མེད་པ་ལ་ཆང་སྟེར་འཁོར་བསྡུའི་ཕྱིར། །རང་ལ་བསྟོད་ཕྱིར་
གཟའ་སྐར་མཁན་ལ་སྟེར། །རོལ་མོ་མཁན་སྟེར་གཞན་ནོར་མཛའ་
591 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་་སྟེར།གཞན་གྱི་འབྲུ་ནི་བྱ་ལ་སྟེར་བ་དང་། །བཟོ་བོ་ལ་སྟེར་ནད་
ཕྱིར་སྨན་པ་དང་། །སྤྱོས་ནས་སྟེར་དང་རྣམ་པར་སྨིན་པ་ལ། །ཐེ་
ཚོམ་ཟ་བཞིན་སྟེར་དང་བྱིན་རྗེས་འགྱོད། །འདི་ཡིས་ཕྱིས་ནས་སྟེར་
འགྱུར་སྙམ་ནས་གཏོང་། །རྣམ་སྨིན་རང་ཉིད་ཁོ་ནས་སྤྱད་སྙམ་སྟེར༎
ལང་ཚོའི་ཚེ་དང་རྒས་ཚེ་ན་བའི་ཚེ། །འཆི་བའི་ཚེ་ན་སྟེར་བར་བྱེད་
༢༤
པ་དང་། །དད་པ་མེད་བཞིན་གཞན་གྱིས་བསྐུལ་ནས་སྟེར། །ཡུལ་
༢༥ ༢༦
གཞན་གྲགས་ཕྱིར་གཏོང་ཕོད་བསྟན་ཕྱིར་སྟེར།།བུད་མེད་ཕྱིར་དང་བུ་
ནི་མེད་ཟེར་སྟེར། སྐྱེ་བ་ཕྱི་མར་རྙེད་ཕྱིར་སྟེར་བ་དང་། །དམན་པ་
བོར་ནས་ཕྱུག་པོ་རྣམས་ལ་སྟེར༎ མ་དག་སྦྱིན་པ་སུམ་ཅུ་རྩ་གཉིས་
༣༣
ཡིན། །ཞེས་སོ། །འདི་དག་གི་རྣམ་པར་སྨིན་པ་ནི། མདོ་ཉིད་ལས།
དྲང་སྲོང་ཆེན་པོ་དེ་དག་གི་རྣམ་པར་སྨིན་པ་ནི་ཚྭ་སྒོ་ཅན་གྱི་ཞིང་ལ་
ས་བོན་ངན་པ་བཏབ་པས་མྱུ་གུ་ངན་པ་སྐྱེ་བ་བཞིན་དུ་བལྟ་སྟེ།སྦྱིན་པ་
དེའི་རྣམ་པར་སྨིན་པ་ནི་མེད་པ་མ་ཡིན་མོད་ཀྱི་འོན་ཀྱང་ཞིང་དང་ས་
བོན་གྱི་ཉེས་པས་མེ་ཏོག་དང་འབྲས་བུར་མི་འགྱུར་རོ། །ཞེས་་་་་
གསུངས་སོ། བསོད་ནམས་ཀྱི་ཚོགས་ཆེན་པོ་བསགས་པའི་ཕྱིར་སྦྱིན་
པའི་གཏམ་བརྗོད་པ་གལ་ཆེ་སྟེ།བཅོམ་ལྡན་འདས་ཀྱིས་ཀྱང་གདུལ་བྱ་
འདུལ་བའི་ཚེ་སྦྱིན་པའི་གཏམ་གྱིས་ཐོག་དྲངས་ནས་ཆོས་གསུངས་
པར་བཤད་པའི་ཕྱིར། མདོ་ལས། སངས་རྒྱས་བཅོམ་ལྡན་འདས་ཀྱིས་
དུས་དང་བོར་བྱ་བ་འདི་ལྟ་སྟེ། སྦྱིན་པའི་གཏམ་དང༌། ཚུལ་ཁྲིམས་ཀྱི་
གཏམ་དང་། མཐོ་རིས་ཀྱི་གཏམ་དང་། འདོད་པ་རྣམས་ངོ་ཆུང་ཞིང་
ཉེས་དམིགས་དང་བཅས་པ་དང་། ཀུན་ནས་ཉོན་མོངས་པ་དང་རྣམ་
592

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པར་བྱང་བ་དང་། ཐར་བ་དང་དབེན་པའི་རྗེས་སུ་བསྔགས་པ་དང་།
རྣམ་པར་བྱང་བའི་ཕྱོགས་ཀྱི་ཆོས་རྣམ་པར་གསོལ་བར་མཛད་དེ།གང་
གི་ཚེ་བཅོམ་ལྡན་འདས་ཀྱིས་དགའ་བའི་སེམས་དང་།དགེ་བའི་སེམས་
དང་། རབ་ཏུ་དགའ་བའི་སེམས་དང་། སྒྲིབ་པ་དང་བྲལ་བའི་སེམས་
དང་། ཆོས་ཁྱད་པར་ཅན་བསྟན་པའི་སྣོད་དུ་མཁྱེན་པ་དེའི་ཚེ་སངས་
རྒྱས་བཅོམ་ལྡན་འདས་ཀྱིས་ཆོས་ཁྱད་པར་ཅན་སྟོན་པར་མཛད།ཅེས་
གསུངས་པའི་ཕྱིར་རོ། །ཆོས་སྦྱིན་ཉོན་མོངས་ཅན་མིན་པས། །མདོ་
སོགས་ཡང་དག་ཇི་བཞིན་སྟོན། །ཞེས་བྱུང་།རང་འགྲེལ་ལས།ཆོས་ཀྱི་
སྦྱིན་པ་ནི་མདོ་ལ་སོགས་པ་ཉོན་མོངས་པ་ཅན་མ་ཡིན་པས་ཡང་དག་
པ་ཇི་ལྟ་བ་བཞིན་དུ་སྟོན་པའོ། །དེའི་ཕྱིར་གང་དག་ཆོས་ལོག་པར་
འཆད་པར་བྱེད་པའམ།སེམས་ཉོན་མོངས་པ་ཅན་རྙེད་པ་དང་།བཀུར་
སྟི་དང་། གྲགས་པ་འདོད་པས་འཆད་པ་དེ་དག་ནི་བདག་ཉིད་བསོད་
ནམས་ཆེན་པོ་ལས་ཉམས་པར་བྱེད་པ་ཡིན་ནོ། །ཞེས་གསུངས་ལ། དེ་
ལྟ་བུ་མ་ཡིན་པར་ཀུན་སློང་ཡང་དག་པས་ཆོས་བསྟན་ན་ཕན་ཡོན་
་ང་ཡི་
ཤིན་ཏུ་ཆེ་སྟེ། དམ་ཆོས་པདྨ་དཀར་པོ་ལས། གང་ལ་ཕན་ཕྱིར་ང་
ཆོས། །ཚུལ་བཞིན་བསྟན་པས་མཆོད་འགྱུར་གྱི། །མེ་ཏོག་བྱུག་པ་
མར་མེ་ཡིས། །རྒྱལ་བ་ཡང་དག་མཆོད་པ་མིན། །ཞེས་དང་། མདོ་
གཞན་ལས་ཀྱང་།སྦྱིན་པ་ནི་རྣམ་པ་གཉིས་ཏེ།ཆོས་ཀྱི་སྦྱིན་པ་དང་།ཟང་
ཟིང་གི་སྦྱིན་པའོ། །སྦྱིན་པ་འདི་ནི་ཆུང་ངུ་སྟེ། འདི་ལྟ་སྟེ་ཟང་ཟིང་གི་
སྦྱིན་པའོ། །སྦྱིན་པ་འདི་ནི་མཆོག་ཏུ་གྱུར་པ་སྟེ། འདི་ལྟ་སྟེ་ཆོས་ཀྱི་
སྦྱིན་པའོ། །ཞེས་གསུངས་པའི་ཕྱིར་རོ། །བསོད་ནམས་ཆ་མཐུན་ནི།
རྣམ་སྨིན་ཡིད་འོང་འབྱིན་པ་ཅན་ཡིན་ལ། ཐར་བ་ཆ་མཐུན་ནི། རང་
འགྲེལ་ལས།ཐར་བའི་ཆ་དང་མཐུན་པ་ནི།གང་རྐྱེན་ཡོངས་སུ་མྱ་ངན་
593
ང་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས་འདས་པའི་ཆོས་སུ་ནམ་འགྱུར་བ་སྟེ། གང་ལ་འཁོར་བའི་ཉེས་
དམིགས་དང་། བདག་མེད་པ་དང་། དམྱལ་བ་ལས་འདས་པའི་ཡོན་
ཏན་བརྗོད་པའི་གཏམ་ཐོས་ནས་སྤུ་ཟིང་ཞེས་བྱེད་པ། མཆི་མ་འཁྲུག་
ཅེས་བཤད་པ་དེ་ལ་ནི་ཐར་བའི་ཆ་དང་མཐུན་པའི་དགེ་བའི་རྩ་བ་
ཡོད་པར་ཤེས་པར་བྱ་སྟེ།དབྱར་མྱུ་གུ་སྐྱེས་པ་ལས་ནི།ཡུལ་གྱི་གསེབ་ན་
ས་བོན་ཡོད་པ་ཤེས་པ་བཞིན་ནོ། །ཞེས་གསུངས་སོ། །
སྨྲས་པ། ཆོས་མངོན་རིན་ཆེན་གླིང་དུ་འཇུག་འདོད་རྣམས། །
རྨད་བྱུང་དོན་བཟང་ནོར་གྱིས་ཚིམ་པའི་ཕྱིར། །བརྒྱ་ཕྲག་གཞུང་གི་
ནམ་མཁའ་མཛོད་ཀྱི་སྒོ། །གཅིག་ཆར་འབྱེད་པའི་འཕྲུལ་འདི་འབད་
པས་བསྒྲུབས། །རབ་དཀར་ལྷག་བསམ་འོ་མའི་ཆུ་གཏེར་ལས། །
རེས་འགའ་དགག་བཞག་རླབས་ཕྲེང་འཕེན་པ་ཡང་། །ཆགས་སྡང་
རླུང་གིས་གཡོས་པ་མ་ལགས་ཏེ། །གཅིག་ཏུ་མངོན་པའི་དགོངས་པ་
གསལ་ཕྱིར་ཡིན། །འོན་ཀྱང་ལེགས་བཤད་ཟླ་བའི་དཀྱིལ་འཁོར་་་
གྱིས། །ལ་ལར་ཚ་བའི་སྡུག་བསྔལ་སྐྱེད་སྲིད་ཀྱང་། །སྣ་ཚོགས་བསམ་
པའི་དབང་གྱུར་སྐྱེ་བོ་ཀུན། །ལྷན་ཅིག་དགའ་བའི་གོ་སྐབས་སུ་ཡིས་
འབྱེད། །དམ་པའི་ཆོས་མངོན་པའི་མཛོད་ཀྱི་ཟུཪ་མཆན་ཡིད་ཀྱི་
མུན་སེལ་ལས་གནས་བཞི་བའི་སྐབས་སོ། །
སྲིད་པའི་རྩ་བ་ཕྲ་རྒྱས། ཞེས་བྱུང་། དེ་ཡང་བྱེ་སྨྲས་ཀུན་དཀྲིས་
དང་།གནས་མ་བུས་ཐོབ་པ་དང་།མདོ་སྡེ་བས་ས་བོན་དུ་འདོད་དེ།རྒྱལ་
སྲས་མ་ལས། བྱེ་བྲག་ཏུ་སྨྲ་བའི་ལུགས་ཀྱིས་ནི་ཕྲ་རྒྱས་ཀུན་ནས་དཀྲིས་
པ་ཡིན་ནོ། །གནས་མ་བུའི་སྡེ་བ་རྣམས་ཀྱི་ལྟར་ན་ནི་ཕྲ་རྒྱས་ཐོབ་པ་
ཡིན་ནོ། །མདོ་སྡེ་བའི་ལུགས་ཀྱིས་ས་བོན་ཡིན་ནོ། །ཞེས་གསུངས་
པའི་ཕྱིར།ཕྲ་རྒྱས་ཀྱི་བྱ་བ་བཅུ་ནི།ཐོབ་པ་རྒྱུན་མི་འཆད་པར་བྱེད་པས་
594

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ན་རྩ་བ་བརྟན་པར་བྱེད་དོ། །འདིར་རྩ་བ་ནི་ཐོབ་པའོ། །ཉོན་་་་
མོངས་པའི་རྒྱུན་གནས་པར་བྱེད་དོ། །རྟེན་དེ་ཉིད་སླར་ཡང་སྐྱེ་བར་
བྱེད་པས་ན་ཞིང་དུ་སྒྲུབ་པར་བྱེད་དོ། །རང་གི་རྒྱུ་མཐུན་གྱི་འབྲས་བུ་
ཉེ་ཉོན་སོགས་སྐྱེད་པས་ན་རྒྱུ་མཐུན་སྒྲུབ་པར་བྱེད་དོ། །ཡང་སྲིད་
འགྲུབ་བྱེད་ཀྱི་ལས་སྐྱེད་པར་བྱེད་པས་ན་ལས་ཀྱི་སྲིད་པ་སྒྲུབ་པར་
བྱེད་དོ། །འགྲེལ་བཤད་གཉིས་ཆར་ལས། ལས་ཉིད་སྲིད་པ་ཡིན་པས་
ལས་ཀྱི་སྲིད་པའོ། །ཞེས་གསུངས་ལ། འདིས་ཀྱང་འཕེན་བྱེད་ཀྱི་ལས་
དང་བཅུ་བ་སྲིད་པ་གཉིས་དོན་གཅིག་ཏུ་བསྟན་པའོ། །རང་གི་་་
ཚོགས་ཚུལ་མིན་ཡིད་བྱེད་ཡོངས་སུ་འཛིན་པ་སྟེ། དེ་ཉིད་སྐྱེ་བ་དང་
མཐུན་པར་གནས་པར་བྱེད་དོ། །དམིགས་པ་ལ་རྨོངས་པར་བྱེད་
དོ། །རྣམ་ཤེས་ཀྱི་རྒྱུན་དམིགས་པའམ་སྲིད་པར་འཁྲིད་པར་བྱེད་
དོ། །སེམས་དགེ་བའི་ཕྱོགས་ལས་གཡོ་བ་སྟེ་ཉམས་པར་བྱེད་དོ། །
ཁམས་ལས་འདའ་བར་མི་འཇུག་པར་འཆིང་བར་བྱེད་པ་སྟེ་བཅུའོ།
འདོད་པའི་ཀུན་འགྲོ་ལོག་ལྟས་ཁམས་གསུམ་ལ་དམིགས་ཀྱང་།དེ་ཡིན་
ན་ཁམས་གསུམ་ག་ལ་དམིགས་པས་མ་ཁྱབ་སྟེ། དེ་ལ་ཁམས་སྐལ་བ་
མཉམ་པ་ཁོ་ན་ལ་དམིགས་པའི་ཀུན་འགྲོ་ཡོད་པའི་ཕྱིར། གང་སྤེལ་
ལས། ཀུན་གྱིས་ཞེས་བྱ་བ་ནི་ཟག་པ་དང་བཅས་པ་དང་། ཟག་པ་མེད་
པ་ལ་དམིགས་པ་དང་།སྐལ་བ་མཉམ་པ་དང་།མི་མཉམ་པ་ལ་དམིགས་
པས་སོ། །ཞེས་ཁམས་སྐལ་བ་མཉམ་པ་དང་མི་མཉམ་པའི་ཀུན་འགྲོ་
གཉིས་ཀས་དགེ་རྩ་གཅོད་པར་གསུངས་པའི་ཕྱིར། རྒྱལ་སྲས་མ་ལས།
ཀུན་གྱིས་ཞེས་བྱ་བ་ནི་རྒྱུ་ལ་སྐུར་བ་འདེབས་པ་གང་ཡིན་པ་དང་།
འབྲས་བུ་ལ་སྐུར་བ་འདེབས་པ་གང་ཡིན་པ་དང་། སྐལ་བ་མཉམ་པའི་
ཁམས་ལ་དམིགས་པ་གང་ཡིན་པ་དང་། སྐལ་བ་མི་མཉམ་པའི་ཁམས་
595

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལ་དམིགས་པ་གང་ཡིན་པ་དང་། ནས། དེ་ཐམས་ཅད་ཀྱིས་ཀུན་ཏུ་
གཅོད་པར་བྱེད་དོ། །ཞེས་ཁམས་སྐལ་བ་མཉམ་པ་དང་མི་མཉམ་
པའི་༉་ཀུན་འགྲོ་སོ་སོར་གསུངས་པའི་ཕྱིར། བསྟན་བཅོས་ལས། རེས་
འགའ་ནི་སྐལ་བ་མི་མཉམ་པའི་ཁམས་གཅིག་ལ་དམིགས་སོ། །རེས་
འགའ་ནི་གཉིས་ལ་དམིགས་ཏེ། འདོད་པ་དང་ལྡན་པ་དང་གཟུགས་
དང་ལྡན་པ་ལ་དམིགས་པ་རྣམས་དང༌། ཞེས་གསུངས་པས་སོ། །
འདོད་པའི་ཀུན་འགྲོ་ལོག་ལྟ་ཡིན་ན།སྐྱེ་བ་སྔ་ཕྱི་མེད་པར་ལྟ་བའི་ལོག་
ལྟ་ཡིན་པས་མ་ཁྱབ་སྟེ། དེ་མངོན་དུ་གྱུར་ན་སྐྱེ་བ་སྔ་ཕྱི་མེད་པར་ལྟ་
བའི་ལོག་ལྟ་མངོན་དུ་གྱུར་པས་མ་ཁྱབ་པའི་ཕྱིར། དེས་ན་ལོག་ལྟ་ལ་
ཡུལ་གྱི་སྒོ་ནས་སྣ་ཚོགས་ཤིག་ཡོད་དེ།འདིའི་རྩ་བའི་མདོ་ལས།སྦྱིན་པ་
མེད་དོ། །མཆོད་སྦྱིན་མེད་དོ། །སྦྱེན་སྲེག་མེད་དོ། །ལེགས་པར་
སྤྱད་པ་མེད་དོ། །ཉེས་པར་སྤྱད་པ་མེད་དོ། །ལེགས་པར་སྤྱད་པ་
དང་ཉེས་པར་སྤྱད་པའི་ལས་རྣམས་ཀྱི་འབྲས་བུ་རྣམ་པར་སྨིན་པ་
མེད་དོ། །འཇིག་རྟེན་འདི་མེད་དོ། འཇིག་རྟེན་ཕ་རོལ་མེད་དོ། །མ་
མེད་དོ། །ཕ་མེད་དོ། །སེམས་ཅན་བརྫུས་ཏེ་སྐྱེ་བ་མེད་དོ། །འཇིག་
རྟེན་ན་དགྲ་བཅོམ་པ་མེད་དོ། །ཞེས་ལོག་ལྟའི་རྣམ་གྲངས་མང་བོ་
ཞིག་གསུངས་པའི་ཕྱིར་དང་། རང་འགྲེལ་ལས་ཀྱང་།ཚིགས་སུ་བཅད་
པར་ནི་དང་བོ་ཙམ་ཞིག་བསྟན་པར་ཟད་དོ། །ཞེས་།དགེ་དང་མི་དགེ་
མེད་ལྟ་བ། །ཅེས་པས་རྒྱུ་ལ་སྐུར་བ་འདེབས་པའི་ལོག་ལྟ་ཙམ་ཞིག་
བསྟན་པ་ཡིན་པར་གསུངས་པའི་ཕྱིར་རོ། །འོ་ན་མངོན་པའི་རྒྱན་
སོགས་ལས། ཀུན་འགྲོ་ཕྲ་རྒྱས་རྣམས་ཀྱིས་སྤང་བྱ་རིས་ལྔའི་རང་ལྡོག་
ཙམ་ལ་གཅིག་ཅར་དམིགས་པར་གསུངས་པ་དང་། ཕྲ་རྒྱས་ཀུན་ཏུ་
འགྲོ་རྣམས་ནི། །དམིགས་པའི་སྒོ་ནས་རང་གི་ས། །ཐམས་ཅད་དུ་ནི་
596

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རྒྱས་པར་འགྱུར།།ཞེས་གསུངས་པ་དག་དང་མི་འགལ་ལམ་ཞེ་ན། དེ་
ནི་ཀུན་འགྲོ་དེ་དག་གི་རང་ལྡོག་ནས་གསུངས་པ་ཙམ་ལས་ཁྱབ་་་་
མཐའ་བཟུང་བ་མིན་ཏེ།དཔེར་ན།གནས་འདི་ཉིད་དུ་འདོད་གཟུགས་
ཀྱི་སྒོམ་སྤང་སེམས་ཀྱིས་ཆོས་ཐམས་ཅད་ལ་དམིགས་པར་གསུངས་པ་
སོགས་དང་། བདུན་པར། ཀུན་རྫོབ་ཡུལ་ནི་ཐམས་ཅད་དོ། །ཞེས་
གསུངས་པ་ལྟ་བུའོ། །འོ་ན་བུམ་པ་ཁོ་ན་དམིགས་པའི་ལོག་ལྟ་ཡོད་
པར་ཐལ།བཤད་ཚུལ་འཐད་པའི་ཕྱིར་ཟེར་ན།འདོད་པ་ཡིན་ཏེ།གཞན་
དུ་ན་བུམ་པ་མེད་པར་ལྟ་བའི་ལོག་ལྟ་སྐྱེས་ན། འདོད་ཁམས་ཐམས་
ཅད་མེད་པར་ལྟ་བའི་ལོག་ལྟ་སྐྱེས་པས་ཁྱབ་པ་དང་།འདོད་པའི་ཟག་
བཅས་གང་ཡང་རུང་བ་ཞིག་ལ་དམིགས་པའི་ཐེ་ཚོམ་སྐྱེས་ན་འདོད་
ཁམས་ཐམས་ཅད་ལ་དམིགས་པའི་ཐེ་ཚོམ་སྐྱེས་པས་ཁྱབ་པར་ཐལ་ལོ།
ཁ་ཅིག འདོད་པའི་ཀུན་འགྲོ་ཕྲ་རྒྱས་ཡིན་ན། འདོད་པའི་སྤང་བྱ་
རིས་ལྔ་ལ་སྤྱི་འགྲོ་ཚུལ་གྱིས་དམིགས་པས་ཁྱབ་ཀྱང་། སྡུག་བསྔལ་་
མཐོང་སྤང་ལ་དམིགས་པ་མིན་ཟེར། འོ་ན་དགེ་མི་དགེ་མེད་པར་ལྟ་
བའི་ལོག་ལྟ་མེད་པར་ཐལ། རིས་ལྔའི་རང་ལྡོག་ཙམ་ལས་སྡུག་བསྔལ་
མཐོང་སྤང་ལ་དམིགས་པའི་ལོག་ལྟ་ཡང་མེད་པའི་ཕྱིར།འདོད་ན།སྔར་
གྱི་མདོ་དང་། དགེ་དང་མི་དགེ་མེད་ལྟ་བ། །ལོག་པར་ལྟ་བ་ཡིན་། །
ཞེས་པ་རྩ་འགྲེལ་དང་དངོས་སུ་འགལ་ཞིང་ཟག་བཅས་ཡིན་ན་ལོག་
ལྟ་ཐེ་ཚོམ་སོགས་ཀྱི་དམིགས་པ་ཡིན་པས་མ་ཁྱབ་པར་ཐལ་ལོ། །དེའི་
ཕྱིར་ཕྲ་རྒྱས་ཀུན་འགྲོ་རྣམས་ཀྱིས་རང་ཡུལ་སྤང་བྱ་རིས་ལྔ་ཆར་ལ་
དམིགས་པར་གསུངས་པ་ནི་ཀུན་འགྲོའི་ལོག་ལྟ་ལྟ་བུ་རང་ལྡོག་ནས་
གསུངས་པ་ཡིན་གྱི། ཁྱབ་མཐའ་བཟུང་བ་མིན་ནོ། ཁོ་ན་རེ། འདོད་
ཆགས་ཆོས་ཅན།ཀུན་འགྲོ་ཡིན་པར་ཐལ། སྤང་བྱ་རིས་ལྔ་ལ་དམིགས་
597 w..com

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ཕྲ་རྒྱས་ཡིན་པའི་ཕྱིར་ཞེས་ཟེར།མ་གྲུབ་སྟེ།དེས་སྤང་བྱ་རིས་ལྔ་ལ་
དམིགས་ཀྱང་། དེ་ལྔ་ལ་དམིགས་པའི་ཕྲ་རྒྱས་མ་ཡིན་པའི་ཕྱིར། དེར་
ཐལ། སྒོམ་སྤང་ལ་དམིགས་པའི་འདོད་ཆགས་སྒོམ་སྤང་དང་། སྡུག་
བསྔལ་མཐོང་སྤང་ལ་དམིགས་པའི་འདོད་ཆགས་སྡུག་བསྔལ་མཐོང་
སྤང་ཁོ་ན་ཡིན་པའི་ཕྱིར། ཀུན་འགྲོ་མ་ཡིན་རང་རིས་སུ། །ཞེས་་་
གསུངས་པའི་ཕྱིར། འོ་ན་བུམ་པ་ཙམ་ལ་དམིགས་པའི་ལོག་ལྟ་ཆོས་
ཅན། ཀུན་འགྲོ་མ་ཡིན་པར་ཐལ། སྤང་བྱ་རིས་ལྔ་ལ་མི་དམིགས་པའི་
ཕྱིར་ཟེར་ན།མ་ཁྱབ་སྟེ།འོ་ན་མིག་ཤེས་འཁོར་གྱི་ཚོར་བ་ཆོས་ཅན།གོང་
མའི་ལུགས་ལ་ཀུན་འགྲོ་དང་།འདི་བ་ལྟར་ན་སེམས་ཀྱི་ས་མང་མ་ཡིན་
པར་ཐལ སེམས་ཐམས་ཅད་ཀྱི་འཁོར་དུ་མི་འགྲོ་བའི་ཕྱིར། དེས་ན་
སྤང་བྱ་རིས་ལྔ་ལ་དམིགས་པའི་མཐོང་སྤང་གི་རིགས་སུ་གནས་པའི་
ཕྲ་རྒྱས་ནི། ཀུན་འགྲོ་ཕྲ་རྒྱས་ཀྱི་དོན་ཡིན་ཏེ། རང་འགྲེལ་ལས། ལྟ་བ་
བདུན་དང་། ཐེ་ཚོམ་གཉིས་དང༌། མ་རིག་པ་གཉིས་དང་ཕྲ་རྒྱས་བཅུ་
གཅིག་པོ་དེ་དག་ནི་རང་གི་ཁམས་མཐའ་དག་ལ་དམིགས་པའི་ཕྱིར་
སྐལ་བ་མཉམ་པའི་ཁམས་ཀུན་ཏུ་འགྲོ་བ་ཡིན་ནོ། །ཞེས་གསུངས་
པའི་ཕྱིར།དེ་ལྟར་མིན་ན་འདོད་པའི་སྡུག་བདེན་ཙམ་ལ་དམིགས་ནས་
རྟག་གམ་མི་རྟག་སྙམ་པའི་ཐེ་ཚོམ་དང་བདག་ཏུ་གྲུབ་མ་གྲུབ་སྙམ་
པའི་ཐེ་ཚོམ་སོགས་ཀྱང་སྐྱེ་བ་མེད་པར་འགྱུར་རོ། །ཡང་རང་འགྲེལ་
ལས།ཅི་རེ་ཞིག་རིམ་གྱིས་སམ་འོན་ཏེ་ཅིག་ཅར་དམིགས།གལ་ཏེ་རིམ་
གྱིས་ན་ནི་གཞན་དག་ལ་ཡང་ཐལ་བར་འགྱུར་རོ། །འོན་ཏེ་ཅིག་ཅར་
རོ་ཞེ་ན་ནི་སུ་ཞིག་འདོད་པའི་ཁམས་མཐའ་དག་གིས་འདག་པར་
ཡིད་ཆེས་པར་འགྱུར་བའམ། མཐའ་དག་རྒྱུ་མ་ཡིན་པ་ལས་རྒྱུར་ཡིད་
ཆེས་པར་འགྱུར། གཞན་དག་ནི་ཅིག་ཅར་དུ་དམིགས་སོ་ཞེས་མི་ཟེར་
598

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
རོ། །འོན་ཀྱང་རྣམ་པ་ལྔ་བོ་ཐམས་ཅད་ཀྱང་ཅིག་ཅར་དུ་དམིགས་
སོ། །ཞེས་གསུངས་ལ། སྐབས་འདིའི་ཕྱོགས་སྔའི་བསམ་པ་ནི་ཀུན་
འགྲོ་གཞན་གྱིས་དེ་ལྟར་དམིགས་པ་ཡིན་ཏུ་ཆུག་ཀྱང་། ཀུན་འགྲོའི་
ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བས་ནི་སྤང་བྱ་རིས་ལྔ་
ལ་གཅིག་ཅར་དམིགས་ནས་དེ་ཐམས་ཅད་འདག་གྲོལ་གྱི་རྒྱུར་ལྟ་བ་
མི་རིགས་སྙམ་པའོ། །རང་ལུགས་ལ། སྤང་བྱ་རིས་ལྔ་ལ་རིམ་གྱིས་
དམིགས་པའི་ཀུན་འགྲོ་མ་ཡིན་པའི་ཕྲ་རྒྱས་མེད་དེ། དེ་འདྲའི་མཐོང་
སྤང་མེད་པ་གང་ཞིག སྒོམ་སྤང་མེད་པའི་ཕྱིར།ཁ་ཅིག་འདོད་པའི་
ཀུན་འགྲོ་བཅུ་གཅིག་པོ་གང་རུང་ཡིན་ན། འདོད་པའི་སྤང་བྱ་རིས་ལྔ་
ལ་དམིགས་པས་མ་ཁྱབ་ན། རང་འགྲེལ་ལས། གལ་ཏེ་རིམ་གྱིས་ན་ནི་
གཞན་དག་ལ་ཡང་ཐལ་བར་འགྱུར་རོ། །ཞེས་པ་ལྟར་འདོད་ཆགས་
སོགས་ཀྱང་དེར་འགྱུར་ཟེར།འདི་ནི་ཕྱོགས་སྔས་བཀོད་པའི་རྩོད་པའི་
གཞུང་ཡིན་གྱི།གྲུབ་མཐའི་རང་ལུགས་འཇོག་པའི་གཞུང་མ་ཡིན་པའི་
ཕྱིར།འདོད་ཆགས་སོགས་ནི་སྤང་བྱ་རིས་ལྔ་ལ་རིམ་གྱིས་དམིགས་པའི་
ཕྲ་རྒྱས་མིན་ཏེ། སྒོམ་སྤང་ལ་དམིགས་པའི་འདོད་ཆགས་ལ་སྒོམ་སྤང་
དགོས་པར་འགྲེལ་བ་འགྲེལ་བཤད་ཐམས་ཅད་ལས་གསུངས་པའི་
ཕྱིར།ཀུན་འགྲོ་རྣམས་ཀྱིས་སྤང་བྱ་རིས་ལྔ་ལ་དམིགས་པར་གསུངས་པ་
ནི་གྲངས་ཕན་གྱི་དབང་དུ་བྱས་པའོ། །ལྟ་བ་གསུམ་ལས་ཕྱིན་ཅི་ལོག
། བཞི་ཚན་ཕྱིན་ཅི་ལོག་ཕྱིར་དང་། །ངེས་རྟོག་ཕྱིར་དང་སྒྲོ་འདོགས་
ཕྱིར། ·།སེམས་དང་འདུ་ཤེས་དེའི་དབང་གིས། །ཞེས་བྱུང༌། འཇིག་
མཐར་གཉིས་དང་ལྟ་བ་མཆོག་འཛིན་གསུམ་ལས་ཕྱིན་ཅི་ལོག་བཞི་
ཚན་དུ་བཞག་ནས། སེམས་དང་འདུ་ཤེས་ཕྱིན་ཅི་ལོག་པ་དག་ཀྱང་ལྟ་
བ་དེ་དག་གི་དབང་གིས་འཇུག་པ་ཡིན་ན། འཕགས་པ་ངག་གི་དབང་
599

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཕྱུག་གིས་གནས་བརྟན་ཀུན་དགའ་བོ་ལ།འདོད་པའི་ཆགས་པས་ཟིལ་
ནོན་ཕྱིར། །བདག་གི་སེམས་ནི་གདུང་བར་གྱུར། །གཽ་ཏམ་ཁྱེད་ཀྱིས་
ཐུགས་བརྩེའི་ཕྱིར། །ཞི་བ་མཆོག་ནི་བཤད་དུ་གསོལ། །ཞེས་ཞུས་
པའི་ལན་དུ།འདུ་ཤེས་ཕྱིན་ཅི་ལོག་པ་ཡིས། །ཁྱོད་ཀྱི་སེམས་ནི་ཡོངས་
སུ་གདུང་། ། དེ་ཕྱིར་འདོད་ཆགས་ལྡན་པ་ཡི། །རྒྱུ་མཚན་སྡུག་པ་
སྤང་བར་གྱིས། །ཞེས་འཕགས་པ་ལ་ཡང་མི་གཙང་བ་དང་སྡུག་་་
བསྔལ་བ་ལ་གཙང་བ་དང་བདེ་བར་ཕྱིན་ཅི་ལོག་པའི་འདུ་ཤེས་ཡོད་
པར་གནས་བརྟན་ཀུན་དགའ་བོས་གསུངས་པ་དེ་ཇི་ལྟར་དྲང་ཞེ་ན།
བྱེ་བྲག་སྨྲ་བ་རྣམས་ན་རེ།འཕགས་པ་དག་ལ་ཡང་མགལ་མེ་ལ་འཁོར་
ལོ་དང་།རི་མོ་ལ་གནོད་སྦྱིན་དུ་འཁྲུལ་བ་ལྟར་རྐྱེན་གྱི་དབང་གིས་ཡུད་
ཙམ་གཙང་བ་དང་བདེ་བར་འཁྲུལ་བའི་འདུ་ཤེས་ཡོད་པ་ལ་དགོངས་
ནས་དེ་ལྟར་གསུངས་པ་ཡིན་ལ།དེ་ཙམ་གྱིས་ཕྱིན་ཅི་ལོག་ཏུ་མི་འགྱུར་
ཞིང་ཕྱིན་ཅི་ལོག་ནི་གཅིག་ཏུ་མཐོང་སྤང་ཡིན་ཏེ།མདོ་ལས།འཕགས་
པ་ཉན་ཐོས་ཐོས་པ་དང་ལྡན་པ་འདི་ནི།ཞེས་པ་ནས་མི་རྟག་པ་ལ་རྟག་
གོ་སྙམ་དུ་འདུ་ཤེས་ཕྱིན་ཅི་ལོག་པ་དང་། སེམས་ཕྱིན་ཅི་ལོག་པ་དང་།
ལྟ་བ་ཕྱིན་ཅི་ལོག་པ་གང་ཡིན་པ་དེ་སྤོང་བར་བྱེད་དོ། །ཞེས་སོགས་
རྒྱ་ཆེར་གསུངས་པའི་ཕྱིར་ཞེས་ཟེར་རོ། །དེ་ལྟར་ཡང་རང་འགྲེལ་
ལས།དེ་ལྟ་བས་ན་ལྟ་བས་ཀུན་ནས་བསླང་བའི་འདུ་ཤེས་དང་།སེམས་
ཁོ་ན་ཕྱིན་ཅི་ལོག་ཡིན་གྱི་གཞན་དག་ནི་མ་ཡིན་ཏེ།དེའི་དུས་སུ་འཁྲུལ་
བ་ཙམ་ཡིན་པའི་ཕྱིར་མགལ་མེའི་འཁོར་ལོ་དང་། རི་མོའི་གནོད་སྦྱིན་
ལ་འཁྲུལ་བ་བཞིན་ནོ་ཞེས་ཟེར་རོ། །གཞན་དག་ན་རེ། འོ་ན་གནས་
བརྟན་ཀུན་དགའ་བོས་འཕགས་པ་ངག་གི་དབང་དུ་བྱས་ནས། ཞེས་
སོགས་གསུངས་པའི་ཕྱིར། ང་རྒྱལ་བདུན་རྣམ་དགུ་གསུམ་མོ། །ཞེས་
600

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བྱུང་། དམན་པ་བས་བདག་ཁྱད་པར་དུ་འཕགས་སོ་སྙམ་ནས་སེམས་
ཁེངས་པའི་ང་རྒྱལ་དང་། མཉམ་པ་བས་བདག་འཕགས་སོ་སྙམ་དུ་
ཁེངས་པ་ལྷག་པའི་ང་རྒྱལ་དང་། ཁྱད་པར་དུ་འཕགས་པ་བས་ཀྱང་
བདག་འཕགས་སོ་སྙམ་དུ་ཁེངས་པ་ང་རྒྱལ་ལས་ཀྱང་ང་རྒྱལ་བ་དང་།
ཉེར་ལེན་ཀྱི་ཕུང་བོ་ལྔ་ལ་བདག་གམ་བདག་གིར་སེམས་ཁེངས་པ་
ངའོ་སྙམ་པའི་ང་རྒྱལ་དང་། བསམ་གཏན་གྱི་ཡོན་ཏན་སོགས་མ་ཐོབ་
ཀྱང་ཐོབ་པར་རློམ་པ་མངོན་པའི་ང་རྒྱལ་དང་། ཆེས་ཁྱད་པར་དུ་
འཕགས་པ་བས་བདག་ཅུང་ཟད་ཙམ་གྱིས་དམན་ནོ་སྙམ་དུ་ཁེངས་པ་
ཅུད་ཟད་སྙམ་པའི་ང་རྒྱལ་དང་། རྐུ་འཕྲོག་སོགས་ཡོན་ཏན་མིན་པ་
ཡོན་ཏན་དུ་བཟུང་ནས་སེམས་ཁེངས་པ་ལོག་པའི་ང་རྒྱལ་ཏེ་བདུན་
ནོ། །བསྟན་བཅོས་ཡེ་ཤེས་ལ་འཇུག་པ་ལས།བདག་མཆོག་ཡིན་ནོ། །
བདག་དང་འདྲའོ།།བདག་དམན་ནོ། །བདག་པས་མཆོག་ཡོད་་་
དོ། །བདག་དང་མཉམ་པ་ཡོད་དོ། ། བདག་པས་དམན་པ་ཡོད་་་
དོ། །བདག་པས་མཆོག་མེད་དོ། །བདག་དང་མཉམ་པ་མེད་དོ།
བདག་པས་དམན་པ་མེད་དོ། །ཞེས་དེ་ལྟར་སེམས་ཁེངས་པའི་ང་
རྒྱལ་དགུ་གསུངས་ལ། དེ་ལས་དང་བོ་དང་། དྲུག་པ་དང་། བརྒྱད་པ་
གསུམ་ནི་ལྷག་པའི་ང་རྒྱལ་ལོ། །གཉིས་པ་དང་།ལྔ་བ་དང་།བདུན་པ་
གསུམ་ནི་ངའོ་སྙམ་པའི་ང་རྒྱལ་ལོ། །གསུམ་པ་དང་། བཞི་བ་དང་།
དགུ་བ་གསུམ་ནི་ཅུང་ཟད་སྙམ་པའི་ང་རྒྱལ་ཡིན་པས་དེ་གསུམ་དུ་ཅི་
རིགས་པར་འདུས་སོ། །ཐ་མ་ནི། ཚོགས་པ་འདི་ན་བདག་པས་དམན་
པ་མེད་མོད་ཀྱང་སྤྱིར་བདག་ཀྱང་བཟང་ངོ་སྙམ་པའི་ང་རྒྱལ་ཡིན་
པར་བཤད་དོ། །སྐད་ཅིག་མ་བཅུ་དྲུག་ལས་རྗེས་བཟོད་བཞི་དང་
རྗེས་ཤེས་བཞི་ནི་གོང་མའི་ས་ཐམས་ཅད་ཀྱི་ལམ་བདེན་ཡིན་པས།
601 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསམ་གཏན་དང་བོ་ནས་སྲིད་རྩེའི་བར་གྱི་ལམ་མཐོང་སྤང་གི་་་་་
དམིགས་པ་ཡིན་ནོ། །འོན་ཀྱང་གཟུགས་མེད་ཀྱི་ལམ་བདེན་ཡིན་
ཁྱབ་མཉམ་མིན་ཏེ།གཟུགས་ཀྱི་བདེན་པ་ལ་དམིགས་པའི་ལམ་བདེན་
ནི་གཟུགས་ཀྱི་ལམ་བདེན་དང་།གཟུགས་མེད་ཀྱི་བདེན་པ་ལ་དམིགས་
པའི་ལམ་བདེན་ནི་གཟུགས་མེད་ཀྱི་ལམ་བདེན་ཡིན་པ་གང་ཞིག
སྲིད་རྩེའི་སྡུག་བདེན་ཁོ་ན་ལ་དམིགས་པའི་རྗེས་ཤེས་ཡོད་པའི་ཕྱིར།
དེ་གཉིས་དང་བོ་སྐྱེས་པ་ནི། །སྡུག་བསྔལ་རྒྱུ་རྗེས་ཤེས་པ་ཡིན། །
ཞེས་གསུངས་པའི་ཕྱིར།དེའི་ཕྱིར་ས་དེ་དང་དེའི་ཉོན་མོངས་ཀྱི་གཉེན་
པོ་བྱེད་པས་ས་དེ་དང་དེའི་ལམ་བདེན་དུ་བཞག་པ་མིན་ཏེ།སྒོམ་པའི་
ལམ་ལ་འགོག་པའམ། །ལམ་ལ་ཆོས་ཤེས་གང་ཡིན་ཏེ། །ཁམས་་་
གསུམ་གྱི་ནི་གཉེན་པོ་ཡིན། །ཞེས་གསུངས་པའི་ཕྱིར་དང་།རྡོར་ཏིང་
སུམ་བརྒྱ་གྱ་བཞི་ཡོད་པའི་ཕྱིར་རོ། །ཁ་ཅིག འགོག་ལམ་ལ་་་་
དམིགས་པའི་བདག་འཛིན་བཞག་ནས་དེ་དག་མཐོང་སྤང་དུ་བཤད་
པ་ནི།མི་འཐད་དེ།འགོག་ལམ་ལ་དམིགས་པའི་བདག་འཛིན་གཞི་མ་
གྲུབ་པའི་ཕྱིར། དེར་ཐལ།དེ་གཉིས་བདག་ཏུ་གྲུབ་པར་འཛིན་པའི་བློ་
བདག་འཛིན་མ་ཡིན་པའི་ཕྱིར། དེར་ཐལ། བདག་དང་བདག་གིར་
འཛིན་པའི་བདག་འཛིན་གྱི་དམིགས་པ་ལ་ཟག་བཅས་ཀྱིས་ཁྱབ་པའི་
ཕྱིར[མདོ་ལས།དགེ་སློང་དག གང་ཁ་ཅིག་བདག་དང་བདག་གིར་
ཡང་དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་བོ་འདི་
ཉིད་ལ་བདག་དང་བདག་གིར་ཡང་དག་པར་རྗེས་སུ་ལྟའོ། །ཞེས་
གསུངས་པའི་ཕྱིར། ནམ་མཁའ་དང་བརྟགས་མིན་གྱི་འགོག་པ་ལ་
དམིགས་པའི་བདག་འཛིན་དང་ལོག་ལྟ་སོགས་ཀྱང་ཡོད་པར་ཐལ།དེ་
དག་བདག་ཏུ་གྲུབ་པར་འཛིན་པའི་བློ་དང་མེད་པར་འཛིན་པའི་བློ་
602

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡོད་པའི་ཕྱིར།འདོད་ན། ནམ་མཁའ་ལ་དམིགས་པའི་མ་རིག་པ་ཡོད་
པར་ཐལ། དེ་ལ་དམིགས་པའི་བདག་འཛིན་ཡོད་པའི་ཕྱིར། འདོད་ན།
དེ་ཉིད་མཐོང་སྤང་དང་སྒོམ་སྤང་གང་གི་མ་རིག་པ་ཡིན་པ་དང་།
འགོག་ལམ་མཐོང་སྤང་ལ་བདག་འཛིན་འཇོག་པའི་ཁུངས་ཀྱང་སྨྲ་
དགོས་སོ། །དེར་མ་ཟད་འགོག་ལམ་མཐོང་སྤང་ལ་འཇིག་ལྟ་ཡང་
བཞག་ན་ཆོག་པར་ཐལ། བདག་འཛིན་འཇོག་ལ་འཇིག་ལྟ་མི་འཇོག་
པའི་རྒྱུ་མཚན་མེད་པའི་ཕྱིར། འགོག་ལམ་ལ་དམིགས་པའི་མ་རིག་པ་
ཡིན་ན། ལོག་ལྟ་ཐེ་ཚོམ་གང་རུང་དང་མཚུངས་ལྡན་ཡིན་པས་མ་ཁྱབ་
པར་ཐལ།དེ་གཉིས་ལ་དམིགས་པའི་བདག་འཛིན་འཁོར་གྱི་མ་རིག་པ་
ཡོད་པའི་ཕྱིར། འདོད་མི་ནུས་ཏེ། འབའ་ཞིག་མ་རིག་དང་། ཞེས་
གསུངས་པའི་ཕྱིར། བདག་འཛིན་ལ་མི་དགེ་བ་ཡོད་པར་ཐལ། འདོད་
པའི་འགོག་ལམ་མཐོང་སྤང་གི་བདག་འཛིན་ཡོད་པའི་ཕྱིར། གཞན་
ཡང་ཉོན་མོངས་པའི་དམིགས་པ་ཡིན་ན་བདེན་བཞི་གང་རུང་ཡིན་
པས་མ་ཁྱབ་པར་ཐལ་བ་དང་། ཕྲ་རྒྱས་གོ་བརྒྱད་ཀྱི་རྣམ་གཞག་མི་
འཐད་པར་ཐལ་བ་དང་། ནམ་མཁའ་མ་རིག་པའི་དམིགས་པར་ཐལ་
བ་དང་། ཀུན་འགྲོ་མ་ཡིན་རང་རིས་སུ། །ཞེས་དང་། ལྷ་གནས་སྲིད་
པའང་དེ་དག་ཡིན། །ཞེས་གསུངས་པ་རྣམས་མི་འཐད་པར་ཐལ་བ་
སོགས་མཐའ་ཡས་ཤིང་། ཁམས་གོང་མ་ལ་དམིགས་པའི་འདོད་པའི་
བདག་འཛིན་བཞག་པ་ནི་དེ་ལས་ཀྱང་མི་འཐད་དོ། །དེས་ན་འགོག་
ལམ་དང་ནམ་མཁའ་སོགས་བདག་ཏུ་གྲུབ་པར་འཛིན་པའི་བློ་ཡོད་
ཀྱང་། དེ་ནི་མ་བསྒྲིབས་ལུང་མ་བསྟན་ཡིན་པས་བདག་འཛིན་དུ་མི་
འགྱུར་བའི་ཕྱིར།དང་བོ་གྲུབ་སྟེ།ལོག་པའི་ལམ་ལ་མཐའ་མེད་ཕྱིར། །
ཞེས་རིགས་པའི་དབང་ཕྱུག་གིས་གསུངས་པའི་ཕྱིར།གཉིས་པ་གྲུབ་སྟེ།
603

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞན་དུ་འགྱུར་བར་འདོད་དེ། འདུས་བྱས་གཅིག་ཉིད་འདས་མ་
འོངས་གཉིས་ལ་ལྟོས་ཏེ་ད་ལྟར་བ་དང་། འདས་པ་དང་ད་ལྟར་བ་
གཉིས་ལ་ལྟོས་ཏེ་མ་འོངས་པ་དང་།ད་ལྟར་བ་དང་མ་འོངས་པ་གཉིས་
ལ་ལྟོས་ཏེ་འདས་པ་ཞེས་བྱ་སྟེ།དཔེར་ན།བུད་མེད་གཅིག་ཉིད་ཁོ་རང་
གི་མ་ལ་ལྟོས་ཏེ་བུ་མོ་དང་། བུ་མོ་ལ་ལྟོས་ཏེ་མར་འཇོག་པ་བཞིན་ནོ་
ཞེས་བཞེད་དོ། །དེ་ལྟར་ལུགས་བཞི་བྱུང་བ་ལས་གསུམ་པ་མ་་་་་་་
གཏོགས་མི་འཐད་པར་གསུངས་ཏེ།རང་འགྲེལ་ལས།དེ་དག་ལས་དང་
བོ་ནི་ཡོངས་སུ་མ་འགྱུར་བར་སྨྲ་བའི་ཕྱིར་གྲངས་ཅན་གྱི་ཕྱོགས་ལ་
བསླན་པར་བྱའོ། །གཉིས་པ་ཡང་ཐམས་ཅད་ལ་མཚན་ཉིད་ཐམས་
ཅད་དང་ལྡན་པའི་ཕྱིར་དུས་འཚལ་བར་འགྱུར་ཏེ། སྐྱེས་བུ་ཞིག་བུད་
མེད་ལ་ལ་ལ་ནི་འདོད་ཆགས་ཀུན་ཏུ་འབྱུང་ལ།ལ་ལ་ནི་ལྡན་པ་འབའ་
ཞིག་གོ་ཞེས་བྱ་བ་འདིར་ཅི་ཞིག་མཚུངས། བཞི་བ་ཡང་དུས་གཅིག་
དུས་གསུམ་ཆར་དུ་འགྱུར་ཏེ། ཞེས་དང་། དེ་ལྟ་བས་ན་དེ་དག་ཐམས་
ཅད་ཀྱི་ནང་ནས་གསུམ་པ་བཟང་སྟེ།གནས་སྐབས་གཞན་དུ་འགྱུར་བ་
གང་ཡིན་པའོ། །ཞེས་གསུངས་པའི་ཕྱིར། སློབ་དཔོན་འདི་བཞི་ལ་བྱེ་
བྲག་ཏུ་སྨྲ་བའི་སློབ་དཔོན་ཆེན་པོ་བཞི་ཞེས་གྲགས་ཤིང་། དུས་ནི་
མགོན་པོ་ཀླུ་སྒྲུབ་ཀྱི་ཡང་སྔོན་དུ་བྱོན་པར་མངོན་ལ།རེ་རེ་ལ་ཡང་སློབ་
མ་འབུམ་ཕྲག་ལས་བརྒལ་བ་ཡོད་པར་བཤད་དོ། །དེ་དག་ལས་ཀྱང་
བཙུན་པ་ཆོས་སྐྱོབ་སྔ་སྟེ།ཛ་ལ་ནྡྷརའི་རྒྱལ་བོ་ཀ་ནི་ཀའི་དུས་རབས་སུ་
བྱོན་པར་བཤད་ཅིང་། རྒྱལ་བོ་དེའི་རིང་ལ་བཀའ་བསྡུ་གསུམ་པ་བྱས་
པའི་ཕྱིར།བཙུན་པ་དཔལ་ལེན་ཡང་བཙུན་པ་སངས་རྒྱས་ལྷ་དང་དུས་
མཚུངས་པར་བྱོན་ལ། དུས་དེ་དག་ཏུ་སློབ་དཔོན་མཁས་པ་རྣམས་ལ་
བཙུན་པ་ཆེན་པོ་ཞེས་འདོགས་པ་ལས་པཎ་ཊི་ཏ་ཞེས་པའི་ཐ་སྙད་མ་
606

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དར་བར་གསུངས་སོ། །ཁ་ཅིག སྡུག་བསྔལ་ཆོས་བཟོད་སོགས་ལ་
འདས་པ་མེད་ཀྱང་སྐད་ཅིག་གཉིས་པ་བ་ལམ་བདེན་འདས་པ་ལྡན་
པའི་ཚུལ་ནི། སྡུག་བསྔལ་ཆོས་བཟོད་ད་ལྟར་བ་དེ་ཆོས་ཤེས་སུ་གྱུར་ཚེ་
རང་གི་སྐལ་མཉམ་གྱི་འབྲས་བུ་སྡུག་བསྔལ་ཆོས་ཤེས་འཛིན་པའམ་
བསྐྱེད་པའི་བྱ་བ་བྱས་ཟིན་པའི་ཆ་ནས་འདས་པ་དང་། རྗེས་བཟོད་
སོགས་འཛིན་པའམ་བསྐྱེད་པའི་བྱ་བ་ད་དུང་ཡང་བྱེད་བཞིན་པར་
ཡོད་པའི་ཆ་ནས་ད་ལྟར་བའི་མིང་གཉིས་ཐོབ་ཟེར། འདི་ནི་ལུགས་
འདིའི་དུས་གསུམ་འཇོག་ཚུལ་མ་ཡིན་ཏེ། དེ་འདྲའི་སྡུག་བསྔལ་ཆོས་
ཤེས་ཆོས་ཅན།གང་དྲན་དྲན་ཡིན་པར་ཐལ།འདས་པ་དང་ད་ལྟར་བ་
གཉིས་ཀ་ཡིན་པའི་ཕྱིར། ཡང་དེ་ཆོས་ཅན། སྐྱེས་ལ་འགགས་པ་དང་།
སྐྱེས་ལ་མ་འགག་པ་གཉིས་ཀ་ཡིན་པར་ཐལ། འདས་པ་དང་ད་ལྟར་བ་
གཉིས་ཀ་ཡིན་པའི་ཕྱིར། ཟག་མེད་སྐད་ཅིག་དང་བོ་མ་ཡིན་པའི་ལམ་
བདེན་ད་ལྟར་བ་ཡིན་ན། འདས་པ་དང་ད་ལྟར་བ་གཉིས་ཀྱི་གཞི་
མཐུན་ཡིན་པས་ཁྱབ་པར་ཐལ། ཟག་མེད་སྐད་ཅིག་གཉིས་པ་བ་ལ་
ལྡན་པའི་མཐོང་ལམ་འདས་པ་དང་ད་ལྟར་བ་གཉིས་ཀྱི་ཡིན་པ་ལ་
སྡུག་བསྔལ་ཆོས་ཤེས་ད་ལྟར་བ་འཇོག་པའི་རྒྱུ་མཚན་དེ་འཐད་པའི་
ཕྱིར།ཡང་།ཆོས་ཤེས་དེ་ཉིད་གང་ལ་ལྟོས་ནས་འདས་པར་འཇོག་པའི་
ད་ལྟར་བ་ལ་ཆོས་བཟོད་འཇོག་ཟེར་བ་ནི། ཆེ་ས་གོ་ལོག་པ་ཡིན་ཏེ།འོ་
ན་སྦྱོར་ལམ་ཆོས་མཆོག་པའི་རྒྱུད་ལ་སྡུག་བསྔལ་ཆོས་ཤེས་ཡོད་པར་
ཐལ། འདས་པ་དང་ད་ལྟར་བ་གཉིས་ཀའི་གཞི་མཐུན་དུ་གྱུར་པའི་
སྡུག་བསྔལ་ཆོས་ཤེས་དེ་ཉིད་སྡུག་བསྔལ་ཆོས་བཟོད་ལ་ལྟོས་ཏེ་འདས་
པ་ཡིན་པའི་ཕྱིར། སྡུག་བསྔལ་ཆོས་ཤེས་ད་ལྟར་བ་ཆོས་ཅན། སྡུག་
བསྔལ་ཆོས་བཟོད་ལ་ལྟོས་ཏེ་མ་འོངས་པ་མ་ཡིན་པར་ཐལ། དེ་ལ་ལྟོས་
607

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ནམ་མཁའ་དང་བརྟགས་མིན་གྱི་འགོག་པ་མེད་པར་འཛིན་པའི་བློ་
ལོག་ལྟར་མི་འགྱུར་བ་བཞིན་ཡིན་པའི་ཕྱིར།ནམ་མཁའ་དང་འགོག་པ་
གཉིས་ལ་དམིགས་ནས་མི་རྟག་པར་འཛིན་པའི་བློ་དང་། ལམ་བདེན་
ལ་དམིགས་ནས་རྟག་པར་འཛིན་པའི་བློ་སོགས་ཀྱང་མ་བསྒྲིབས་ལུང་
མ་བསྟན་ནོ། །བདག་འཛིན་ལ་འཇིག་ལྟས་ཁྱབ་པ་དང་།ཀུན་འབྱུང་
མཐོང་སྤང་སོགས་གསུམ་ལ་བདག་འཛིན་མེད་པ་ནི།དེ་དག་བཅུ་དང་
བདུན་བདུན་བརྒྱད། །ཅེས་པ་རྩ་འགྲེལ་གྱི་དགོངས་པ་དང་། གྲུབ་
མཐའ་རང་གི་ཐུན་མོང་མ་ཡིན་པའི་འདོད་པ་ཡིན་པས་མངོན་པ་
གོང་འོག་མ་བསྲེས་ཤིག གཞུང་འགའ་ཞིག་ལས་སངས་རྒྱས་དང་
དགྲ་བཅོམ་པའི་རྫས་རིན་ཐང་ཚང་བ་བཅས་ལྡན་དགེ་སློང་གིས་
བརྐུས་ན་ཕམ་པ་མི་འབྱུང་སྟེ། དེ་དག་གིས་བདག་དང་བདག་གིར་
འཛིན་པ་ཐམས་ཅད་སྤངས་པའི་ཕྱིར་ཞེས་ཟེར་བ་ལ། རྗེ་དགེ་འདུན་
གྲུབ་པས། དེ་ལྟར་ན་རྒྱུན་ཞུགས་སོགས་ཀྱི་རྫས་རིན་ཐང་ཚང་བ་
བརྐུས་པས་ཀྱང་ཕམ་པ་མི་འབྱུང་བར་ཐལ། རྒྱུན་ཞུགས་སོགས་ཀྱིས་
ཀྱང་བདག་དང་བདག་གིར་འཛིན་པ་ཐམས་ཅད་སྤངས་པའི་ཕྱིར།
ཞེས་གསུངས་པའི་འབྲེལ་ཡང་འདི་ཡིན་ལ། ཁྱོད་ལྟར་ན་འདི་ཡང་མི་
འཐད་དེ། ཁམས་གོང་མ་གཉིས་ལ་དམིགས་པའི་འདོད་པའི་བདག་
འཛིན་ཡང་ཡོད་པར་ཁས་བླངས་པའི་ཕྱིར། གལ་ཏེ་ཁམས་གོང་མ་
གཉིས་ལ་དམིགས་པའི་འདོད་པའི་བདག་འཛིན་ཡོད་ཀྱང་དེ་མཐོང་
སྤང་ཡིན་པས་སྐྱོན་དེ་མེད་ཟེར་ན། དེ་ལྟར་ན་འདོད་པའི་བདག་
འཛིན་ལ་ཁམས་སྐལ་བ་མི་མཉམ་པའི་ཀུན་འགྲོ་ཞིག་ཀྱང་ཡོད་དགོས་
པས་དེ་ལས་ཀྱང་མི་འཐད་དོ། །རྣམ་བཞི་དངོས་དང་མཚན་ཉིད་
དང་། །གནས་སྐབས་གཞན་གཞན་འགྱུར་ཞེས་བྱ། །གསུམ་པ་་་་་་
604

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བཟང་སྟེ་བྱ་བ་ཡིས། །དུས་རྣམས་རྣམ་གཞག་ཅེས་བྱུང་། དུས་གསུམ་
གྱི་རྣམ་གཞག་ལ་གཞི་ཐམས་ཅད་ཡོད་པར་སྨྲ་བའི་སློབ་དཔོན་དག་
གི་བཞེད་ཚུལ་ཐ་དད་པ་བཞི་ཡོད་པ་ལས། དང་བོ་བཙུན་པ་ཆོས་སྐྱོབ་
ཀྱིས་ནི་དངོས་པོ་གཞན་དུ་འགྱུར་བར་འདོད་དེ། མ་འོངས་པ་ད་ལྟ་
བར་འཕོས་པ་དང་། ད་ལྟ་བ་འདས་པར་འཕོས་པ་ན་མ་འོངས་པའི་
དངོས་པོ་དོར་ནས་ད་ལྟ་བར་འཕོས་པ་སོགས་ཡིན་གྱི། རྫས་དང་
མཚན་ཉིད་འགྱུར་བ་མ་ཡིན་ཏེ།དཔེར་ན།གསེར་གྱི་བུམ་པ་བཅོམ་སྟེ་
སྣོད་གཞན་བྱས་པ་ན་དབྱིབས་ཀྱི་ཁྱད་པར་ཙམ་འདོར་ཡང་གསེར་གྱི་
རང་བཞིན་དང་ཁ་དོག་མི་འདོར་བ་བཞིན་ནོ་ཞེས༌བཞེད་དོ། །
གཉིས་པ་བཙུན་པ་དབྱངས་སྒྲོགས་ཀྱིས་ནི་མཚན་ཉིད་གཞན་དུ་་་
འགྱུར་བར་འདོད་དེ། འདུས་བྱས་གཅིག་ལ་ཡང་དུས་གསུམ་གའི་
མཚན་ཉིད་དང་ལྡན་མོད་ཀྱང་འདས་པའི་མཚན་ཉིད་ཤས་ཆེར་་་་
མངོན་དུ་གྱུར་པ་ན་འདས་པ་སོགས་སུ་བཞག་པ་སྟེ།དཔེར་ན།ཆགས་
ལྡན་གྱི་སྐྱེས་པ་ཞིག་བུད་མེད་གཅིག་ལ་ཤས་ཆེར་ཆགས་པ་ན། བུད་
མེད་གཞན་དག་ལ་ཆགས་པ་མ་སྐྱེས་ཀྱང་ལྡན་པ་བཞིན་ནོ་ཞེས་་་་
བཞེད་དོ། །གསུམ་པ་བཙུན་པ་དབྱིག་ཤེས་ཀྱིས་ནི་གནས་སྐབས་
གཞན་དུ་འགྱུར་བར་འདོད་དེ། འབྲས་བུ་འཛིན་པའི་བྱ་བ་མ་བྱས་
པའི་གནས་སྐབས་ལ་མ་འོངས་པ་དང་། འབྲས་བུ་འཛིན་པའི་བྱ་བ་
བྱེད་བཞིན་པའི་གནས་སྐབས་ལ་ད་ལྟར་བ་དང་། འབྲས་བུ་འཛིན་
པའི་བྱ་བ་བྱས་ཟིན་པའི་གནས་སྐབས་ལ་འདས་པ་ཞེས་བརྗོད་ལ། དེ་
ཡང་དཔེར་ན། རྡེའུ་གཅིག་ཉིད་གཅིག་གི་ཤོ་མིག་ཏུ་བཞག་ན་གཅིག་
དང་། བརྒྱའི་ཤོ་མིག་ཏུ་བཞག་ན་བརྒྱ་ཞེས་བརྗོད་པ་བཞིན་ནོ་ཞེས་
བཞེད་དོ། །ལུགས་བཞི་བ་བཙུན་པ་སངས་རྒྱས་ལྷས་ནི་གཞན་དང་
www.com 605

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཏེ་འདས་པ་ཡིན་པའི་ཕྱིར། འདོད་མི་ནུས་ཏེ། སྡུག་བསྔལ་ཆོས་བཟོད་
ཀྱི་རྒྱུ་མཐུན་གྱི་འབྲས་བུ་ཡིན་པའི་ཕྱིར།ཡང་།སྔར་གྱི་ཆོས་ཤེས་དེ་ཉིད་
ཆོས་ཤེས་འདས་པ་ཡིན་ཀྱང་ཆོས་ཤེས་ཀྱི་རྗེས་སུ་གྲུབ་མི་དགོས་ཟེར།
འོ་ན་ཆོས་ཤེས་སྐྱེས་པ་དང་འགགས་པ་གཉིས་དུས་མཉམ་པར་་་་་་
ཐལ། །སྡུག་བསྔལ་ཆོས་ཤེས་པའི་རྒྱུད་ལ་ཆོས་ཤེས་འདས་པ་དང་ད་
ལྟར་བ་གཉིས་དུས་མཉམ་དུ་གྲུབ་པའི་ཕྱིར།ཟག་མེད་སྐད་ཅིག་གཉིས་
པ་བའི་རྒྱུད་ཀྱི་སྡུག་བསྔལ་ཆོས་ཤེས་ཆོས་ཅན། ཆོས་ཤེས་འདས་པ་མ་
ཡིན་པར་ཐལ། ཆོས་ཤེས་ད་ལྟར་བ་ཡིན་པའི་ཕྱིར། མ་ཁྱབ་ན།དེ་ཆོས་
ཅན།གང་དྲན་དྲན་ཡིན་པར་ཐལ། ཆོས་ཤེས་འདས་པ་དང་མ་འོངས་
པ་གཉིས་ཀ་ཡིན་པའི་ཕྱིར། དེ་ལྟར་ན་ཆོས་ཤེས་འདས་པ་དེ་ཉིད་སྡུག་
བསྔལ་ཆོས་ཤེས་དང་དུས་མཉམ་དུ་གྲུབ་པ་ཡང་ག་ལ་ཡིན་ཏེ། དེའི་
སྔོན་དུ་གྲུབ་པར་མ་ཟད་ཆོས་བཟོད་ཀྱི་ཡང་སྔོན་དུ་གྲུབ་པའི་ཕྱིར།
དེར་ཐལ། སྡུག་བསྔལ་ཆོས་བཟོད་ལ་ལྟོས་ཏེ་འདས་པ་ཡིན་པར་ཡང་
ཁས་བླངས་པའི་ཕྱིར། གཞན་ཡང་། དཔྱད་པ་འདི་དག་གཞི་མེད་ཡིན་
ཏེ། ཟག་མེད་སྐད་ཅིག་གཉིས་པ་བའི་རྒྱུད་ལ་ལྡན་པའི་ཆོས་ཤེས་
འདས་པ་གཞི་མ་གྲུབ་པའི་ཕྱིར།དེར་ཐལ།དེ་ལ་ལྡན་པའི་ལམ་བདེན་
འདས་པ་ནི་སྡུག་བསྔལ་ཆོས་བཟོད་འདས་པ་ཁོ་ན་ཡིན་པའི་ཕྱིར།
ཁྱོད་ལྟར་ན་སྡུག་བསྔལ་ཆོས་བཟོད་པ་ལ་ཡང་ཆོས་བཟོད་འདས་པ་
ལྡན་པར་ཐལ།སྡུག་བསྔལ་ཆོས་ཤེས་པ་ལ་སྡུག་བསྔལ་ཆོས་ཤེས་འདས་
པ་ལྡན་པའི་རྒྱུ་མཚན་ཡོད་པའི་ཕྱིར། ཡང་ཁོ་ན་རེ། གར་ལྟ་བུ་ཞིག་ལ་
ལྟ་བའི་ཚེ་མིག་གིས་ལྟ་བར་རྩོམ་པའི་དུས་ཀྱི་གང་ཟག་དེའི་རྒྱུད་ཀྱི་
གར་ལ་ལྟ་བའི་དབང་བོ་རྣམ་ཤེས་གཉིས་དང་དེའི་ཡུལ་གར་ཏེ་་་་
གསུམ་ག་སྐྱེ་འགྱུར་མ་འོངས་པ་ཡིན་ཟེར་བ་མི་འཐད་དེ། གང་ཟག་
608

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དེའི་རྒྱུན་ནི་མིག་དབང་མ་འོངས་པ་མེད་པར་མ་ཟད་ལྡན་པ་ཙམ་
ཡང་མ་ཡིན་པའི་ཕྱིར། གཞན་དུ་ན་དེ་འདྲའི་གང་ཟག་ལ་མིག་དབང་
གི་ཐོབ་པ་སྔར་སྐྱེས་ལྡན་པར་ཐལ་ལོ། །འདོད་དང་བསམ་གཏན་
དང་བོ་ན། །གཡོ་སྒྱུ་ཚངས་པས་འདྲིད་ཕྱིར་རོ། །ཞེས་བྱུང་། ཉེས་པ་
ཐབས་ཀྱིས་སྦས་པ་དང་། ངན་པ་བཟང་བོར་རྫུ་བར་བྱེད་པའི་སེམས་
ལས་བྱུང་བ་ནི་རིམ་པ་བཞིན་གཡོ་དང་སྒྱུ་ཡིན་པར་བཤད་དོ། །ཇི་
སྐད་དུ་མདོ་ལས།མ་དུལ་ཕལ་ཆེར་འཇིག་རྟེན་ན། །ཤིན་ཏུ་དུལ་བའི་
རྟགས་ཀྱིས་སྤྱོད། །གསེཪ་གྱི་གཟུགས་བརྙན་སྙིང་བོ་ལྕགས། །ཕྱི་
རོལ་གསེཪ་གཡོག་སུན་འབྱིན་ལྟར། །ནང་དུ་གདུག་བཅས་ཕྱི་རོལ་
དུ། །འཁོར་དང་བཅས་ཤིང་འཕགས་ལྟར་སྤྱོད། །ཅེས་གསུངས་པ་
ལྟ་བུའོ།།ཚངས་པས་འདྲིད་ཕྱིར་རོ་ཞེས་པ་ནི།ཚངས་པ་ཆེན་པོ་རང་
གི་འཁོར་གྱི་དབུས་སུ་གནས་པ་ལ། འཕགས་པ་རྟ་ཐུལ་གྱིས་ཚངས་པ་
ཆེན་པོ་འབྱུང་བ་ཆེན་པོ་བཞི་གང་དུ་འགག་པར་འགྱུར་ཞེས་དྲིས་པ་
ན། དེས་གཟུགས་མེད་དུ་སྐྱེས་ན་འབྱུང་བཞི་འགག་པ་དང་དེ་ནས་
འདོད་གཟུགས་སུ་སྐྱེས་པའི་ཚེ་འབྱུང་བ་དེ་དག་སླར་སྐྱེ་བར་མ་ཤེས་
པས་འཁོར་རྣམས་ལ་ངོ་གནོང་ནས་དངོས་ལན་མི་འདེབས་པར།ཁོ་བོ་
ནི་ཚངས་པའོ། །བྱེད་པའོ། །འབྱིན་པའོ། །འཇིག་རྟེན་ཐམས་ཅད་
ཀྱི་ཕའོ། །ཞེས་སོགས་གཡོ་སྒྱུའི་གཏམ་སྣ་ཚོགས་སྨྲས་པར་ཚུལ་་་་
ཁྲིམས་ཀྱི་ཕུང་བོའི་མདོ་ལས་གསུངས་པ་དང་སྦྱར། འདྲིད་པ་ནི་བསླུ་
བའི་དོན་ཏེ།འོད་སྲུངས་ཀྱི་བསྟན་པ་ལ་ཉེར་ལེན་གྱི་ཕུང་བོ་ལྔ་ལ་རྣམ་
པར་འདྲིད་པ་ཅན་ལྔ་ཞེས་ཟེར་ཏེ།རྒྱལ་སྲས་མ་ལས།རྣམ་པར་འདྲིད་
པ་ཞེས་བྱ་བ་ནི་དེ་བཞིན་གཤེགས་པ་འོད་སྲུངས་ཀྱི་རིང་གི་ཕུང་བོའི་
མིང་ཡིན་ནོ། །ཁྱད་པར་དུ་འདྲིད་པས་ན་རྣམ་པར་འདྲིད་པ་སྟེ།
609

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞན་དུ་འགྱུར་བའི་རྣམ་པར་སླུ་བ་ཞེས་བྱ་བའི་ཐ་ཚིག་གོ། ཞེས་
གསུངས་པའི་ཕྱིར། ཡེ་ཤེས་ཡོངས་ཤེས་ནི་ཀུན་འབྱུང་ཆོས་ཤེས་ལ་
སོགས་པ་ཟག་མེད་ཀྱི་རྣམ་གྲོལ་ལམ་ཡིན་ལ། སྤངས་པ་ཡོངས་ཤེས་ལ་
དབྱེ་ན་དགུ་སྟེ། འདོད་པའི་སྡུག་ཀུན་མཐོང་སྤང་སྤངས་པའི་ཡོངས་
ཤེས་དང་། འགོག་ལམ་མཐོང་སྤང་སྤངས་པའི་ཡོངས་ཤེས་སོ་སོར་
བགྲངས་པས་གསུམ། གོང་མའི་སྡུག་ཀུན་མཐོང་སྤང་སྤངས་པའི་་
ཡོངས་ཤེས་དང་། འགོག་ཁམས་ཀྱི་སོ་སོར་བགྲངས་པས་གསུམ་སྟེ་
མཐོང་སྤང་སྤངས་པའི་ཡོངས་ཤེས་དྲུག་འདོད་པའི་སྒོམ་སྤང་སྤངས་
པའི་ཡོངས་ཤེས་སམ་ཐ་མའི་ཆ་མཐུན་ལྔ་སྤངས་པའི་ཡོངས་ཤེས་
དང་།གཟུགས་ཀྱི་སྒོམ་སྤང་སྤངས་པའི་ཡོངས་ཤེས་དང་།གཟུགས་མེད་
ཀྱི་སྒོམ་སྤང་སྤངས་པའི་ཡོངས་ཤེས་སམ་ཟག་པ་ཀུན་ཟད་ཀྱི་ཡོངས་
ཤེས་ཏེ་སྒོམ་སྤང་སྤངས་པའི་ཡོངས་ཤེས་གསུམ་མོ། །དེ་དག་ཡོངས་
ཤེས་སུ་འཇོག་པའི་རྒྱུ་མཚན་གསུམ་སྟེ། སྡུག་ཀུན་མཐོང་སྤང་གཉིས་
སྤངས་པ་དང་།བྲལ་ཐོབ་ཟག་མེད་རྙེད་པ་དང་།སྲིད་རྩེའི་ཉོན་མོངས་
ཀྱི་ཆ་གཅིག་ཟད་པ་སྟེ་གསུམ་ག་ཚང་དགོས་ལ། དེ་ཡང་འདོད་པའི་
ཡོངས་ཤེས་ལ་འདོད་པའི་སྡུག་ཀུན་མཐོང་སྤང་དང་། གོང་མ་ལ་གོང་
མའི་དེ་གཉིས་སྤང་དགོས་སོ། །དེའི་ཕྱིར་སྡུག་བསྔལ་ཆོས་ཤེས་པ་
དང་། སྡུག་བསྔལ་རྗེས་ཤེས་པ་དང་། ཆགས་བྲལ་གྱི་སོ་སྐྱེ་རྣམས་ལ་སོ་
སོར་བརྟགས་འགོག་ཡོད་ཀྱང་ཡོངས་ཤེས་སུ་མ་བཞག་སྟེ། རྒྱུ་མཚན་
གསུམ་པོ་ཅི་རིགས་པར་མ་ཚང་བའི་ཕྱིར།སྒོམ་སྤང་སྤངས་པའི་ཡོངས་
ཤེས་གསུམ་ནི་རྒྱུ་དེ་གསུམ་དང་། རང་རང་གི་ཁམས་ལས་འདས་པ་
ལས་ཀྱང་བཞག་སྟེ། བྲལ་བའི་ཐོབ་པ་ཟག་མེད་དང་། །སྲིད་རྩེའི་
ཉམས་པར་བྱས་པ་དང་། ། རྒྱུ་གཉིས་ཀུན་ཏུ་བཅོམ་པའི་ཕྱིར། །
610 ―

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡོངས་ཤེས་ཁམས་ལས་འདས་པ་ལས། །ཞེས་འབྱུང་བའི་ཕྱིར།བཟོད་
ཤེས་སོགས་ཀྱི་འབྲས་བུ་ལ་ཡོངས་ཤེས་དགུ་ལས་དུ་ཡོད་དཔྱད་པ་ནི།
དེ་དག་གི་བྲལ་འབྲས་ཀྱི་དབང་དུ་བྱས་པ་ཡིན་ཏེ། གཞན་དུ་ན་བཟོད་
པའི་འབྲས་བུ་ལ་དྲུག་ལས་ལྷག་ཡོད་པར་ཐལ་བའི་ཕྱིར། མི་ལྕོགས་
མེད་འབྲས་ཐམས་ཅད་དོ། །ཞེས་སོགས་ཀྱིས་དང་བོའི་ཉེར་བསྡོགས་
ཀྱི་བྲལ་འབྲས་ལ་ཡོངས་ཤེས་དགུ་ཡོད་ཅེས་པ་ཡིན་གྱི། དགུ་བོ་ཐམས་
ཅད་མི་ལྕོགས་མེད་ཀྱི་བྲལ་འབྲས་ཁོ་ནར་བསྟན་པ་མིན་ཏེ།ཕྱི་མ་ལྔ་ལ་
དངོས་གཞིའི་བྲལ་འབྲས་ཀྱང་ཡོད་པའི་ཕྱིར།དྲུག་བཟོད་འབྲས།ཞེས་
པའང་དང་བོ་གསུམ་ལ་མ་ངེས་ཏེ། ཆགས་བྲལ་བས་ཐོབ་པའི་མཐོང་
སྤང་སྤངས་པའི་ཡོངས་ཤེས་དང་བོ་གསུམ་བཟོད་པའི་བྲལ་འབྲས་མ་
ཡིན་པའི་ཕྱིར།དེར་ཐལ།ཉེར་བསྡོགས་ཟག་བཅས་ཀྱི་བྲལ་འབྲས་ཡིན་
པའི་ཕྱིར།དེས་བདུན་བརྒྱད་གཉིས་ཀྱང་ཤེས་སོ། །ཁམས་ལས་འདོད་
ཆགས་བྲལ་བ་དང་། །འབྲས་བུ་ཐོབ་ཕྱིར་དེ་དག་བསྡོམས། །ཞེས་
གསུངས་པས་ཁམས་གསུམ་པོ་ཅི་རིགས་ལས་འདོད་ཆགས་དང་བྲལ་
བ་དང་།འབྲས་བུ་ཐོབ་པ་གཉིས་ཀ་ཚང་བའི་ཕྱིར་ན་ཆགས་བྲལ་བཅུ་
དྲུག་པ་དང་། འདོད་ཉོན་སྤངས་མ་ཐག་པའི་ཕྱིར་མི་འོང་དང་། དགྲ་
བཅོམ་པའི་འབྲས་བུ་ཐོབ་མ་ཐག་པ་ལ་སོགས་པའི་སྐབས་སུ་ཡོངས་
ཤེས་བསྡོམས་པ་ཡིན་ནོ། །འབྲས་གནས་དང་བོ་གཉིས་ཐོབ་པ་དང་།
གཟུགས་ཉོན་སྤངས་མ་ཐག་པའི་ཕྱིར་མི་འོང་གི་ཡོངས་ཤེས་མི་སྡོམ་
སྟེ། དང་བོ་གཉིས་ནི་ཁམས་ལས་མ་འདས་པའི་ཕྱིར་དང་། ཕྱི་མ་ལ་
འབྲས་བུ་གསར་ཐོབ་མེད་པའི་ཕྱིར། བསམ་གཏན་རྣམས་ཀྱི་ལྔའམ་
བརྒྱད། །ཅེས་པའི་བསམ་གཏན་གྱི་དངོས་གཞིའི་འབྲས་བུ་ལ་གོང་
མའི་ཡོངས་ཤེས་ལྔ་ཙམ་ཡོད་པར་འདོད་པ་རང་ལུགས་དང་། ཐ་མའི་
611

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆ་མཐུན་ལྔ་སྤངས་པའི་ཡོངས་ཤེས་མ་གཏོགས་པ་བརྒྱད་ཡོད་པར་
འདོད་པ་བཙུན་པ་དབྱངས་སྒྲོགས་ཡིན་ལ། ལུགས་དང་པོས་བསམ་
གཏན་གྱི་དངོས་གཞིའི་བྲལ་འབྲས་སུ་གྱུར་པའི་ཡོངས་ཤེས་ལྔ་ཙམ་
ཡོད་པ་ལ་བསམ་ཞིང་། ལུགས་ཕྱི་མས་དངོས་གཞི་དེ་དག་ལ་བརྟེན་
ནས་ཡོངས་ཤེས་དེ་རྣམས་ཀྱི་བྲལ་ཐོབ་ཟག་མེད་རྙེད་རྒྱུ་ཡོད་པ་ལ་
བསམ་པ་ཡིན་ནོ། །སྐབས་འདིར་མཁས་པའི་བཤད་ཚུལ་མང་སྟེ། ཁ་
ཅིག་དངོས་གཞིའི་བྲལ་འབྲས་སུ་གྱུར་པའི་གོང་མའི་ལམ་མཐོང་་་
སྤངས་པའི་ཡོངས་ཤེས་མེད་དེ།ཡོད་ན་ཆགས་བྲལ་བཅུ་དྲུག་པའི་རྒྱུད་
ན་ཡོད་དགོས་པ་ལ་མེད་པའི་ཕྱིར་ཞེས་ཟེར། ལ་ལས། དེ་མི་འཐད་དེ།
བསམ་གཏན་རྣམས་ཀྱི་ལྔའམ་བརྒྱད། །ཅེས་པས་དངོས་བཞིའི་་་་་
འབྲས་བུ་ལ་གོང་མའི་ལམ་མཐོང་སྤང་སྤངས་པའི་ཡོངས་ཤེས་ཡོད་པ་
དབྱངས་སྒྲོགས་དང་རང་ལུགས་གཉིས་ཀ་མཐུན་པར་གསུངས་པའི་
ཕྱིར། འོ་ན་འདོད་ཉོན་ཙམ་སྤངས་པའི་བཅུ་དྲུག་པ་ལ་ཡོངས་ཤེས་
གཉིས་ལྡན་པར་ཐལ། གོང་མའི་ལམ་མཐོང་སྤང་སྤངས་པའི་ཡོངས་
ཤེས་དང་།ཐ་མའི་ཆ་མཐུན་ལྔ་སྤང་སྤངས་པའི།གོང་མའི་ལམ་མཐོང་
སྤང་སྤངས་པའི་ཡོངས་ཤེས་ཐོབ་ལ་མ་བཏང་བའི་ཕྱིར་ཞེས་ཟེར་
རོ། །དང་བོ་ལ།ཆགས་བྲལ་བཅུ་དྲུག་པའི་་ཆ་མཐུན་ལྔ་སྤངས་པའི་
ཡོངས་ཤེས་ནང་དུ་བསྡོམས་གསུངས་པ་མི་འཐད་པར་ཐལ། དངོས་
གཞིའི་བྲལ་འབྲས་སུ་གྱུར་པའི་གོང་མའི་ལམ་མཐོང་སྤང་སྤངས་པའི་
ཡོངས་ཤེས་གཞི་མ་གྲུབ་པའི་ཕྱིར།འདོད་མི་ནུས་ཏེ།རྒྱལ་སྲས་མ་ལས།
དྲུག་པ་གཟུགས་དང་གཟུགས་མེད་པ་ན་སྤྱོད་པ་ལམ་མཐོང་བས་སྤང་
བར་བྱ་བ་སྤངས་པའི་ཡོངས་སུ་ཤེས་པ་ནི་མི་གཏོང་མོད་ཀྱི། འོན་ཀྱང་
ཁམས་ལས་འདོད་ཆགས་དང་བྲལ་བ་དང་། འབྲས་བུ་ཐོབ་པའི་སྒོ་
612

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ནས་ཐ་མའི་ཆ་དང་མཐུན་པ་སྤངས་པའི་ཡོངས་སུ་ཤེས་པའི་ནང་དུ་
བསྡོམས་པའི་ཕྱིར། ཞེས་དང་། གང་སྤེལ་ལས། དེའི་ཕྱིར་སྐད་ཅིག་མ་
བཅོ་ལྔར་ཐོབ་པའི་ཡོངས་སུ་ཤེས་པ་སྔ་མ་ལྔ་བོ་ཁོ་ན་གཏོང་གི་དྲུག་པ་
ནི།ཁམས་ལས་འདོད་ཆགས་བྲལ་བ་དང༌། །འབྲས་བུ་ཐོབ་ཕྱིར།ཞེས་
བྱ་བས་དེར་བསྡོམས་པའི་ཕྱིར་མི་གཏོང་ངོ༌། །ཞེས་གསུངས་པའི་
ཕྱིར། གཉིས་པ་ལ། ཆགས་བྲལ་བཅུ་དྲུག་པའི་རྒྱུད་ན་གོང་མའི་ལམ་
མཐོང་སྤང་སྤངས་པའི་ཡོངས་ཤེས་མེད་པར་ཐལ།དེའི་ཚེ་ཡོངས་ཤེས་
དེ་ཐ་མའི་ཆ་མཐུན་ལྔ་སྤངས་པའི་ཡོངས་ཤེས་ཀྱི་ནང་དུ་བསྡོམས་
པའི་ཕྱིར། གཞན་དུ་ན་འདོད་ཉོན་སྤངས་མ་ཐག་པའི་ཕྱིར་མི་འོངས་
ལ་འདོད་པའི་སྡུག་ཀུན་མཐོང་སྤང་སྤངས་པའི་ཡོངས་ཤེས་སོགས་
ཀྱང་ལྡན་པར་ཐལ་ལོ། །ཆགས་བྲལ་བཅུ་དྲུག་པ་ལ་གོང་མའི་ལམ་
མཐོང་སྤོང་སྤངས་པའི་ཡོངས་ཤེས་དང་། ཐ་མའི་ཆ་མཐུན་ལྔ་སྤངས་
པའི་ཡོངས་ཤེས་གཉིས་ལྡན་ཡང་། ཡོངས་ཤེས་གཉིས་མི་ལྡན་ཟེར་བ་
དང་།གོང་མའི་ལམ་མཐོང་སྤང་སྤངས་པའི་ཡོངས་ཤེས་དེ་ཉིད་ཆགས་
བྲལ་བཅུ་དྲུག་པའི་རྒྱུད་ཀྱི་ཐ་མའི་ཆ་མཐུན་ལྔ་སྤངས་པའི་ཡོངས་
ཤེས་ཀྱི་ནང་དུ་བསྡོམས་ཀྱང་དེའི་རྒྱུད་ན་ད་དུང་ཡོད་ཟེར་བ་སོགས་
ནི།ནང་འགལ་དུ་སྨྲས་པ་ཙམ་ཡིན་ལ།དེ་ལྟར་ན་ཆགས་བྲལ་བཅུ་དྲུག་
པའི་རྒྱུད་ཀྱི་གོང་མའི་ལམ་མཐོང་སྤང་སྤངས་པའི་ཡོངས་ཤེས་དེ།
ཡོངས་ཤེས་དགུ་བོ་གང་རུང་མིན་པའམ། ཡང་ན་ཐ་མའི་ཆ་མཐུན་ལྔ་
སྤངས་པའི་ཡོངས་ཤེས་སུ་ཐལ་ལོ། །ཕྱི་མ་གཉིས་ལ་ཐུན་མོང་དུ།
ཡོངས་ཤེས་གསུམ་ཙམ་གཏོང་བ་ཡོད་པར་ཐལ། འདོད་ཉོན་ཙམ་
སྤངས་པའི་བཅུ་དྲུག་པ་དང་རྒྱུད་གཅིག་པའི་དགྲ་བཅོམ་ཐོབ་ཁ་མ་
དེ་འདོད་གཟུགས་ཀྱི་སྒོམ་སྤང་སྤངས་པའི་ཡོངས་ཤེས་གཉིས་དང་།
613

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གོང་མའི་ལམ་མཐོང་སྤང་སྤངས་པའི་ཡོངས་ཤེས་གཏོང་ཁ་མ་ཡིན་
པའི་ཕྱིར།དེར་ཐལ།བཅུ་དྲུག་པའི་ཚེ་གོང་མའི་ལམ་མཐོང་སྤང་སྤངས་
པའི་ཡོངས་ཤེས་ཐོབ་པ་གང་ཞིག དེའི་ཕྱིན་ཆད་གཏོང་རྒྱུ་མ་བྱུང་
བའི་ཕྱིར། འདོད་ན། ལ་ལ་གཅིག་གཉིས་ལྔ་དང་དྲུག ། གཏོང་སྟེ།
ཞེས་པ་རྩ་འགྲེལ་དང་དངོས་སུ་འགལ་ལོ། །འདོད་ཉོན་ཙམ་སྤངས་
པའི་བཅུ་དྲུག་པའི་རྒྱུད་ལ་གོང་མའི་ལམ་མཐོང་སྤང་སྤངས་པའི་
ཡོངས་ཤེས་མེད་པར་ཐལ། དེའི་རྒྱུད་ལ་ཐ་མའི་ཆ་མཐུན་སྤངས་པའི་
ཡོངས་ཤེས་ལས་གཞན་པའི་ཡོངས་ཤེས་གཞི་མ་གྲུབ་པའི་ཕྱིར། རྒྱལ་
སྲས་མ་ལས། འཇིག་རྟེན་པའི་ལམ་གྱིས་འདོད་པ་ལས་འདོད་ཆགས་
དང་བྲལ་བར་བྱས་ནས་ངེས་པ་ལ་ཞུགས་པ་ནི་ལམ་ལ་རྗེས་སུ་ཤེས་
པའི་ཚེ་ཐ་མའི་ཆ་དང་མཐུན་པ་སྤངས་པའི་ཡོངས་སུ་ཤེས་པ་གཅིག་
ཁོ་ན་དང་ལྡན་ལ།ཞེས་གསུངས་པའི་ཕྱིར་དང་།ཁོ་ནའི་དོན་ཡོད་པའི་
ཕྱིར། གང་སྤེལ་སོགས་ལས་ཀྱང་དེ་ལྟར་གསུངས་སོ། །དེས་ན་དངོས་
གཞིའི་བྲལ་འབྲས་སུ་གྱུར་པའི་གོང་མའི་ལམ་མཐོང་སྤང་སྤངས་པའི་
ཡོངས་ཤེས་མེད་པ་མིན་མོད་ཀྱང་།རྙེད་མ་ཐག་པ་དང་།ལྡན་པའི་གང་
ཟག་དང་།བཏང་མ་ཐག་པ་སོགས་ཀྱི་ཡིན་པ་མེད་དེ།སྔར་མ་ཐོབ་པའི་
ཕྱིར་ན་ཆགས་བྲལ་བཅུ་དྲུག་པའི་ཚེ་གཏོང་བ་མི་རིགས་ལ། དེའི་ཚེ་
གསར་དུ་ཐོབ་ན་ཐ་མའི་ཆ་མཐུན་སྤངས་པའི་ཡོངས་ཤེས་ཀྱི་ནང་དུ་
བསྡོམས་པ་མི་རིགས་པའི་ཕྱིར། རྟགས་རྩ་འགྲེལ་དང་སྔར་གྱི་འགྲེལ་
བཤད་དག་གིས་གྲུབ་བོ། །དོན་འདི་ལ་དགོངས་ནས་སློབ་དཔོན་
རྒྱལ་བའི་སྲས་ཀྱིས། གཟུགས་དང་གཟུགས་མེད་པ་ན་སྤྱོད་པ་ལམ་
མཐོང་བས་སྤང་བར་བྱ་བ་སྤངས་པའི་ཡོངས་སུ་ཤེས་པ་ནི་མི་གཏོང་
མོད་ཀྱི།འོན་ཀྱང་ཁམས་ལས་འདོད་ཆགས་དང་བྲལ་བ་དང་འབྲས་བུ་
614

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཐོབ་པའི་སྒོ་ནས་ཐ་མའི་ཆ་དང་མཐུན་པ་སྤངས་པའི་ཡོངས་སུ་ཤེས་
པའི་ནང་དུ་བསྡོམས་པའི་ཕྱིར་མེད་པའི་ངོ་བོ་ཉིད་དང་འདྲ་བས་དེ་
ཉེ་བར་མི་འགོད་དོ། །ཞེས་གསུངས་པ་ཡིན་ལ། དེ་འདྲའི་ཡོངས་ཤེས་
ཡེ་མེད་ན་ཐ་མའི་ཆ་མཐུན་སྤངས་པའི་ཡོངས་ཤེས་ཀྱི་ནང་དུ་
བསྡོམས་གསུངས་པ་མི་རིགས་ཤིང་།ཆགས་བྲལ་བཅུ་དྲུག་པའི་རྒྱུད་ལ་
ཡོད་ན། བསྡོམས་པའི་ཕྱིར། མེད་པའི་ངོ་བོ་ཉིད་དང་འདྲ། །ཞེས་
གསུངས་པ་དོན་མེད་པའི་ཕྱིར། ཡོངས་ཤེས་གཞན་རྣམས་བསྡོམས་
ཀྱང་མེད་པའི་ངོ་བོ་ཉིད་དང་འདྲ་ཞེས་མ་གསུངས་པར། འདི་ཉིད་
དམིགས་ཀྱིས་བཀར་ནས་མེད་པའི་ངོ་བོ་ཉིད་དང་འདྲ་བར་གསུངས་
པ་ལ་རྒྱུ་མཚན་ཞིག་ཡོད་པའི་ཕྱིར། ཆགས་བྲལ་སྔོན་སོང་གི་ཕྱིར་མི་
འོང་འདོད་པའི་ཆགས་བྲལ་ལས་ཉམས་པ་མེད་མོད་ཀྱི།གལ་ཏེ་ཉམས་
པའི་དབང་དུ་བྱས་ན་མཐོང་སྤང་སྤངས་པའི་ཡོངས་ཤེས་ལྔ་ཙམ་རྙེད་
པར་གསུངས་པས་ཀྱང་དེ་འདྲའི་བཅུ་དྲུག་པས་གོང་མའི་ལམ་མཐོང་
སྤང་སྤངས་པའི་ཡོངས་ཤེས་མ་རྙེད་པར་འགྲུབ་སྟེ། དེ་ལྟར་མིན་ན་
དེའི་ཚེ་མཐོང་སྤང་སྤངས་པའི་ཡོངས་ཤེས་དང་བོ་ལྔ་རྙེད་ལ། ཐ་མ་མི་
རྙེད་པའི་རྒྱུ་མཚན་མེད་པའི་ཕྱིར། འགྲེལ་བཤད་ཆེན་པོ་གཉིས་ཆར་
ལས། འདོད་ཆགས་དང་བྲལ་བ་སྔོན་དུ་འགྲོ་བ་ལ་ནི་ཡོངས་སུ་ཉམས་
པ་མེད་དེ།ནས།གལ་ཏེ་འདོད་ཆགས་དང་བྲལ་བ་སྔོན་དུ་འགྲོ་བ་ཞིག་
ཡོངས་སུ་ཉམས་པར་གྱུར་ན། དེ་ཁོ་ནས་ཅིག་ཅར་ཡོངས་སུ་ཤེས་པ་ལྔ་
འཐོབ་པར་འགྱུར་རོ། །ཞེས་གསུངས་པའི་ཕྱིར་། འོ་ན་དངོས་གཞིའི་
བྲལ་འབྲས་སུ་གྱུར་པའི་གོང་མའི་ལམ་མཐོང་སྤང་སྤངས་པའི་ཡོངས་
ཤེས་མེད་པར་ཐལ། ཆགས་བྲལ་བཅུ་དྲུག་པའི་རྒྱུད་ལ་མེད་པ་གང་
ཞིག་དེ་ལས་གཞན་པའི་རྒྱུད་ལ་མེད་པའི་ཕྱིར་ཟེར་ན།མ་ཁྱབ་སྟེ།རྒྱལ་
615 ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྲས་མ་ལས།མེད་པའི་ངོ་བོ་ཉིད་དང་འདྲ་བས་དེ་ཉེ་བར་མི་འགོད་དོ།
ཞེས་གསུངས་པའི་ཕྱིར།
སྨྲས་པ། ཀུན་ཉོན་ལྗོན་པའི་རྩ་བ་དྲུངས་བྱུང་ན། །སྣ་ཚོགས་
ལས་ཀྱི་མེ་ཏོག་མི་འཛུམ་ཞིང་། སྡུག་བསྔལ་ཀུན་འཛིན་རྒྱུད་ལྔའི་ཡང་
སྲིད་ཀྱི། །འབྲས་བུ་ཡང་ནི་སྨིན་པར་མི་འགྱུར་རོ། །དེའི་ཕྱིར་སྲིད་
པའི་འཁོར་ལོ་ཆ་ལྔ་བ། །སོ་སོར་ཡང་དག་འབྲི་བྱེད་ལས་ཀྱི་པིར། །
དེ་ཡང་ཕྲ་རྒྱས་སོར་མོའི་འདུ་བྱེད་ལས། །བྱུང་ཕྱིར་དེ་ཡི་རྣམ་གཞག་
ཤེས་པ་གཅེས། །དམ་པའི་ཆོས་མངོན་པའི་མཛོད་ཀྱི་ཟུར་མཆན་
ཡིད་ཀྱི་མུན་སེལ་ལས་གནས་ལྔ་བའི་སྐབས་སོ། །
ཡིད་འོང་ཡིད་དུ་མི་འོང་དང༌། །དེ་ལས་གཞན་ཟག་བཅས་
རྣམས་ཉིད། །སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་
ལུས་སྡུག་བསྔལ་ལོ། །ཞེས་བྱུང༌།ཚོར་བ་སྡུག་བསྔལ་ནི།སྐྱེས་ཙམ་ཉིད་
ནས་སྡུག་བསྔལ་གྱི་ངོ་བོར་སྐྱེས་པས་ན་སྡུག་བསྔལ་གྱི་སྡུག་བསྔལ་
དང་། ཟག་བཅས་ཀྱི་ཚོར་བ་བདེ་བ་ནི། རང་གི་ངོ་བོ་བདེ་བ་ཡིན་ཀྱང་
ཕྱིས་འགྱུར་བ་ན་སྡུག་བསྔལ་འདྲེན་པར་བྱེད་པས་འགྱུར་བའི་སྡུག་
བསྔལ་དང་། ཟག་བཅས་ཀྱི་ཚོར་བ་བཏང་སྙོམས་ནི། ཁམས་གསུམ་ས་
དགུ་ཐམས་ཅད་ལ་ཁྱབ་ཅིང་སྡུག་བསྔལ་ཉེ་བར་འདུ་བར་བྱེད་པས་
ན་ཁྱབ་པ་འདུ་བྱེད་ཀྱི་སྡུག་བསྔལ་དུ་གསུངས་སོ། །འོན་ཀྱང་སྡུག་
བསྔལ་ལ་ཚོར་བས་ཁྱབ་སྟེ། རང་འགྲེལ་ལས། གང་གི་ཚེ་ཚོར་བའི་
ཕྱོགས་གཅིག་སྡུག་བསྔལ་གྱི་རང་བཞིན་ཡིན་པ་དེའི་ཚེ་ཇི་ལྟར་ན་
འདུ་བྱེད་ཟག་པ་དང་བཅས་པ་ཐམས་ཅད་སྡུག་བསྔལ་ཞེས་བརྗོད་ཅེ་
ན། ཞེས་མཚམས་སྦྱར་བའི་འགྲེལ་གྱིས་ཤེས་པའི་ཕྱིར། ཚོར་བ་སྡུག་
བསྔལ་ཡུལ་དང་བཅས་པ་སྡུག་བསྔལ་དུ་གསུངས་པ་ནི། རྣམ་གྲངས་
616

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་སྡུག་བསྔལ་དུ་གསུངས་པ་ཡིན་གྱི། དེ་ལྟར་མ་ཡིན་ན་བདེ་བ་དང་
སྡུག་བསྔལ་གཉིས་ཀྱི་གཞི་མཐུན་ཡོད་པར་འགྱུར་ཏེ།ཡུལ་ཟག་བཅས་
ཀྱི་དངོས་པོ་གཅིག་གིས་ཀྱང་འགའ་ཞིག་ལ་བདེ་བ་དང་། འགའ་ཞིག་
ལ་སྡུག་བསྔལ་བསྐྱེད་པ་མཐོང་བའི་ཕྱིར། དེས་ན་སྡུག་བསྔལ་ནི་ཚོར་
བ་ཁོ་ན་ཡིན་མོད་ཀྱང་མདོ་སོགས་ལས་ཟག་བཅས་ཐམས་ཅད་སྡུག་
བསྔལ་དུ་གསུངས་པའི་རྒྱུ་མཚན་ནི།རང་འགྲེལ་ལས།རྣམ་པར་འགྱུར་
བ་དང་མི་རྟག་པའི་ཆོས་ཅན་ཡིན་པའི་ཕྱིར་རྣམ་གྲངས་ཀྱིས་ནི་སྡུག་
བསྔལ་ཉིད་ཡིན་ནོ། །དེ་ལ་བདེ་བར་མཐོང་ན་ནི་འདོད་ཆགས་ཅན་
རྣམས་དེའི་རོ་མྱོང་བར་བྱེད་པའི་ཕྱིར་འཆིང་བར་འགྱུར་ལ། སྡུག་
བསྔལ་དུ་མཐོང་ན་ནི་དེ་ལ་འདོད་ཆགས་དང་བྲལ་བའི་ཕྱིར་ཐར་
བར་འགྱུར་བས། བཅོམ་ལྡན་འདས་ཀྱིས་འདི་ཇི་ལྟར་མཐོང་ན་ཐར་
བར་འགྱུར་བ་དེ་ཁོ་ན་བཞིན་དུ་བལྟ་བར་བཀའ་སྩལ་བ་ཡིན་ནོ། །
ཞེས་གསུངས་པའི་ཕྱིར།སྐབས་འདིར་ཁ་ཅིག་ན་རེ།ཟག་བཅས་ཐམས་
ཅད་སྡུག་བསྔལ་དུ་མི་འཐད་དེ།བདེ་བའང་ཡོད་པའི་ཕྱིར།ཞེས་བརྩད་
པའི་ལན་དུ་བཙུན་པ་གཞོན་ནུ་ལེན་གྱིས། འོན་ཀྱང་བདེ་བ་ཉུང་སྟེ།
སྡུག་བསྔལ་མྱོང་འགྱུར་གྱི་ལས་དང་མཚུངས་ལྡན་གྱི་ཚོར་བདེ་སོགས་
ནི།སྡུག་བསྔལ་གྱི་རྒྱུ་ཡིན་པའི་ཕྱིར་དང་།ཟས་གོས་འབྱོར་བའི་བདེ་བ་
སོགས་འགའ་ཞིག་ནི་སོ་ནམ་དང་ཉོ་ཚོང་སོགས་ཀྱི་སྡུག་བསྔལ་མང་
པོས་བསྐྱེད་པ་ཡིན་པའི་ཕྱིར་དང་། བཀྲེས་སྐོམ་སོགས་ཀྱི་སྡུག་བསྔལ་
ཡོད་ན་བདེ་བ་འདོད་པའི་ཕྱིར།ཞེས་ཟེར་རོ། །དེ་ནི་མི་འཐད་དེ།སྡུག་
བསྔལ་གྱི་རྒྱུ་ནི་ཀུན་འབྱུང་གི་རྣམ་པ་ཡིན་པའི་ཕྱིར་དང་།རྒྱུ་མཚན་ཕྱི་
མ་གཉིས་ལྟར་ན་ཁམས་གོང་མར་སྐྱེས་པའི་འཕགས་པ་རྣམས་ཕུང་བོ་
ལ་སྡུག་བསྔལ་གྱི་བློ་མི་འཇོག་པར་ཐལ་བའི་ཕྱིར་རོ། །བཙུན་པ་་
617 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དཔལ་ལེན་གྱིས་ཟག་བཅས་ཀྱི་ཚོར་བ་ཐམས་ཅད་སྡུག་བསྔལ་ཡིན་
པས་ཟག་ཚོར་བདེ་བ་རང་མཚན་པ་མེད་དེ། མདོ་ལས། གང་ཅི་ཚོར་
ཡང་རུང་དེ་ནི་འདིར་སྡུག་བསྔལ་ལོ། །ཞེས་དང༌། ཚོར་བ་བདེ་བ་ནི་
སྡུག་བསྔལ་དུ་བལྟ་བར་བྱའོ། །ཞེས་དང་། སྡུག་བསྔལ་ལ་བདེ་བའོ་
སྙམ་དུ་འདུ་ཤེས་ཕྱིན་ཅི་ལོག་གོ།ཞེས་གསུངས་པའི་ཕྱིར་དང་།རིགས་
པས་ཀྱང་གྲུབ་སྟེ།ཟས་སོགས་སྤྱད་དྲགས་པས་སྡུག་བསྔལ་བསྐྱེད་པས་
ཟས་གོས་ཀྱང་གཅིག་ཏུ་བདེ་བའི་རྒྱུར་མི་གནས་པའི་ཕྱིར་དང་། མི་
མཁས་པ་རྣམས་བཀྲེས་སྐོམ་བཅོམ་པ་ལྟ་བུ་ལ་བདེ་བའི་བློ་སྐྱེ་བའི་
ཕྱིར་དང་། ཕྲག་ཁུར་ཕན་ཚུན་སྤོར་བ་ལྟ་བུའི་བདེ་བ་ནི་སྡུག་བསྔལ་
ཆུང་ངུ་ལ་བདེ་བ་ཞེས་བཏགས་པ་ཡིན་པས། དོན་གྱིས་ན་དེ་ལྟ་བུའི་
བདེ་བར་བཏགས་པ་རྣམས་ཀྱང་སྡུག་བསྔལ་ཡིན་པའི་ཕྱིར།ཞེས་ཟེར་
རོ། །དེ་ཡང་མི་འཐད་དེ།མདོ་ཉིད་ལས།རྫོགས་པས་སངས་རྒྱས་རབ་
མཁྱེན་གྱིས། །འདུ་བྱེད་མི་རྟག་ཉིད་དང་ནི། །རྣམ་པར་འགྱུར་བ་
ཉིད་མཁྱེན་ནས། །ཚོར་བ་སྡུག་བསྔལ་བར་གསུངས་སོ། །ཞེས་པས་
ལུང་དང་བོ་གཉིས་དགོངས་པ་ཅན་དུ་གསུངས་པའི་ཕྱིར་དང་། ལུང་
ཕྱི་མའི་དགོངས་པ་ནི་རང་འགྲེལ་ལས་གསུངས་པ་ལྟར་ཡིན་པའི་ཕྱིར།
གཞན་དུ་ན་དབང་བོ་ཉེར་གཉིས་སོགས་གསུངས་པ་ཡང་མི་འཐད་
པར་འགྱུར་བའི་ཕྱིར་རོ། །བསྲིང་གཉིས་ལྡན་ཆོག་མི་ཤེས་དང་། །
འདོད་ཆེན་ཅན་ལ་མ་ཡིན་ནོ། །ཞེས་བྱུང་།ལམ་སྒོམ་པའི་གང་ཟག་ལ་
ལུས་འདུ་འཛི་ལས་དབེན་པ་དང་། སེམས་ཉོན་མོངས་པའི་རྣམ་རྟོག་
ལས་བསྲིང་བ་སྟེ་བསྲེང་བ་གཉིས་དང་ལྡན་པ་ཞིག་དགོས་པར་་
གསུངས་ལ། དེ་གཉིས་ཀྱང་འདོད་ཆུང་ཆོག་ཤེས་པ་ལ་སླ་བ་ཡིན་གྱི།
འདོད་ཆེན་ཅན་དང་ཆོག་མ་ཤེས་པ་དག་ལ་སླ་བ་མ་ཡིན་ནོ།།གང་
618

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྤེལ་ལས།ཟླ་མེད་པར་གནས་པ་ཉིད་ཀྱིས་ལུས་བསྲིང་བ་ཡིན་ལ།དྲན་
པ་ལེགས་པར་གནས་པ་ཉིད་ཀྱིས་མི་དགེ་བའི་རྣམ་པར་རྟོག་པ་ཐག་
བསྲིང་བའི་ཕྱིར་སེམས་ཀྱི་བསྲིང་བའོ། མི་དགེ་བའི་རྣམ་པར་རྟོག་པ་
ནི་འདོད་པ་དང་། གནོད་སེམས་དང་། རྣམ་པར་འཚེ་བའི་རྣམ་པར་
རྟོག་པ་སྟེ། དེ་དག་ལ་མངོན་དུ་མི་ཕྱོགས་པ་ཐག་བསྲིང་བའོ། །ཞེས་
སོ། །འདོད་ཆུང་ཆོག་ཤེས་ཀྱི་ངོ་བོ་ནི་མ་ཆགས་པའི་དགེ་རྩ་ཡིན་ལ།
དེ་ཡང་ཆོས་གོས་ལ་མ་ཆགས་པ་དང་། བསོད་སྙོམས་ལ་མ་ཆགས་པ་
དང་།མལ་ཆ་དང་སྟན་ལ་མ་ཆགས་པ་དང་།སྤོང་བ་དང་སྒོམ་ལ་དགའ་
བ་སྟེ། འདི་དག་ནི་འཕགས་པའི་རིགས་བཞིའོ། །དེ་ལྟར་ཡང་རང་
འགྲེལ་ལས།ཆོས་ཀྱི་རྗེ་བཅོམ་ལྡན་འདས་ཀྱིས། རང་གི་ཚུལ་དང་ལས་
ཀྱི་མཐའ་ཡོངས་སུ་སྤངས་ཤིང་། ཐར་བ་དོན་དུ་གཉེར་བར་ཁས་་
འཆེས་པའི་སློབ་མ་རྣམས་ལ་ཚུལ་དང་ལས་གཉིས་བཅས་ཏེ།འཕགས་
པའི་རིགས་གསུམ་གྱིས་ནི་ཚུལ་བཅས་སོ། །བཞི་བས་ནི་ལས་བཅས་
ཏེ། ཁྱེད་ཚུལ་འདིས་ལས་འདི་བྱེད་ན་རིང་བོར་མི་ཐོགས་པར་ཐར་བ་
འཐོབ་པར་འགྱུར་རོ། །ཞེས་གསུངས་སོ། །ཞེས་གསུངས། རིགས་
དང་བོ་གསུམ་ཆོག་ཤེས་ཀྱི་ངོ་བོ་ཡིན་ལ།ཐ་མ་ནི།རང་འགྲེལ་ལས།ཇི་
ལྟར་ན་མ་ཆགས་པའི་རང་བཞིན་ཡིན་ཞེ་ན། སྲིད་པ་དང་འདོད་
ཆགས་ལ་རྒྱབ་ཀྱིས་ཕྱོགས་པའི་ཕྱིར་རོ། །ཞེས་གསུངས་པས་མ་་་་་
ཆགས་པའི་རང་བཞིན་ཡིན་ཀྱང་ངོ་བོ་མ་ཆགས་པའི་དགེ་རྩ་མིན་ཏེ།
རྒྱལ་སྲས་མ་ལས།སྤོང་བ་དང་སྒོམ་ལ་དགའ་བ་ཉིད་ནི་འགོག་པ་དང་
ལམ་ལ་དགའ་བ་ཉིད་དོ། །ཞེས་དང་། མངོན་པའི་རྒྱན་ལས། སྤོང་བ་
ནི་འགོག་པ་དང་སྒོམ་པ་ནི་ལམ་ཡིན་ལ། དེ་དག་ལ་དགའ་བ་ནི་མ་
ཆགས་པ་དང་མཚུངས་ལྡན་གྱི་དད་པ་ཉིད་ཡིན་ནོ། །ཞེས་གསུངས
619

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ཕྱིར་དང་། དགའ་དད་གཉིས་ལ་མུ་བཞི་བཤད་པས་ཀྱང་ཤེས་
པའི་ཕྱིར།དེ་ཡང་ཡིན་ཏེ། གཞན་དག་རིགས་བཞི་བ་མ་ཆགས་པའི་
རང་བཞིན་ཇི་ལྟར་ཡིན་ཏེ།དགའ་བ་ཡིན་པའི་ཕྱིར་ཞེས་ཟེར་བའི་
ལན་དུ། སློབ་དཔོན་གྱིས་དེ་ནི་མ་ཆགས་པའི་དགེ་རྩ་ཡིན་པའི་ཕྱིར་
ཞེས་མ་བཀོད་པར།སྲིད་པ་དང་འདོད་པའི་འདོད་ཆགས་ལ་རྒྱབ་ཀྱིས་
ཕྱོགས་པའི་ཕྱིར་ཞེས་ལན་མཛད་པ་ལ་རྒྱུ་མཚན་ཡོད་པའི་ཕྱིར།ཁ་ཅིག
དགའ་བ་དེ་དང་མཚུངས་ལྡན་གྱི་མ་ཆགས་པ་འཇོག་ཟེར་བ་ནི་མི་
འཐད་དེ། མདོ་དང་འགྲེལ་བ་འགྲེལ་བཤད་དག་ལ་བཅོས་བསྒྱུར་མི་
རུང་བའི་ཕྱིར།བགྲང་ལ་སོགས་པ་རྣམ་པ་དྲུག །ཅེས་བྱུང་།དེ་ཡང་
རང་འགྲེལ་ལས།བགྲང་བ་དང་།རྗེས་སུ་འགྲོ་བ་དང་།འཇོག་པ་དང་།
ཉེ་བར་རྟོག་པ་དང་། བསྒྱུར་བ་དང་། ཡོངས་སུ་དག་པ་སྟེ་རྒྱུ་དྲུག་དང་
ལྡན་ན་ཡོངས་སུ་རྫོགས་པ་ཡིན་ནོ། །ཞེས་གསུངས་ལ། བགྲང་བ་ནི།
གཉིས་གཅིག་ཏུ་བགྲང་བ་ལྟ་བུའི་མ་ཚང་བ་དང་། གཅིག་གཉིས་སུ་
བགྲང་བ་ལྟ་བུའི་ལྷག་པ་དང་།འཇུག་པ་ལ་འབྱུང་བར་དང་འབྱུང་བ་
ལ་འཇུག་པར་བགྲང་བས་འཆོལ་བ་སྟེ།སྐྱོན་གསུམ་དང་བྲལ་བར་བྱས་
ཏེ་གཅིག་ནས་བཅུའི་བར་དུ་བགྲང་བའོ། །རྗེས་འགྲོ་ནི། དབུགས་
རྔུབ་པ་དང་འབྱུང་བའི་འགྲོས་ཀྱིས་རྗེས་སུ་འགྲོ་བ་སྟེ། འཇུག་པ་ན་
ལྐོག་མ་དང་སྙིང་ག་དང་ལྟ་བ་དང་རྐང་བ་དང་བརླ་དང་བྱིན་པའི་
བར་འཇུག་པའི་རིམ་གྱིས་རྐང་མཐིལ་གཉིས་ཀྱི་བར་དུ་རྗེས་སུ་འགྲོ་
ལ། འབྱུང་བ་ན་སྟོབས་ཆེ་ཆུང་གིས་འདོམ་གང་དང་མཐོ་གང་གི་བར་
དུ་འབྱུང་བའོ།འཇོག་པ་ནི།ནོར་བུའི་ཐག་པ་བཞིན་དུ་སྣའི་རྩེ་མོ་ནས་
རྐང་བའི་མཐེ་བོང་གི་བར་དུ་གནས་པར་ལྟ་ཞིང་རླུང་འདི་དག་གིས་
ཕན་གནོད་གང་བྱེད་སོགས་སུ་རྟོག་པའོ། །ཉེ་བར་རྟོག་པ་ནི། འདི་
620

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དག་གི་ཚོགས་པ་ན་འབྱུང་བ་འབྱུང་གྱུར་དང་དེ་དག་ལ་བརྟེན་པའི་
སེམས་སེམས་བྱུང་དག་ཀྱང་ཡོད་དོ་ཞེས་ཕུང་བོ་ལྔ་ལ་ཉེ་བར་རྟོག་
པའོ། །བསྒྱུར་བ་ནི། རླུང་ལ་དམིགས་པའི་བློ་བསྒྱུར་ཏེ་ཆོས་མཆོག་གི་
བར་དུ་གོང་ནས་༸གོང་དུ་དགེ་བའི་རྩ་བ་རྣམས་ལ་སྦྱོར་བའོ། །ཡོངས་
སུ་དག་པ་ནི། མཐོང་སྒོམ་ལ་འཇུག་པའོ། །དབུགས་རྔུབ་དབུགས་
འབྱུང་གང་ལས་ལུས། །ཞེས་བྱུང་། དབུགས་འབྱུང་རྔུབ་ཀྱི་ཏིང་ངེ་
འཛིན་སྒོམ་པའི་རྟེན་གྱི་གང་ཟག་འདོད། ཁམས་པ་ཁོ་ན་ཡིན་མོད་
ཀྱང་།དེའི་རྒྱུད་ལ་འདོད་པ་ནས་བསམ་གཏན་གསུམ་པའི་བར་གྱི་
དབུགས་འབྱུང་རྔུབ་ཀྱི་རླུང་ཡོད་དེ། དབུགས་འབྱུང་རྔུབ་ཀྱི་ཏིང་ངེ་
འཛིན་དང་། དེའི་སྤྱོད་ཡུལ་གྱི་རླུང་གཉིས་ས་གཅིག་གིས་བསྡུས་པ་སྟེ་
ས་མཚུངས་ཡིན་དགོས་པས་གསུམ་པའི་ཉེར་བསྡོགས་ཀྱི་ཏིང་ངེ་་་
འཛིན་དེ་མངོན་དུ་བྱས་པ་ན་དེའི་སྤྱོད་ཡུལ་གྱི་དབུགས་འབྱུང་རྔུབ་
ཀྱི་རླུང་བསམ་གཏན་གསུམ་པའི་སས་བསྡུས་ཡིན་དགོས་པའི་ཕྱིར།
དེར་ཐལ། བསམ་གཏན་བཞི་བ་བཏང་སྙོམས་ཀྱི་ས་པ་ཡིན་ཀྱང་་་
དབུགས་འབྱུང་རྔུབ་ཀྱི་ཏིང་ངེ་འཛིན་འདི་མི་འཇོག་པའི་རྒྱུ་མཚན་
ཡོད་པའི་ཕྱིར།དེ་ལྟར་ཡང་རྒྱལ་སྲས་མ་ལས།དབུགས་རྔུབ་འབྱུང་གང་
ལས་ལུས་ཞེས་བྱ་བ་ནི།དབུགས་རྔུབ་པ་དང་དབུགས་འབྱུང་བ་དྲན་
པ་དང་འབྲེལ་བས་དབུགས་རྔུབ་པ་དང་དབུགས་འབྱུང་བའི་ས་་་
ཐམས་ཅད་སྟོན་པར་བྱེད་དོ། །ལུས་ས་གང་ཡིན་པ་ཞེས་བྱ་བ་ནི་
འདོད་པ་ན་སྤྱོད་པ་ནས་བསམ་གཏན་གསུམ་པའི་ས་པའི་བར་ཏེ།
འདི་དག་ནི་དེའི་ས་པ་ཡིན་གྱི་གཞན་གྱི་ས་པ་ནི་མ་ཡིན་ནོ། །ཞེས་
དང་།བསམ་གཏན་བཞི་བའི་ཉེར་བསྡོགས་ན་ཡང་བཏང་སྙོམས་ཡོད་
མོད་ཀྱི་དེ་ནི་དབུགས་རྔུབ་པ་དང་འབྱུང་བ་དག་གིས་མ་ཡིན་ནོ།
621

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཞེས་བསམ་གཏན་བཞི་བ་ལ་དབུགས་འབྱུང་རྔུབ་ཀྱི་ཏིང་ངེ་འཛིན་མི་
འཇོག་པས་དེ་ན་དབུགས་རྔུབ་ཀྱི་རླུང་མེད་པའི་རྒྱུ་མཚན་གྱིས་ཡིན་
པར་གསུངས་པའི་ཕྱིར།ཁ་ཅིག་དབུགས་འབྱུང་རྔུབ་ཀྱི་ཏིང་ངེ་འཛིན་
གྱི་སྤྱོད་ཡུལ་གྱི་རླུང་།རྩ་བར།འདོད་རྟེན་ཞེས་དང་།གང་ལས་ལུས་ཞེས་
པ་ལྟར་འདོད་པའི་སས་བསྡུས་ཡིན་དགོས་ཟེར། འོ་ན། བསམ་གཏན་
གསུམ་པའི་ཉེར་བསྡོགས་ལ་བརྟེན་པའི་དབུགས་འབྱུང་རྔུབ་ཀྱི་ཏིང་
ངེ་འཛིན་གྱི་ཡུལ་དུ་གྱུར་པའི་རླུང་ཆོས་ཅན། འདོད་པའི་དབུགས་
འབྱུང་རྔུབ་ཀྱི་རླུང་ཡིན་པར་ཐལ།གང་ལས་ལུས།ཞེས་པའི་དོན་འཆད་
ཚུལ་དེ་འཐད་པའི་ཕྱིར། འདོད་མི་ནུས་ཏེ། གང་སྤེལ་ལས། དབུགས་
རྔུབ་པ་དང་འབྱུང་བ་ནི་དེ་དག་གི་ས་པ་ཁོ་ན་ཡིན་ཏེ། གཞན་གྱི་ས་པ་
ནི་སྙོམས་པར་ཞུགས་པའི་དམིགས་པ་མ་ཡིན་ནོ། །ཞེས་ཤིན་ཏུ་་
གསལ་བར་གསུངས་པའི་ཕྱིར། ཁྱབ་སྟེ། དེ་དག་གི་ས་པ་ཁོ་ན་ཡིན་ཏེ།
ཞེས་པའི་དེ་སྒྲའི་བསྙེག་གཞི་དང་ཁོ་ནའི་རྣམ་བཅད་ཡོད་པའི་ཕྱིར།
གཞན་གྱི་ས་པ་ནི་སྙོམས་པར་ཞུགས་པའི་དམིགས་པ་མ་ཡིན་ནོ། །
ཞེས་པའང་མི་འཐད་པར་ཐལ། གཟུགས་ཀྱི་དབུགས་འབྱུང་རྔུབ་ཀྱི་
ཏིང་ངེ་འཛིན་གྱི་སྤྱོད་ཡུལ་གྱི་རླུང་ཡིན་ན་གཞན་གྱི་ས་པ་ཡིན་པས་
ཁྱབ་པ་ཁས་བླངས་པའི་ཕྱིར། རྩ་བའི་དོན་ནི་འདི་ཡིན་ཏེ། ཏིང་ངེ་
འཛིན་དེའི་སྤྱོད་ཡུལ་གྱི་དབུགས་རྔུབ་པ་དང་དབུགས་འབྱུང་བའི་
རླུང་དག་ས་གང་ལས་སྐྱེ་བ་སྟེ་གང་གིས་བསྡུས་པ་ཡིན་ཞེ་ན།རང་ལ་
དམིགས་པའི་དབུགས་འབྱུང་རྔུབ་ཀྱི་ཏིང་ངེ་འཛིན་ས་གང་ལ་བརྟེན་
ན་དེའི་སྤྱོད་ཡུལ་གྱི་རླུང་ཡང་ས་དེའི་ལུས་ཏེ་རླུང་ཡིན་ནོ་ཞེས་དེ་
གཉིས་ས་མཚུངས་དགོས་པར་གསུངས་པ་ཡིན་གྱི། ལུས་རྟེན་འདོད་
པའི་སས་བསྡུས་ཡིན་པའི་རྒྱུ་མཚན་གྱིས་ཏིང་ངེ་འཛིན་དེ་དག་གི་
622

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྤྱོད་ཡུལ་གྱི་རླུང་ཡང་འདོད་པའི་སས་བསྡུས་ཡིན་དགོས་ཞེས་རྒྱ་བོད་
ཀྱི་འགྲེལ་མཛད་སུས་ཀྱང་བཀྲལ་བ་མེད་པའི་ཕྱིར། འགྲེལ་བཤད་
གཉིས་ཆར་ལས།ལུས་ས་གང་ཡིན་པ་ཞེས་བྱ་བ་ནི་འདོད་པ་ན་སྤྱོད་པ་
ནས་བསམ་གཏན་གསུམ་པའི་ས་པའི་བར་ཏེ།ཞེས་དང་། མངོན་པའི་
རྒྱན་ལས། འདོད་པའི་སེམས་ལ་བརྟེན་ན་འདོད་པའི་ས་པ་ཡིན་ལ།
ནས་གསུམ་པ་ལ་བརྟེན་ན་གསུམ་པའི་ས་པའི་རླུང་ཡིན་པའི་བར་
དུའོ། །ཞེས་གསལ་བར་གསུངས་པའི་ཕྱིར། དེ་ཡང་རང་རྒྱུད་ཀྱི་་
དབུགས་འབྱུང་རྔུབ་ཀྱི་རླུང་ལ་དམིགས་པ་ཡིན་གྱི་གཞན་རྒྱུད་ཀྱི་དེ་
ལ་དམིགས་པ་མིན་ཏེ།གང་སྤེལ་ལས།རང་གི་ལུས་ཀྱི་དབུགས་རྔུབ་པ་
དང་དབུགས་འབྱུང་བ་དག་ལ་དམིགས་པ་ཡིན་གྱི། གཞན་གྱི་ལུས་ཀྱི་
དབུགས་རྔུབ་པ་དང་དབུགས་འབྱུང་བ་ལ་དམིགས་པ་མ་ཡིན་ནོ། །
ཞེས་གསུངས་པས་སོ། །ཁོ་ན་རེ། འགྲེལ་བཤད་སོགས་ཀྱི་དོན་སྤྱིར་
དབུགས་འབྱུང་རྔུབ་ཙམ་ཞིག་འདོད་པ་ནས་བསམ་གཏན་གསུམ་
པའི་བར་དུ་ཡོད་པ་ལ་དགོངས་ཟེར། དེ་ལྟར་ན་འགྲེལ་བ་འགྲེལ་
བཤད་མཛད་མཁན་གཅིག་གིས་ཀྱང་། དབུགས་རྔུབ་དབུགས་འབྱུང་
གང་ལས་ལུས། །ཞེས་པའི་དོན་མ་དགོངས་པར་ཐལ་ལོ།།།རང་་་་
འགྲེལ་ལས། བསམ་གཏན་བཞི་བ་ལ་སྙོམས་པར་ཞུགས་པ་རྣམས་ལ་
མེད་པའི་ཕྱིར། ཞེས་དང་། རྒྱལ་སྲས་མར། བསམ་གཏན་བཞི་བ་ལ་
སྙོམས་པར་ཞུགས་པ་རྣམས་ལ་ཡང་དབུགས་རྔུབ་པ་དང་དབུགས་
འབྱུང་བའི་ས་པའི་སེམས་མེད་པའི་ཕྱིར་མེད་དོ། །ཞེས་གསུངས་པ་
རྣམས་ཀྱང་མི་འཐད་པར་ཐལ། འདོད་པའི་རྟེན་ཅན་བསམ་གཏན་
གསུམ་པ་ལ་སྙོམས་པར་ཞུགས་པའི་རྒྱུད་ན་འདོད་པའི་དབུགས་་་
འབྱུང་རྔུབ་ཡོད་ན། བཞི་བ་ལ་སྙོམས་པར་ཞུགས་པའི་རྒྱུད་ལ་ཡོད་མི་
623

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆོག་པའི་རྒྱུ་མཚན་མེད་པའི་ཕྱིར། དེ་ལྟར་གསུངས་པ་བསམ་གཏན་
བཞི་བའི་རྟེན་ཅན་གྱི་དབང་དུ་བྱས་པ་ཡང་མིན་ཏེ། རང་འགྲེལ་ལས།
སྐྱེ་བ་དང་བསམ་གཏན་བཞི་བ་ལས་ལྡང་བ་ལ་ནི་འཇུག་ལ། འཆི་བ་
དང་བསམ་གཏན་བཞི་བ་ལ་སྙོམས་པར་ཞུགས་པ་ལ་ནི་འབྱུང་ངོ་། །
ཞེས་གསུངས་པའི་ཕྱིར། འདིའི་སྐྱེ་བ་ནི་མངལ་ནས་ཕྱིར་བཙས་པ་ལ་
བྱེད་པ་ཡིན་ཏེ།མངལ་གྱི་གནས་སྐབས་སུ་དབུགས་འབྱུང་རྔུབ་མི་བྱེད་
པར་གསུངས་པའི་ཕྱིར། ཉན་ས་ལས་ཀྱང་། བསམ་གཏན་བཞི་བ་ལ་
སྙོམས་པར་ཞུགས་པ་དང་།སྐྱེས་པའི་སེམས་ཅན་དང་།མེར་མེར་པོར་
གྱུར་པ་དང་། ནུར་ནུར་པོར་གྱུར་པ་དང་། ལྟར་ལྟར་བོར་གྱུར་པའི་
སེམས་ཅན་རྣམས་ལ་ཡང་འབྱུང་བར་འགྱུར་བ་ཞིག་ན། འབྱུང་བར་
ཡང་མི་འགྱུར་ཏེ། ཞེས་གསུངས་སོ།གཞན་ཡང་།གང་ལས་ལུས།ཞེས་
པའི་ལུས་ནི་ལུས་རྟེན་ལ་གོ་བ་མི་རིགས་ཏེ།དེ་ལྟར་ན་མཇུག་དེ་མ་ཐག་
ཏུ། འདོད་རྟེན། ཞེས་སླར་ཡང་ལུས་རྟེན་གསུངས་པ་ལ་ཟློས་སྐྱོན་ཡོད་
པའི་ཕྱིར་དང་། དེ་འདྲའི་ཏིང་ངེ་འཛིན་སྒོམ་པའི་ལུས་རྟེན་འདོད་པ་
ནས་བསམ་གཏན་གསུམ་པའི་བར་དུ་ཡོད་པར་ཐལ་ལོ། །ཐོབ་པ་མ་
གཏོགས།ཞེས་གསུངས།དེའི་རྒྱུ་མཚན་ནི་སྦྱོར་ལམ་གྱི་ཐོབ་པ་སྦྱོར་ལམ་
ཡིན་ན། མཐོང་སྒོམ་མི་སློབ་ལམ་ལ་གནས་པའི་འཕགས་པའི་རྒྱུད་
ལའང་སྦྱོར་ལམ་ཡོད་པར་འགྱུར་ཏེ། འཕགས་པས་དེ་དག་ས་བོར་
ནས། །གཏོང་ངོ་། །ཞེས་སོགས་ལྟར་གྱི་སྦྱོར་ལམ་གྱི་གཏོང་རྒྱུ་མ་
བྱུང་གི་བར་དུ་འཕགས་པ་དེ་དག་གི་རྒྱུད་ལ་སྦྱོར་ལམ་གྱི་ཐོབ་པ་ཡོད་
པའི་ཕྱིར། རང་འགྲེལ་ལས། ཐོབ་པ་རྣམས་ནི་དྲོད་པར་གྱུར་པ་ལ་
སོགས་པས་མ་བསྡུས་ཏེ། འཕགས་པ་ལ་དེ་མངོན་སུམ་དུ་གྱུར་པས་
དྲོད་པར་གྱུར་པ་ལ་སོགས་པ་ཡང་མངོན་སུམ་དུ་འགྱུར་དུ་འོངས་
624

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པས་སོ། །ཞེས་གསུངས་ལ། འགྲེལ་བཤད་དག་ལས་ཀྱང་ངོ་། །
བསྒོམས་བྱུང་མི་ལྕོགས་མེད་པ་དང་། །ཁྱད་པར་བསམ་གཏན་ས་
པའོ། །ཞེས་སྦྱོར་ལམ་གྱི་སེམས་རྟེན་ལ་བསམ་གཏན་ས་དྲུག་གང་
རུང་གིས་ཁྱབ་པར་གསུངས་ལ། དེའི་རྒྱུ་མཚན་ཡང་རང་འགྲེལ་ལས།
མཐོང་བའི་ལམ་གྱི་འཁོར་ཡིན་པའི་ཕྱིར་གོང་ན་མེད་དོ། །ཞེས་དང་།
གང་སྤེལ་ལས།མཐོང་བའི་ལམ་ནི་ས་དྲུག་པ་ཡིན་ལ།ངེས་པར་འབྱེད་
པའི་ཆ་དང་མཐུན་པ་དག་ཀྱང་མཐོང་བའི་ལམ་གྱི་འཁོར་དུ་གྱུར་པ་
ཡིན་ཏེ། དེའི་ཕྱིར་གོང་ན་སྟེ་གཟུགས་མེད་པའི་ཁམས་ན་མེད་དོ། །
ནས། གཉིས་ནི་འོག་ན་ཡོད་པའམ། །ཞེས་བྱ་བ་ལ་བྱེ་བྲག་ཏུ་སྨྲ་བ་
རྣམས་ནི་འདི་མི་འདོད་དེ། ཐོས་པ་དང་བསམ་པ་ལས་བྱུང་བ་ནི་ངེས་
པར་འབྱེད་པའི་ཆ་དང་མཐུན་པ་ཉིད་དུ་མི་འཐད་པའི་ཕྱིར་རོ། །
ཞེས་གསུངས་སོ། །དངོས་གཞི་དེ་ཉིད་ལ་བདེན་མཐོང་།ཞེས་བྱུང་།དེ་
ཡང་རང་འགྲེལ་ལས།གང་ཞིག་བསམ་གཏན་གྱི་དངོས་གཞིའི་ས་པའི་
ངེས་པར་འབྱེད་པའི་ཆ་དང་མཐུན་པ་རྣམས་སྐྱེད་པར་བྱེད་པ་དེས་
ནི་ཚེ་དེ་ཉིད་ལ་གདོན་མི་ཟ་བར་བདེན་པ་རྣམས་མཐོང་བར་འགྱུར་
ཏེ།ཡིད་འབྱུང་བ་ཤས་ཆེ་བའི་ཕྱིར་རོ། །ཞེས་གསུངས་ལ།དོན་འདི་ལ་
གང་སྤེལ་ལས།མི་ལྕོགས་མེད་པ་དང་བསམ་གཏན་ཁྱད་པར་ཅན་གྱིས་
དེ་དག་བསྐྱེད་པས་ནི་ཚེ་དེ་ཉིད་ལ་གདོན་མི་ཟ་བར་བདེན་པ་རྣམས་
མཐོང་བ་མ་ཡིན་ནོ། །ཞེས་དང་།མངོན་པའི་རྒྱན་ལས།མི་ལྕོགས་མེད་
པ་དང་བསམ་གཏན་ཁྱད་པར་ཅན་ལ་བརྟེན་པའི་སྦྱོར་ལམ་གྱིས་ནི་
ཚེ་དེ་ཉིད་ལ་བདེན་པ་མཐོང་བར་མ་ངེས་ཏེ།ཉམས་པ་སྲིད་པས་སོ། །
ཞེས་གསུངས་སོ། །དེའི་རྒྱུ་མཚན་ནི། བསམ་གཏན་དག་གི་ལམ་་
རྣམས་སླ། །ས་གཞན་དག་གི་དཀའ་བ་ཡིན། །ཞེས་པ་རྩ་འགྲེལ་ལྟར་
625

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཁྱད་པར་ཅན་ལས་གཞན་པའི་བསམ་གཏན་གྱི་དངོས་གཞི་བཞི་བོ་
དག་ལ་བརྟེན་པའི་ལམ་ནི་ཞི་ལྷག་ཆ་མཉམ་པར་འཇུག་པས་ཆེ་་་་
འབད་མི་དགོས་པས་གོམས་པར་སླ་ཞིང་ས་གཞན་མི་ལྕོགས་མེད་དང་
བསམ་གཏན་ཁྱད་པར་ཅན་གྱི་དངོས་གཞི་ལ་བརྟེན་པ་ནི་ལྷག་མཐོང་
ཤས་ཆེ་བས་ཞི་ལྷག་ཆ་མཉམ་དུ་མི་འཇུག་པས་ཆེ་འབད་པས་བསྒྲུབ་
དགོས་ཤིང་གོམས་པར་དཀའ་བས་ཡིན་ནོ། །དེས་ན་སྦྱོར་ལམ་ད་
ལྟར་བའི་སེམས་རྟེན་བསམ་གཏན་ཁྱད་པར་ཅན་ལས་གཞན་པའི་
དངོས་གཞི་བཞི་བོ་ཅི་རིགས་ལ་བརྟེན་ན་ཚེ་དེ་ཉིད་ལ་བདེན་པ་་
མཐོང་བར་ངེས་ཞེས་པ་ཡིན་གྱི། དངོས་གཞི་ཐོབ་པའི་སྦྱོར་ལམ་པ་
ཡིན་ན།ཚེ་དེ་ཉིད་ལ་བདེན་པ་མཐོང་བས་ཁྱབ་ཅེས་གསུངས་པ་མིན་
ནོ། །དེའི་ཕྱིར་འདིའི་ཐད་ཀྱི་གཞུང་རྣམས་ལས་དངོས་གཞི་
བརྟེན་པ་ཞེས་འབྱུང་ཡང་དངོས་གཞི་ཐོབ་པའི་སྦྱོར་ལམ་པས་ཚེ་དེ་
ལ་བདེན་པ་མཐོང་དགོས་པར་གང་དུ་ཡང་མ་གསུངས་སོ། །ཁ་ཅིག་
གང་སྤེལ་ལས།བསམ་གཏན་ཁྱད་པར་ཅན་ལ་བརྟེན་པའི་སྦྱོར་ལམ་པ་
ལ་ཚེ་དེ་ལ་བདེན་པ་མཐོང་བས་མ་ཁྱབ་གསུངས་ཀྱང་ཁྱད་པར་ཅན་
ཐོབ་ན་ཙམ་པོ་བ་ཡང་ཐོབ་པས་ཁྱབ་ཀྱང་དེ་ལ་ཡིད་འབྱུང་ཤས་ཆེ་
བས་ཁྱབ་པའི་ཕྱིར། ཞེས་ཟེར་རོ། །རྣམ་པར་ཉམས་ཚེ་སྔོན་མེད་
ཐོབ། །ཞེས་གསུངས།སྔར་སྦྱོར་ལམ་བཟོད་འབྲིང་མན་ཆད་གང་ཡང་
རུང་བ་ཞིག་ལས་ཉམས་པ་དེ་དག་གིས་ཕྱིས་སུ་ལམ་དེ་དག་འཐོབ་པ་
ན་ད་ལྟར་བ་དང་མ་འོངས་པ་ཁོ་ན་འཐོབ་ཀྱི་སྔར་བཏང་ཟིན་པ་དག་
མི་འཐོབ་བོ། །དེ་ཡང་སྔར་དྲོད་རྩེ་བཟོད་པ་སོགས་སྐབས་གང་ནས་
ཉམས་པ་དེ་དག་ལ་སྨོན་ནས་ཤེས་པ་ཐོབ་པ་ཞིག་གིས་ཁྱོད་ལམ་གྱི་
མཚམས་འདི་ནས་སྔར་ཉམས་པ་ཡིན་ནོ་ཞེས་མཚམས་སྟོན་མཁན་
626

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཡོད་ན། རང་རང་གི་ལམ་གྱི་མཚམས་ནས་སྐྱེད་ཀྱང་ཆོག་ལ། མེད་ན་
སྦྱོར་ལམ་དྲོད་སོགས་གཞི་ནས་སྐྱེད་དགོས་ཏེ། རང་འགྲེལ་ལས།
མཚམས་སྟོན་པར་བྱེད་པ་ཞིག་ཡོད་ན་ནི་གོང་མ་སྐྱེད་པར་བྱེད་དོ། །
མེད་ན་ནི་གཞི་ཁོ་ན་ནས་སྐྱེད་པར་བྱེད་དོ། །ཞེས་དང་། གང་སྤེལ་
ལས། དེ་སྟོན་པར་བྱེད་པ་ནི་སྨོན་ནས་ཤེས་པ་ཐོབ་པའོ། །ཞེས་དང་།
མངོན་པའི་རྒྱན་ལས། སྨོན་ནས་ཤེས་པ་གཅིག་གིས་གསོས་འདེབས་
མཁན་ཡོདན་འཕྲོ་ནས་སྐྱེ་ལ་མེད་ན་གཞི་ནས་སྐྱེད་དོ།། ཞེས་་་་་་་
གསུངས་པའི་ཕྱིར།བཟོད་ཐོབ་ངན་སོང་མི་འགྲོའོ། །ཞེས་བྱུང་།སྦྱོར་
ལམ་བཟོད་པའི་སྐབས་ཅི་རིགས་པར་འགྲོ་བ་དང་སྐྱེ་གནས་དང་སྐྱེ་
བ་དང་ལུས་དང་སྲིད་པ་དང་མཐོང་སྤང་ཉོན་མོངས་པ་མི་སྐྱེ་བའི་
ཆོས་ཉིད་དྲུག་འཐོབ་སྟེ། ངན་སོང་གི་འགྲོ་བ་གསུམ་དང་། སྒོང་སྐྱེས་
དང་དྲོད་གཤེར་སྐྱེས་ཀྱི་སྐྱེ་གནས་གཉིས་དང་། འདུ་ཤེས་མེད་པ་དང་
སྒྲ་མི་སྙན་པ་དང་ཚངས་པ་ཆེན་པོར་སྐྱེ་བ་གསུམ་དང་། ཟ་མ་དང་མ་
ནིང་དང་མཚན་གཉིས་པ་སྟེ་ལུས་གསུམ་དང༌། རིགས་མཐུན་གྱི་སྲིད་
པ་བརྒྱད་ལ་སོགས་པའི་སྲིད་པ་དང་། མཐོང་སྤང་གི་ཉོན་མོངས་པ་སྟེ་
དྲུག་ལ་བརྟགས་མིན་གྱི་འགོག་པ་ཐོབ་པའི་ཕྱིར། མྱུར་བ་སྲིད་པ་
གསུམ་གྱིས་ཐར། །ཞེས་བྱུང་། དེ་ཡང་དཔེར་ན། ས་བོན་འདེབས་པ་
དང་། མྱུ་གུ་སྐྱེ་བ་དང་། འབྲས་བུ་ཆགས་པ་གསུམ་རིམ་གྱིས་འབྱུང་བ་
ལྟར།ཚེ་དང་བོ་ལ་ཐར་ཆ་སྐྱེས།གཉིས་པ་ལ་ངེས་ཆ་སྐྱེས།གསུམ་པ་ལ་
བདེན་པ་མཐོང་སྟེ་དགྲ་བཅོམ་པ་ཐོབ་པ་ནི་ལམ་བགྲོད་པ་མྱུར་བ་
ཡིན་པར་གསུངས་མོད་ཀྱང་།རྒྱལ་སྲས་མ་ལས།གང་ཞིག་གིས་ཚེ་སྔ་མ་
ལ་ཐར་བའི་ཆ་དང་མཐུན་པའི་ཚོགས་བསགས་པ་དེས་ནི་ཚེ་གཅིག་
ཁོ་ན་ལ་ཡང་ངེས་པར་འབྱེད་པའི་ཆ་དང་མཐུན་པ་རྣམས་དང་་་་
627

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
འཕགས་པའི་ལམ་སྐྱེད་པར་བྱེད་དོ་ཞེས་བྱ་བར་ཁོང་དུ་ཆུད་པར་
བྱའོ།ཞེས་དང་།མངོན་པའི་རྒྱན་ལས།ཚེ་གཉིས་ལའང་ཐར་བར་ཊཱཀྐི་
ལས་བཤད་དེ།ལུང་ལས་ཀྱང་འདི་ཉིད་མང་དུ་གསུངས་ཤིང་། དངོས་
གཞི་དེ་ཉིད་ལ་བདེན་མཐོང་ཞེས་པ་དང་ཡང་མཐུན་པས་དེ་ཉིད་
རིགས་སོ། །ཞེས་གསུངས་ལ། དེ་ལྟར་ན། མྱུར་བ་སྲིད་པ་གསུམ་གྱིས་
ཐར། །ཤིན་ཏུ་མྱུར་ན་གཉིས་ཀྱིས་ཐར། །ཞེས་པ་ལྟ་བུ་ཞིག་དོན་
གྱིས་ཐོབ་བོ། །དྲན་པ་ཉེར་བཞག་དང་སྦྱོར་ལམ་སོགས་མ་འོངས་པ་
ཐོབ་བར་གསུངས་པ་ནི། དེ་དག་གི་ཐོབ་པ་སྔར་སྐྱེས་རྙེད་པ་ལ་བསམ་
པ་ཡིན་པས་གང་ཟག་དེས་ལམ་གང་རྙེད་ཐམས་ཅད་དེའི་རྒྱུད་ལ་
ཡོད་ཟེར་མི་རུང་བ་སྔར་བཤད་པ་ལྟར་རོ། །དེ་ལྟར་བདེན་པ་མངོན་
རྟོགས་འདི། །སེམས་བཅུ་དྲུག་གོ། ཞེས་བྱུང་། གནས་བརྟན་པ་དང་།
ཆོས་སྲུང་སྡེ་བ་དག་ན་རེ། བདེན་པ་རྣམས་གཅིག་ཅར་མངོན་པར་
རྟོགས་པ་ཡིན་ཏེ། དེ་ལྟར་མིན་ན་སྟོང་ཆེན་མོ་རབ་ཏུ་འཇོམས་པའི་
མདོ་ལས།ལྟ་བ་འདི་ལ་སྦྱར་མ་ཐག་ཏུ་ནི། །འཇིག་ཚོགས་ལྟ་དང་ཚུལ་
ཁྲིམས་བརྟུལ་ཞུགས་དང༌། །ཐེ་ཚོམ་དང་ནི་ཉོན་མོངས་གསུམ་པོ་
དག །གཅིག་ཅར་སྤངས་ཏེ་འཕགས་པའི་བདེན་མཐོང་བ། །ཞེས་
གསུངས་པ་དང་འགལ་བའི་ཕྱིར་ཟེར། ཐམས་ཅད་ཡོད་པར་སྨྲ་བའི་
སློབ་དཔོན་རྣམས་ཀྱིས།དེ་མི་འཐད་དེ།གཅིག་ཅར་དུ་རྟོགས་ན་ཞུགས་
འབྲས་ཀྱི་རྣམ་གཞག་མི་རུང་བར་ཐལ་བའི་ཕྱིར་དང་།མདོ་ལས་ཀྱང་།
ཁྱིམ་བདག་མགོན་མེད་ཟས་སྦྱིན་ལ། ཁྱིམ་བདག་འཕགས་པའི་བདེན་
པ་བཞི་ནི་མཐར་གྱིས་མངོན་པར་རྟོགས་ཀྱི་མངོན་པར་རྟོགས་པ་
གཅིག་པ་ནི་མེད་དོ། །ཞེས་སོགས་གསུངས་པ་དང་། གདང་བུ་བཞི་
བའི་སྐས་དང་། བང་རིམ་བཞི་བའི་ཐེམ་སྐས་དང་། ཁང་བ་བརྩེགས་
628

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་རྨང་དང་རྩིག་པ་དང་ཕྱམ་པོ་དང་གཡོགས་མ་སོགས་ཀྱི་སྔ་མ་སྔ་
མ་ལ་རྐང་བ་མ་བཞག་པར་ཕྱི་མ་ཕྱི་མ་ལ་རྐང་བ་བཞག་པར་བྱ་བའི་
གནས་མེད་ཅིང་གོ་སྐབས་མེད་པར་གསུངས་པའི་དཔེ་གསུམ་དང་
འགལ་བའི་ཕྱིར་ཞེས་ཟེར་ཞིང་། སྟོང་མིན་རབ་འཇོམས་ཀྱི་དོན། སྡུག་
བསྔལ་ཆོས་ཤེས་ལྟ་བུའི་ལམ་བདེན་གྱིས་སྡུག་བདེན་མཐོང་བ་ན་དེའི་
མཐོང་སྤང་ཀུན་འབྱུང་སྤོང་ཞིང་འགོག་པ་མངོན་དུ་བྱེད་པས་བྱ་བའི་
མངོན་རྟོགས་གཅིག་པ་ལ་དགོངས་པར་བཤད་དོ། །འབྲས་ལ་སྔོན་
ལམ་བཏང་བ་དང་། །གཞན་ཐོབ་པ་དང་ཟད་བསྡོམས་དང་། །ཤེས་
པ་བརྒྱད་ཚན་ཐོབ་པ་དང༌། །རྣམ་པ་བཅུ་དྲུག་ཐོབ་པའོ། །ཞེས་
བྱུང་། འབྲས་བུ་ཐོབ་པ་ལ་ཞུགས་ལམ་སྔ་མ་བཏང་བ་དང་དེ་ལས་
གཞན་པའི་འབྲས་གནས་ཀྱི་ལམ་ཐོབ་པ་དགོས་མོད་ཀྱང་། དེ་ཚེ་ལམ་
བདེན་འདས་པ་མི་ལྡན་པར་ཐལ་བའི་སྐྱོན་མེད་དེ། བཅུ་དྲུག་པ་དང་
དགྲ་བཅོམ་ཐོབ་མ་ཐག་པ་ལ་ལྡན་པའི་ལམ་བདེན་འདས་པ་ནི་རིམ་
པ་བཞིན་སྒོམ་ལམ་དང་མི་སློབ་ལམ་ཡིན་པའི་ཕྱིར། ཟད་པ་བསྡོམས་
ཚུལ་ནི།རྒྱུན་ཞུགས་དང་ཆགས་བྲལ་སྔོན་སོང་གི་འབྲས་གནས་བར་བ་
གཉིས་ལྟ་བུ་ལ་མཚོན་ན་འབྲས་བུ་བཞི་བོ་གང་རུང་མ་ཡིན་པའི་དགེ་
སྤྱོད་ཚུལ་གྱི་འབྲས་བུ་འདུས་མ་བྱས་སོ་སོ་བ་རྣམས་བཏང་ནས། དེ་
གསུམ་པོ་གང་རུང་གི་འབྲས་བུར་གྱུར་པའི་འགོག་བདེན་སོ་སོ་བ་
རྣམས་ཀྱི་ཐུན་མོང་གི་བྲལ་ཐོབ་ཟག་མེད་དེ་དག་གི་འབྲས་བུས་་་་
བསྡུས་པ་གཅིག་རྙེད་པ་དང༌། རིམ་གྱིས་པའི་འབྲས་གནས་བར་བ་
གཉིས་དང་དགྲ་བཅོམ་ལ་རིམ་པ་བཞིན་འབྲས་གནས་དང་བོ་གསུམ་
གྱི་འབྲས་བུར་གྱུར་པའི་འགོག་བདེན་སོ་སོ་བ་རྣམས་བཏང་ནས།
འབྲས་གནས་ཕྱི་མ་གསུམ་པོ་རང་རང་གི་འབྲས་བུར་གྱུར་པའི་འགོག་
629

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བདེན་སོ་སོ་བ་རྣམས་ཀྱི་ཐུན་མོང་གི་བྲལ་ཐོབ་ཟག་མེད་གཅིག་རྙེད་
པའི་དོན་ཡིན་ཏེ།རང་འགྲེལ་ལས།སྤངས་པ་བསྡོམས་པ་ནི་ཐམས་ཅད་
ཀྱི་ཐོབ་པ་གཅིག་རྙེད་པའི་ཕྱིར་རོ། །ཞེས་དང་། རྒྱལ་སྲས་མ་ལས།
ཐམས་ཅད་ཀྱི་ཐོབ་པ་གཅིག་རྙེད་པའི་ཕྱིར་རོ། །ཞེས་བྱ་བ་ནི་རྒྱུན་དུ་
ཞུགས་པའི་འབྲས་བུ་འཐོབ་པའི་དུས་ན་མཐོང་བས་སྤང་བ་ཐམས་
ཅད་ཀྱི་ཐོབ་པ་སྒོམ་པའི་ལམ་གྱིས་བསྡུས་པ་གཅིག་རྙེད་ལ་ནས་དགྲ་
བཅོམ་པ་ཉིད་ཀྱི་འབྲས་བུ་དག་ལ་ཡང་དེ་བཞིན་དུ་སྦྱར་བར་བྱའོ། །
ཞེས་དང་།གང་སྤེལ་ལས།གང་གི་ཕྱིར་མཐོང་བའི་ལམ་དང་སྒོམ་པའི་
ལམ་གྱི་འབྲས་བུ་ཐམས་ཅད་ཀྱི་ཐོབ་པ་དེའི་འབྲས་བུར་བསྡུས་པ་
གཅིག་རྙེད་པའི་ཕྱིར། ཞེས་གསུངས་པའི་ཕྱིར། ཁ་ཅིག་ན་རེ། འདིར་
སྤངས་པ་བསྡོམས་པ་དང་བསྲེས་པ་ཞེས་པ་ཐོབ་པ་བསྲེས་པ་ལ་བྱ་ཡི་
སྤངས་པ་ནི་སོ་སོ་ཡིན་ཞེས་གསུངས་པས་རང་གི་ངོ་བོ་བསྲེས་ཚུལ་
མེད་དོ་ཟེར་བ་མི་འཐད་དེ། འབྲས་བུ་ཐོབ་པ་ན་སྤངས་པ་སོ་སོ་བ་
རྣམས་གཅིག་ཏུ་བསྲེས་མི་རུང་བ་དེ་བཞིན་དུ་འགོག་བདེན་ཐམས་
ཅད་ཀྱི་ཐོབ་པ་གཅིག་ཏུ་བསྲེས་པ་ཞིག་མི་སྲིད་པའི་ཕྱིར། ཁྱོད་ལྟར་ན་
འཇིག་རྟེན་པའི་ལམ་ལ་བརྟེན་ནས་ཕྱིར་མི་འོང་གི་འབྲས་བུ་ཐོབ་མ་
ཐག་པའི་རྒྱུད་ཀྱི་འདོད་ཉོན་སྤངས་པའི་འགོག་བདེན་གྱི་ཐོབ་པ་ཟག་
བཅས་ཟག་མེད་ཐམས་ཅད་གཅིག་ཏུ་བསྲེས་པར་ཐལ། སྤང་བ་་་་
བསྡོམས་ཚུལ་དང་བསྲེས་ཚུལ་དེ་འཐད་པའི་ཕྱིར། འདོད་མི་ནུས་ཏེ།
འཇིག་རྟེན་པ་ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་
རྣམ་གཉིས། །ཞེས་པ་རྩ་འགྲེལ་གྱི་དོན་གྲུབ་པའི་ཕྱིར།འཇིག་རྟེན་པ་
ཡི་ཐོབ་འབྲས་ནི། །བསྲེས་དང་།ཞེས་སོགས་ཀྱི་དོན་ནི།དགེ་སྦྱོང་ཚུལ་
ནི་ཟག་མེད་བར་ཆད་མེད་ལམ་ཡིན་མོད་ཀྱང་འཇིག་རྟེན་པའི་ལམ་
630

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
གྱིས་ཐོབ་པའི་འབྲས་གནས་བར་བ་གཉིས་ཀྱི་འབྲས་བུ་འདུས་མ་བྱས་
རྣམས་དགེ་སྦྱོང་ཚུལ་གྱི་འབྲས་བུ་མ་ཡིན་པར་མི་འགྱུར་ཏེ། འཇིག་
རྟེན་པ་དང་འཇིག་རྟེན་ལས་འདས་པའི་ལམ་གྱི་བྲལ་འབྲས་རྣམས་
འབྲས་གནས་དེ་དག་གི་འབྲས་བུར་བསྲེས་ནས་ཐོབ་པའི་ཕྱིར་ཞེས་པ་
ཡིན་གྱི། འབྲས་གནས་དེ་དག་གི་རྒྱུད་ཀྱི་འགོག་བདེན་གྱི་ཐོབ་པ་ཟག་
བཅས་ཟག་མེད་ཐམས་ཅད་གཅིག་ཏུ་འདྲེས་པར་གསུངས་པ་མ་ཡིན་
པའི་ཕྱིར། རང་འགྲེལ་ལས། གལ་ཏེ་ཟག་པ་མེད་པའི་ལམ་ཁོ་ན་དགེ་
སྦྱོང་གི་ཚུལ་ཡིན་ན་འཇིག་རྟེན་པའི་ལམ་གྱི་ཐོབ་པའི་འབྲས་བུ་་་་་
གཉིས་ཇི་ལྟར་དགེ་སྦྱོང་གི་ཚུལ་གྱི་འབྲས་བུར་རུང་ཞེ་ན། འཇིག་རྟེན་
པ་ཡི་ཐོབ་འབྲས་ནི། །བསྲེས་དང་ཟག་མེད་ཐོབ་འཛིན་ཕྱིར། །དེ་ལ་
ནི་ལན་ཅིག་ཕྱིར་འོང་བའི་འབྲས་བུའམ་ཕྱིར་མི་འོང་བའི་འབྲས་བུ་
འཇིག་རྟེན་པའི་ལམ་གྱི་འབྲས་བུ་སྤངས་པ་ཁོ་ན་ཡང་མ་ཡིན་ནོ། །འོ་
ན་ཅི་ཞེ་ན། མཐོང་བའི་ལམ་གྱི་འབྲས་བུ་སྤང་བ་ཡང་དེར་བསྲེས་པར་
བྱ་སྟེ། ཐམས་ཅད་ཀྱི་ཐོབ་པ་དེའི་འབྲས་བུར་བསྡུས་པ་གཅིག་རྙེད་
པའི་ཕྱིར་རོ། །ཞེས་དང་། གང་སྤེལ་ལས། ཐོབ་པ་ལན་ཅིག་ཕྱིར་འོང་
བ་དང་ཕྱིར་མི་འོང་བའི་འབྲས་བུས་བསྡུས་པ་གཅིག་རྙེད་པའི་ཕྱིར་
རོ། །ཞེས་དང་། རྒྱལ་སྲས་མ་ལས། སྤང་བ་རྣམ་པ་གཉིས་པོ་དེའི་ཐོབ་
པ་ཡང་ལན་ཅིག་ཕྱིར་འོང་བའི་འབྲས་བུར་བསྡུས་པའམ་ཕྱིར་མི་འོང་
བའི་འབྲས་བུར་བསྡུས་པ་ཅིག་རྙེད་དོ། །དེ་ལྟ་བས་ན་མཐོང་བའི་
ལམ་གྱི་འབྲས་བུ་སྤངས་པ་དང་ལྡན་པའི་ཕྱིར་ལན་ཅིག་ཕྱིར་འོང་
བའི་འབྲས་བུའམ་ཕྱིར་མི་འོང་བའི་འབྲས་བུ་འདུས་མ་བྱས་ནི་དགེ་
སྦྱོང་གི་ཚུལ་གྱི་འབྲས་བུ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ།
འབྲས་བུར་བསྡུས་པ་ཞེས་པའི་དོན་ཡོད་པའི་ཕྱིར། བཅུ་དྲུག་པའི་ཚེ་
631

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ན་འདོད་པའི་བདེན་བཞི་ཤེས་པ་དང་གོང་མའི་བདེན་པ་དང་བོ་
གསུམ་ཤེས་ནི་འདས་མ་འོངས་གཉིས་ཙམ་ཐོབ་ལ།གོང་མའི་ལམ་ཤེས་
པ་ད་ལྟར་བ་དང་མ་འོངས་པ་གཉིས་ཙམ་འཐོབ་བོ། །དེའི་ཚེ་རྣམ་པ་
བཅུ་དྲུག་པོ་ཐམས་ཅད་མ་འོངས་པ་ཐོབ་ཅིང་ལམ་གྱི་རྣམ་པ་བཞི་བོ་
གང་རུང་ཞིག་ད་ལྟར་བ་ངེས་པར་འཐོབ་ལ། འདས་པ་ནི་ཅི་རིགས་
པར་འཐོབ་བོ།དེ་ཡང་ཡིན་ཏེ།བཞི་བའི་དངོས་གཞི་ལ་བརྟེན་པའི་མི་
རྟག་པའི་རྣམ་པ་ད་ལྟར་བ་ཐོབ་ན་ལྷག་མ་བསམ་གཏན་གྱི་ས་ལྔ་ཆར་
ལ་བརྟེན་པའི་རྣམ་པ་བཞི་ག་མ་འོངས་པ་འཐོབ་པའི་ཕྱིར། ཆོས་ཀྱི་
འཁོར་ལོ་མཐོང་བའི་ལམ། །མྱུར་བར་འགྲོ་སོགས་རྩིབས་སོགས་་་་
ཀྱིས། །ཞེས་བྱུང་། ལུང་གི་ཆོས་འཁོར་གྱི་ཉིང་དགོས་སུ་གྱུར་པའི་
མཐོང་ལམ་ནི་འཁོར་ལོ་རིན་པོ་ཆེ་དང་ཆོས་མཚུངས་པ་སོགས་ཡིན་
པས་ན་ཆོས་འཁོར་ཡིན་ཏེ། འཁོར་སྒྱུར་གྱི་འཁོར་ལོ་ནི་མྱུར་བར་འགྲོ་
བ་དང་། རྒྱབ་མ་འདོར་ཞིང་མདུན་ལ་འཇུག་པ་དང་། གྲོང་དང་གྲོང་
རྡལ་སོགས་མ་རྒྱལ་བ་ལས་རྒྱལ་བ་དང་།རྒྱལ་བ་རྣལ་དུ་འགོད་པ་དང་།
མཐོ་བ་ལ་འཕར་བ་དང་། དམའ་བ་ལ་འབབ་པ་ལྟར། མཐོང་ལམ་གྱི་
ཡང་སྐད་ཅིག་མ་བཅོ་ལྔ་མྱུར་དུ་སྐྱེ་བ་དང་།དམིགས་རྣམ་སྔ་མ་འདོར་
ཞིང་ཕྱི་མ་ལ་འཇུག་པ་དང་། བཟོད་པས་མཐོང་སྤང་མ་སྤངས་པ་སྤོང་
བར་བྱེད་པ་དང་། ཤེས་པས་སྤངས་པ་བརྟན་པར་བྱེད་པ་དང་། གོང་
མའི་བདེན་པ་ལ་དམིགས་པ་དང་། འོག་མ་འདོད་པའི་བདེན་པ་ལ་
ཡང་དམིགས་པའི་ཕྱིར་རོ། །མཐོང་ལམ་གྱི་སྐད་ཅིག་མ་རེ་རེ་ཙམ་ལ་
ཁྱད་ཆོས་དྲུག་ག་མི་ཚང་ཡང་ཆོས་འཁོར་ཡིན་ཏེ། སྤྱིའི་མིང་བྱེ་བྲག་ལ་
གདགས་རུང་བའི་ཕྱིར། བཙུན་པ་དབྱངས་སྒྲོགས་ལྟར་ན་མཐོང་ལམ་
འཕགས་པའི་ལམ་ཡན་ལག་བརྒྱད་ནི། འཁོར་ལོའི་རྩིབས་སོགས་དང་
632

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཆོས་མཐུན་པས་ན་ཆོས་ཀྱི་འཁོར་ལོ་ཡིན་ཏེ།ཡང་དག་པའི་ལྟ་བ་དང་།
རྟོག་པ་དང་།རྩོལ་བ་དང་།དྲན་པ་བཞི་ནི་ལྟེ་བ་ལྟ་བུའི་ཚུལ་ཁྲིམས་ལ་
རག་ལས་ཏེ་འཇུག་པའི་ཕྱིར་རམ་མཐོང་སྤང་གཅོད་པའི་ཕྱིར་འཁོར་
ལོའི་རྩིབས་ལྟ་བུ་ཡིན་ལ།ཡང་དག་པའི་ངག་དང་།ལས་ཀྱི་མཐའ་དང་།
འཚོ་བ་གསུམ་ནི་དེ་དག་བརྟེན་པའི་གཞི་ཡིན་པས་འཁོར་ལོའི་ལྟེ་བ་
ལྟ་བུ་ཡིན་ཞིང་ཏིང་ངེ་འཛིན་གྱིས་དེ་དག་གི་དམིགས་པ་སྡུད་པའི་
ཕྱིར་འཁོར་ལོའི་མི་ཁྱུད་ལྟ་བུའོ་ཞེས་འདོད་དོ། །འདུལ་བའི་རྣམ་
བཤད་ཉི་མའི་འོད་ཟེར་ལས།ལུགས་འདི་ནི་ལུང་མ་མོ་ལས།འཕགས་
པའི་ལམ་ཡན་ལག་བརྒྱད་པ་དེ་སྤངས་ནས་གཞན་གྱི་ལམ་དུ་འཇོག་
པ་ནི་འཁོར་ལོའི་དབྱེན་བྱས་སོ་ཞེས་གསུངས་པ་དང་མཐུན་ནོ། །
ཞེས་གསུངས་སོ། །བཟླས་པ་གསུམ་དང་རྣམ་གྲངས་བཅུ་གཉིས་སུ་
བསྐོར་ཚུལ་ནི་མདོ་ལས། བཅོམ་ལྡན་འདས་ཡུལ་བཱ་ར་ཎ་སི་དྲང་སྲོང་
ལྷུང་བ་རི་དྭགས་ཀྱི་གནས་ན་བཞུགས་སོ། །དེ་ནས་བཅོམ་ལྡན་་
འདས་ཀྱིས་དགེ་སློང་ལྔ་སྡེ་བོ་རྣམས་ལ་བཀའ་སྩལ་བ། དགེ་སློང་དག་
སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་འཕགས་པའི་
བདེན་པ་ཡིན་ནོ་ཞེས་ཚུལ་བཞིན་དུ་ཡིད་ལ་བྱེད་པ་ལ་མིག་སྐྱེས་སོ། །
ཤེས་པ་དང་།རིག་པ་དང་།བློ་སྐྱེས་སོ། །སྔོན་མ་ཐོས་པའི་ཆོས་རྣམས་
ལ། འདི་ནི་སྡུག་བསྔལ་ཀུན་འབྱུང་བའོ། །འདི་ནི་སྡུག་བསྔལ་འགོག་
པའོ། །འདི་ནི་སྡུག་བསྔལ་འགོག་པར་འགྱུར་བའི་ལམ་འཕགས་པའི་
བདེན་པའོ་ཞེས་བྱ་བར་ཚུལ་བཞིན་དུ་ཡིད་ལ་བྱེད་པ་ལ་མིག་སྐྱེས་
སོ། །ཤེས་པ་དང་། རིག་པ་དང་། བློ་སྐྱེས་སོ། །སྔོན་མ་ཐོས་པའི་ཆོས་
རྣམས་ལ་སྡུག་བསྔལ་འཕགས་པའི་བདེན་པ་དེ་བདག་།གིས་མངོན་
པར་ཤེས་པས་ཡོངས་སུ་ཤེས་པར་བྱའོ་ཞེས་ཚུལ་བཞིན་དུ་ཡིད་ལ་
633

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བྱེད་པ་ལ་མིག་སྐྱེས་སོ། །ཞེས་པ་ནས་སྔོན་མ་ཐོས་པའི་ཆོས་རྣམས་ལ་
སྡུག་བསྔལ་འགོག་པར་འགྱུར་བའི་ལམ་འཕགས་པའི་བདེན་པ་དེ་
བདག་གིས་མངོན་པར་ཤེས་པས་བསྒོམས་སོ། །ཞེས་ཚུལ་བཞིན་དུ་
ཡིད་ལ་བྱེད་པ་ལ་མིག་སྐྱེས་སོ། །ཤེས་པ་དང༌། རིག་པ་དང་། བློ་སྐྱེས་
སོ། །ཞེས་དང་། ཆོས་ཀྱི་རྣམ་གྲངས་འདི་བཤད་པ་ན། ཚེ་དང་ལྡན་པ་
ཀུན་ཤེས་ཀཽ་ནྜི་ནྱ་དང་། ལྷ་བརྒྱད་ཁྲི་ཆོས་རྣམས་ལ་ཆོས་ཀྱི་མིག་རྡུལ་
མེད་ཀྱང་དྲི་མ་དང་བྲལ་བ་སྐྱེས་སོ། །དེ་ནས་བཅོམ་ལྡན་འདས་ཀྱིས་
ཚེ་དང་ལྡན་པ་ཀུན་ཤེས་ཀཽ་ནྜི་ནྱ་ཁྱོད་ཀྱིས་ཆོས་ཀུན་ཤེས་སམ། བཅོམ་
ལྡན་འདས་བདག་གིས་ཆོས་ཀུན་འཚལ་ཏོ། །བདེ་བར་གཤེགས་པ་
བདག་གིས་ཆོས་ཀུན་འཚལ་ཏོ་ཞེས་གསོལ་བ་དང་། ས་བླའི་གནོད་
སྦྱིན་རྣམས་ཀྱིས་ཚེ་དང་ལྡན་པ་ཀུན་ཤེས་ཀཽ་ནྜི་ནྱས་ཆོས་ཀུན་ཤེས་
སོ། ། ཞེས་སྒྲ་འབྱིན་དབྱངས་སྒྲོགས་པར་བྱེད་ཅིང་གྲོགས་པོ་དག་
བཅོམ་ལྡན་འདས་ཀྱིས་ཡུལ་ཝ་ར་ཎ་སི་དྲང་སྲོང་ལྷུང་བ་རི་དྭགས་ཀྱི་
གནས་འདིར་ཆོས་ཀྱི་འཁོར་ལོ་ཆོས་དང་མཐུན་པ་དགེ་སློང་ངམ།བྲམ་
ཟེའམ། ལྷའམ། བདུད་དམ། ཚངས་པའམ། སུས་ཀྱང་འཇིག་རྟེན་ན་
སྐྱེ་བོ་མང་བོ་ལ་ཕན་པར་བྱ་བའི་ཕྱིར་ཆོས་དང་མཐུན་པར་མ་བསྐོར་
བ་ལན་གསུམ་དུ་བཟླས་ཏེ། རྣམ་པ་བཅུ་གཉིས་སུ་བསྐོར་ཏོ། །ཞེས་
སོ། །དེ་ཡང་སྡུག་བསྔལ་འཕགས་པའི་བདེན་པའོ། །ཞེས་སོགས་ངོ་
བོ་ལ་བཟླས་པ་དང་། སྡུག་བསྔལ་ཤེས་པར་བྱ། ཞེས་སོགས་བྱ་བ་ལ་
བཟླས་པ་དང་། སྡུག་བསྔལ་ཤེས་སོ། །ཞེས་སོགས་གསུངས་པ་ནི་
འབྲས་བུ་ལ་བཟླས་པ་ཡིན་པར་བཤད་དོ། །མིག་སོགས་བཞི་ནི་རྒྱལ་
སྲས་མ་ལས།དེ་ལ་ཟག་པ་མེད་པའི་ཤེས་རབ་ནི་དོན་མངོན་སུམ་གྱི་
ཕྱིར་མིག་གོ།ཐེ་ཚོམ་མེད་པའི་ཕྱིར་ཤེས་པའོ། །ཡང་དག་པའི་དོན་གྱི་
634 -

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཕྱིར་རིག་པའོ། །རྣམ་པར་དག་པའི་ཕྱིར་བློ་སྟེ།ངེས་པའི་ཚིག་ཏུ་རྣམ་
པར་དག་པའི་བློ་ལ་བློ་ཞེས་བྱ་བའི་ཕྱིར་རོ། །ཞེས་ཟག་མེད་ཀྱི་ཤེས་
རབ་དེ་གཅིག་པུ་ལ་མིག་སོགས་བཞིའི་མིང་གིས་གསུངས་ལ། བཤད་
ཚུལ་གཞན་ཡང་ཡོད་དོ། །དགྲ་བཅོམ་དྲུག་ནི་རྒྱལ་སྲས་མ་ལས། གང་
ཞིག་མཐོང་བའི་ཆོས་ལ་བདེ་བར་གནས་པ་ལས་ཡོངས་སུ་ཉམས་པར་
གྱུར་པ་དེ་ནི་ཡོངས་སུ་ཉམས་པའི་ཆོས་ཅན་ཡིན་ནོ། །ནས།གང་ཞིག་
ཏིང་ངེ་འཛིན་ཉམས་པའི་འཇིགས་པས་བདག་ཉིད་འཆི་བར་སེམས་
པ་དེ་ནི་འཆི་བར་སེམས་པའི་ཆོས་ཅན་ནོ། །གང་ཞིག་ཡོན་ཏན་གྱི་
ཁྱད་པར་ཅུང་ཟད་ཅིག་རྗེས་སུ་སྲུང་བ་དེ་ནི་རྗེས་སུ་བསྲུང་བའི་ཆོས་
ཅན་ནོ། །གང་ཞིག་ཡོན་ཏན་གང་ཁོ་ན་ལ་གནས་པ་དེ་ལས་རྗེས་སུ་
མ་བསྲུངས་ཀྱང་མི་གཡོ་བ་དེ་ནི་གནས་པ་ལས་མི་བསྐྱོད་པ་ཡིན་ནོ། །
གང་ཞིག་གང་དུ་རྟོགས་པར་བྱེད་ཅིང་ཡོན་ཏན་གྱི་ཁྱད་པར་སྐྱེད་
པར་བྱེད་པ་ཞེས་བྱ་བའི་ཐ་ཚིག་སྟེ། དེ་ནི་རྟོགས་པའི་སྐལ་བ་ཅན་
ནོ། །གང་ཞིག་བྱུང་བ་དག་ལས་ཡོངས་སུ་ཉམས་པར་མི་འགྱུར་བ་དེ་
ནི་མི་གཡོ་བའི་ཆོས་ཅན་ནོ། །ཞེས་གསུངས་སོ། །དེ་དག་ལས་དང་
བོ་ལྔ་ནི་རྣམ་གྲོལ་དུས་དང་སྦྱོར་བ་དང་། ཐ་མ་དུས་དང་མི་སྦྱོར་བར་
གསུངས་པའི་དོན་རང་འགྲེལ་ལས།འདི་དག་གི་ཏིང་ངེ་འཛིན་མངོན་
སུམ་དུ་གྱུར་པ་ནི་ཡོ་བྱད་དང་ནད་མེད་པ་དང་ཡུལ་གྱི་བྱེ་བྲག་ལ་ལྟོས་
པའི་ཕྱིར་དུས་ལ་ལྟོས་པ་ཡིན་ནོ། །ནས། ཡང་ན། ཡོངས་སུ་ཉམས་པ་
སྲིད་པ་དང་མི་སྲིད་པའི་སྒོ་ནས་དུས་གཞན་གྱི་བར་དང་། གཏན་དུ་
རྣམ་པར་གྲོལ་བའི་ཕྱིར། དུས་ཀྱི་རྣམ་པར་གྲོལ་བ་དང་། དུས་དང་མི་
སྦྱོར་བར་རྣམ་པར་གྲོལ་བ་ཉིད་ཡིན་ནོ། །ཞེས་གསུངས་སོ། །བྱང་
ཕྱོགས་སོ་བདུན་ལས་དང་བོ་བཅུ་གཉིས་ལ་མཚུངས་ལྡན་དང་བཅས་
635

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པ་འཇོག་ཀྱང་། སྡེ་ཚན་ཕྱི་མ་བཞི་ལ་དེ་ལྟར་མིན་ཏེ། དད་པའི་དབང་
བོ་ལ་དད་པ་དགོས་པ་སོགས་ཡིན་པའི་ཕྱིར།གཙོ་བོ་སྨོས་པ་དེ་དག་ནི།
སྦྱོར་བྱུང་ཡོན་ཏན་ཀུན་ཀྱང་ཡིན།ཞེས་སྡེ་ཚན་དང་བོ་གསུམ་དམིགས་
ཀྱིས་བཀར་ཞིང་རྗེ་ཐམས་ཅད་མཁྱེན་པས་ཀྱང་དེ་ལྟར་གསུངས་་
སོ། །ཁ་ཅིག་ན་རེ། མ་གཏོགས་འདོད་ཁམས་སྲིད་རྩེ་ན། །ཞེས་པ་
ཕལ་ཆེ་བའི་དབང་དུ་བྱས་པ་ཡིན་གྱི། དེ་ལྟར་མིན་ན་སྲིད་རྩེའི་སས་
བསྡུས་ཀྱི་རྫུ་འཕྲུལ་གྱི་རྐང་བ་བཞི་ཡོད་པར་ཐལ།འདོད་ན།དེའི་སས་
བསྡུས་ཀྱི་དཔྱོད་པ་ཡོད་པར་ཐལ་ལོ། །ཞེས་ཟེར། མི་འཐད་དེ། རྫུ་
འཕྲུལ་གྱི་རྐང་བ་བཞིའི་ངོ་བོ་རིམ་པ་བཞིན་འདུན་སོགས་བཞི་
བཤད་པ་ནི་བྱེད་སྨྲ་འགའ་ཞིག་གི་ལུགས་ཡིན་ཞིང་གང་གི་ལུགས་ལ་
ཡང་དཔྱོད་པའི་རྫུ་འཕྲུལ་གྱི་རྐང་བ་ཞེས་པའི་དཔྱོད་པ་ནི་ཤེས་རབ་
ཡིན་གྱི།རྟོག་དཔྱོད་གཉིས་སུ་ཕྱེ་བའི་དཔྱོད་པ་མིན་ཏེ།གང་སྤེལ་ལས།
དཔྱོད་པ་ནི་ཤེས་རབ་ཀྱི་རང་བཞིན་ཡིན་པའི་ཕྱིར་དྲན་པ་ཉེར་་་་
བཞག་གི་ནང་དུ་འདུས་སོ། །ཞེས་དང༌།མངོན་པའི་རྒྱན་ལས།དཔྱོད་
པ་ནི་དམིགས་པ་དང་རྣམ་པ་ལ་རྣམ་པར་དཔྱོད་པའི་ཤེས་རབ་བོ། །
ཞེས་སོགས་གསུངས་པའི་ཕྱིར། གཞན་ཡང༌། རྫུ་འཕྲུལ་རྐང་བ་ཏིང་
འཛིན་ཏེ། །ཞེས་པའང་མི་འཐད་པར་ཐལ།ངོ་བོ་ཉིད་ཀྱི་རྫུ་འཕྲུལ་གྱི་
རྐང་བ་བཞི་བོ་གང་རུང་ཡིན་ན། ཏིང་ངེ་འཛིན་མ་ཡིན་པས་ཁྱབ་པའི་
ཕྱིར། དེར་ཐལ།དེ་བཞིའི་ངོ་བོ་ནི་རིམ་པ་བཞིན་འདུན་པ་དང་སེམས་
དང་བརྩོན་འགྲུས་དང་དཔྱོད་པ་ཡིན་པར་འདོད་པའི་ཕྱིར།འདོད་ན།
ངོ་བོ་ཉིད་ཀྱི་བྱང་ཕྱོགས་སོ་བདུན་རྫས་བཅུ་གསུམ་དུ་འགྱུར་བར་
ཐལ། འདུན་སེམས་གཉིས་ནི་གཞན་དག་ཏུ་མ་འདུས་པས་རྫས་རེ་རེ་
བར་འདྲེན་དགོས་པ་གང་ཞིག་དཔྱོད་བའི་རྫུ་འཕྲུལ་གྱི་རྐང་བ་ནི་མ་
636

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ངེས་པ་བརྒྱད་ཀྱི་ནང་གི་དཔྱོད་པ་ལ་བྱས་པའི་ཕྱིར། འདོད་མི་ནུས་ཏེ།
གྲུབ་མཐའ་རང་གི་ལུགས་ལ་འདུན་པའི་རྫུ་འཕྲུལ་གྱི་རྐང་བ་ཞེས་
སོགས་ཀྱི་འདུན་སོགས་བཞི་ནི་རྒྱུ་དང་། རྐང་བ་ནི་དེ་དག་ལས་བྱུང་
བའི་ཏིང་ངེ་འཛིན་དང་། རྫུ་འཕྲུལ་ནི་སྤྲུལ་བསྒྱུར་ལ་བྱེད་པའི་ཕྱིར།
མདོ་ལས།དགེ་སློང་དག་ངས་ཁྱེད་ལ་རྫུ་འཕྲུལ་ཡང་བཤད།རྫུ་འཕྲུལ་
གྱི་རྐང་བ་རྣམས་ཀྱང་བཤད་པར་བྱའོ། །ནས་རྫུ་འཕུལ་གང་ཞེ་ན།
འདི་ན་དགེ་སློང་རྫུ་འཕྲུལ་གྱི་ཡུལ་རྣམ་པ་དུ་མ་ཉམས་སུ་མྱོང་བར་
བྱེད་ཅིང་གཅིག་ཏུ་གྱུར་ནས་མང་བོར་འགྱུར་ཞེས་བྱ་བ་ལ་སོགས་པ་
དང་། དེ་བཞིན་དུ་ཚངས་པའི་འཇིག་རྟེན་གྱི་བར་དུ་ལུས་ཀྱི་དབང་
སྒྱུར་བར་བྱེད་དེ་འདི་ནི་རྫུ་འཕྲུལ་ཞེས་བྱའོ། །རྫུ་འཕྲུལ་གྱི་རྐང་བ་
གང་ཞེ་ན། འདུན་པའི་ཏིང་ངེ་འཛིན་དང་། བརྩོན་འགྲུས་ཀྱི་ཏིང་ངེ་
འཛིན་དང་།སེམས་ཀྱི་ཏིང་ངེ་འཛིན་དང་།དཔྱོད་བའི་ཏིང་ངེ་འཛིན་
ཏེ། འདི་དག་ནི་རྫུ་འཕྲུལ་གྱི་རྐང་བ་ཞེས་བྱའོ། །ཞེས་གསུངས་པའི་
ཕྱིར།བྱེ་སྨྲ་ཁ་ཅིག་གིས་རྫུ་འཕྲུལ་ནི་ཏིང་ངེ་འཛིན་དང་།འདུན་སོགས་
བཞི་ནི་རྐང་བར་བཤད་དེ།མངོན་པའི་རྒྱན་ལས།བྱེ་བྲག་ཏུ་སྨྲ་བ་གང་
དག་རྫུ་འཕྲུལ་ནི་ཏིང་ངེ་འཛིན་ཁོ་ན་ཡིན་ལ།རྐང་བ་ནི་འདུན་པ་དང་
སེམས་དང་བརྩོན་འགྲུས་དང་དཔྱོད་པ་བཞི་ཡིན་ནོ་ཞེས་ཟེར་བ་དེ་
དག་གི་ལྟར་ན་དེ་ལྟ་བུའི་མདོ་དང་འགལ་ཞིང་བྱང་ཆུབ་ཀྱི་ཕྱོགས་
དང་མཐུན་པའང་རྫས་བཅུ་གསུམ་དུ་འགྱུར་ཏེ།འདུན་པ་དང་སེམས་
ཀྱང་བྱང་ཆུབ་ཀྱི་ཕྱོགས་དང་མཐུན་པར་འགྱུར་བའི་ཕྱིར་རོ། །ཞེས་
གསུངས་པའི་ཕྱིར། ལུགས་འདིས་ཀྱང་འདུན་སེམས་གཉིས་རྫས་ཀྱི་
གྲངས་ཕན་སོ་སོར་མཛད་ནས་བརྩོན་འགྲུས་དང་དཔྱོད་པ་ལ་དེ་ལྟར་
མ་མཛད་པའི་རྒྱུ་མཚན་ཡོད་པའི་ཕྱིར། རྫས་བཅུ་གསུམ་ཏུ་ཕྱེ་བ་ནི་
637

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཚུལ་ཁྲིམས་ཀྱི་རྫས་ཞེས་མ་བགྲངས་པར་ལུས་ངག་གི་རྫས་སོ་སོར་
བགྲངས་པས་ཡིན་ནོ། །དེས་ན་ངོ་བོ་ཉིད་ཀྱི་བྱང་ཕྱོགས་སོ་བདུན་
ལས།ཤེས་རབ་དང་།བརྩོན་འགྲུས་དང་།ཏིང་ངེ་འཛིན་ཡིན་པ་བརྒྱད་
བརྒྱད་ཡོད་དེ། དྲན་པ་ཉེར་བཞག་ཤེས་རབ་སྟེ། །བརྩོན་འགྲུས་ཡང་
དག་འཇོག་ཅེས་བྱ། །རྫུ་འཕྲུལ་རྐང་བ་ཏིང་འཛིན་ཏོ།།ཞེས་་་་་་་
གསུངས་པའི་ཕྱིར་དང་། སྡེ་ཚན་ཕྱི་མ་བཞི་བོ་རེ་རེ་ལས་དེ་དག་རེ་རེ་
ཡོད་པའི་ཕྱིར།དྲན་པ་བཞི་དང་།དད་པ་གཉིས་ཡོད་དེ།སྡེ་ཚན་ཕྱི་མ་
བཞི་ཆར་ལས་དྲན་པ་ཡོད་པའི་ཕྱིར་དང་། དབང་སྟོབས་ཀྱི་དད་པ་
གཉིས་ཡོད་པའི་ཕྱིར། དེ་ལྟར་ན་ངོ་བོ་ཉིད་ཀྱི་བྱང་ཕྱོགས་སོ་བདུན་
ལས་དད་སོགས་ལྔ་བོ་ཅི་རིགས་སུ་འདུ་བ་སུམ་ཅུ་དང་།ཚུལ་ཁྲིམས་སུ་
འདུ་བ་གསུམ་ཡོད་ལ། དེ་དག་གི་ལྷག་མ་བཏང་སྙོམས་དང་དགའ་བ་
དང་རྟོག་པ་དང་ཤིན་སྦྱངས་བཞི་ནི་རྫས་རེ་རེ་བ་ཡིན་ནོ། །དེ་དག་
ལས་དགའ་བ་ནི་ཚོར་བ་ཡིད་བདེ་དང་། རྟོག་པ་ནི་རྟོག་དཔྱོད་གཉིས་
སུ་ཕྱེ་བའི་རྟོག་པ་ཡིན་ཏེ། མི་ལྕོགས་མེད་ན་དགའ་མ་གཏོགས། །
གཉིས་པ་ན་ནི་རྟོག་མ་གཏོགས། །ཞེས་སོགས་གསུངས་པས་སོ། །
བཏང་སྙོམས་ནི་འདུ་བྱེད་བཏང་སྙོམས་ཡིན་ནོ། །བྱེ་སྨྲས་ཚུལ་་་་
ཁྲིམས་ལ་ལུས་ངག་གི་རྫས་གཉིས་སུ་ཕྱེ་བས་རྫས་བཅུ་གཅིག་ཏུ་་་་
འདོད་དེ།རང་འགྲེལ་ལས།བྱེ་བྲག་ཏུ་སྨྲ་བ་རྣམས་ཀྱི་ལྟར་ན་ལུས་དང་
ངག་གི་ལས་ཐ་དད་ཅིང་རིགས་མི་མཐུན་པའི་ཕྱིར་ཚུལ་ཁྲིམས་ཀྱི་
ཡན་ལག་རྣམས་རྫས་གཉིས་ཡིན་པས་རྫས་བཅུ་གཅིག་ཡིན་ནོ། །
ཞེས་གསུངས་པའི་ཕྱིར།
སྨྲས་པ། ལུང་རིགས་ནོར་བུའི་ཆུ་ཤེལ་ཁམས་ལས་གྲུབ། །
འཁྲུལ་བྲལ་དཀཪ་པོའི་ཆ་ཤས་ཀུན་རྫོགས་པ། །ལྔ་ཕྲག་སྙིགས་མའི་
638

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཚ་གདུང་སེལ་བའི་སྨན། །ལེགས་བཤད་ཟླ་བ་དུས་ཀྱི་མཐར་ཡང་
ཤར། །དམ་པའི་ཆོས་མངོན་པའི་མཛོད་ཀྱི་ཟུར་མཆན་ཡིད་ཀྱི་མུན་
སེལ་ཞེས་བྱ་བ་ལས་གནས་དྲུག་པའི་སྐབས་སོ། །
དྲི་མེད་བཟོད་རྣམས་ཤེས་པ་མིན། །ཞེས་པའི་ཤུགས་ཀྱིས་དྲི་
མ་དང་བཅས་པའི་བཟོད་པ་རྣམས་ཤེས་པ་ཡིན་པར་བསྟན་ལ། དེ་
ཡང་སྦྱོར་ལམ་བཟོད་པ་རྣམས་སོ། །མཐོང་ལམ་བཟོད་པ་རྣམས་
སྐབས་འདིའི་ཤེས་པ་མིན་པའི་རྒྱུ་མཚན་ནི།རང་འགྲེལ་ལས།དེས་སྤང་
བར་བྱ་བའི་ཕྲ་རྒྱས་ཐེ་ཚོམ་མ་སྤངས་པའི་ཕྱིར་རོ། །ཞེས་གསུངས་
པས་སྐབས་འདིའི་ཟག་མེད་ཀྱི་ཤེས་པ་ལ་ངེས་པའི་ངོ་བོའམ་ངེས་
པའི་བདག་ཉིད་ཅན་ཞིག་དགོས་སོ། །ཡང་དག་པར་རྟོག་པ་དང་
ཡོངས་སུ་འཚོལ་བའི་བསམ་པ་ཅན་མ་ཡིན་པའི་ཕྱིར་ཟད་པ་དང་མི་
སྐྱེ་བ་ཤེས་པའི་ངོ་བོར་གྱུར་པའི་ཤེས་རབ་ནི་ལྟ་བ་མིན་ཏེ།རྒྱལ་སྲས་མ་
ལས། ཇི་སྲིད་དུ་བྱ་བ་མ་བྱས་པ་དེ་སྲིད་དུ་སྡུག་བསྔལ་ལ་སོགས་པའི་
བདེན་པ་དག་ལ་ཉེ་བར་རྟོག་ཅིང་བསམ་པ་ཐག་པ་ནས་མི་རྟག་པ་ལ་
སོགས་པའི་རྣམ་པ་ཇི་སྐད་བཤད་པ་དག་གིས་ཡོངས་སུ་འཚོལ་བར་
བྱེད་དོ། །བྱ་བ་བྱས་ནས་ནི་དེ་དག་གིས་སྡུག་བསྔལ་ལ་སོགས་པ་
འཕགས་པའི་བདེན་པ་ཇི་ལྟར་མཐོང་བ་དག་ཁོ་ན་ལ་བདག་གིས་
སྡུག་བསྔལ་ཡོངས་སུ་ཤེས་ཏེ་ཡང་ཤེས་པར་བྱར་མེད་དོ་ཞེས་བྱ་བ་ལ་
སོགས་པར་སོ་སོར་རྟོག་པ་ཙམ་དུ་ཟད་དེ། དེ་ལྟ་བས་ན་དེ་དག་ནི་ལྟ་
བའི་ངོ་བོ་ཉིད་མ་ཡིན་ནོ། །ཞེས་གསུངས་པས་སོ། །ཤེས་བྱ་རང་གི་
མཚན་ཉིད་རྣམས། །རྫས་རེ་རེ་ཞིག་སྤྱོད་ཡུལ་ལོ། །ཞེས་ཕ་རོལ་
སེམས་ཤེས་ཀྱིས་སེམས་སེམས་བྱུང་གི་རྫས་རེ་རེ་བ་ཙམ་སྤྱོད་ཡུལ་དུ་
བྱེད་པར་གསུངས་སོ། འོ་ན་མངོན་པར་འབྱུང་བའི་མདོ་ལས། འདོད་
639

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆགས་དང་བཅས་པའི་སེམས་ལ་ཡང་འདོད་ཆགས་དང་བཅས་པའི་
སེམས་སོ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་
སོ། །དེ་བཞིན་དུ་འདོད་ཆགས་དང་བྲལ་བའི་སེམས་དང་། ཞེ་སྡང་
དང་བཅས་པ་དང་།ཞེ་སྡང་དང་བྲལ་བ་དང་།གཏི་མུག་དང་བཅས་པ་
དང་། གཏི་མུག་དང་བྲལ་བ་དང་། ཀུན་ཏུ་བསྡུས་པ་དང་། རྣམ་པར་
གཡེངས་པ་དང་། ཞུམ་པ་དང་། རབ་ཏུ་བཟུང་བ་དང་། ཆུང་ངུ་དང་།
ཆེན་པོར་གྱུར་པ་དང་།ཉེ་བར་མ་ཞི་བ་དང་། ཉེ་བར་ཞི་བ་དང་།རྒོད་
པ་དང་རྒོད་པ་མ་ཡིན་པ་དང་།མཉམ་པར་མ་གཞག་པ་དང་མཉམ་
པར་གཞག་པ་དང་།མ་བསྒོམས་པ་དང་བསྒོམས་པ་དང་།རྣམ་པར་མ་
གྲོལ་བ་དང་། རྣམ་པར་གྲོལ་བའི་སེམས་ལ་རྣམ་པར་གྲོལ་བའི་སེམས་
སོ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་
གསུངས་པ་དང་མི་འགལ་ལམ་ཞེ་ན།མི་འགལ་ཏེ།དཔེར་ན།དྲི་མ་ཅན་
གྱི་གོས་སོ་སྙམ་དུ་འཛིན་པའི་ཚེ་དྲི་མ་མི་འཛིན་ལ། དྲི་མའོ་སྙམ་དུ་
འཛིན་པའི་ཚེ་གོས་མི་འཛིན་པ་བཞིན་དུ།སེམས་ཤེས་ཀྱིས་ཀྱང་འདོད་
ཆགས་དང་བཅས་པའི་སེམས་སོགས་ཤེས་པའི་ཚེ་སེམས་ཁོ་ན་ཤེས་ཀྱི་
འདོད་ཆགས་སོགས་མི་ཤེས་ལ། འདོད་ཆགས་སོགས་ཤེས་པའི་ཚེ་
སེམས་མི་ཤེས་སོ་ཞེས་འདོད་དོ། །རང་ལུགས་ལ་འདོད་ཆགས་ཀྱི་
དམིགས་པར་གྱུར་པའི་སེམས་ཐམས་ཅད་སེམས་ཉེར་གཉིས་ནང་
ཚན་གྱི་འདོད་ཆགས་དང་བཅས་པའི་སེམས་ཡིན་ལ། ཟག་མེད་ཀྱི་
སེམས་ནི་འདོད་ཆགས་བྲལ་བའི་སེམས་སོ། །དེའི་ཕྱིར་དགྲ་བཅོམ་
པའི་རྒྱུད་ལ་འདོད་ཆགས་དང་བཅས་པ་ལ་སོགས་པའི་སེམས་དེ་
གསུམ་ཡོད་ཀྱང་འདོད་ཆགས་སོགས་ཡོད་མི་དགོས་ཏེ།དཔེར་ན་དེའི་
རྒྱུད་ལ་ཟག་པ་དང་བཅས་པའི་སེམས་ཡོད་ཀྱང་ཟག་པ་ཡོད་མི་་་་
640

ཆོས་མངོན་པ་མཛོད་ཀྱི་ཟུར་མཆན་ཆེན་མོ
དགོས་པ་བཞིན་ནོ། །ཁ་ཅིག འདོད་ཆགས་དང་མཚུངས་པར་
ལྡན་པའི་སེམས་ནི་འདོད་ཆགས་དང་བཅས་པའི་སེམས་ཡིན་ལ།
འདོད་ཆགས་ཀྱི་གཉེན་པོའི་སེམས་ནི་འདོད་ཆགས་དང་བྲལ་བའི་
སེམས་ཡིན་ནོ་ཞེས་ཟེར་རོ། །ཀུན་ཏུ་བསྡུས་པའི་དེ་ནི་དགེ་སེམས་
དང་། རྣམ་པར་གཡེང་བའི་དེ་ནི་རྣམ་གཡེང་དང་མཚུངས་ལྡན་གྱི་
སེམས་ཡིན་པར་ཁ་ཆེ་བས་འདོད་ལ། ནུབ་ཕྱོགས་པས་དེ་གཉིས་རིམ་
པ་བཞིན་གཉིད་དང་མཚུངས་པར་ལྡན་པ་དང་མི་ལྡན་པའི་ཉོན་
མོངས་ཅན་གྱི་སེམས་གཉིས་སུ་འདོད་དོ། །ཞུམ་པའི་དེ་ནི་ལེ་ལོ་དང་
མཚུངས་ལྡན་གྱི་སེམས་ཡིན་ལ། རབ་ཏུ་བཟུང་བའི་དེ་ནི་དགེ་སེམས་
སོ། །ཆུང་ངུ་ནི་ཉོན་མོངས་ཅན་གྱི་སེམས་དང་། ཆེན་པོར་གྱུར་པ་ནི་
དགེ་སེམས་ཡིན་ལ།དེ་ཡང་ཉོན་མོངས་ཅན་གྱི་སེམས་ནི་འདོད་ཆགས་
ཞེ་སྡང་གཏི་མུག་གསུམ་ལས། གཉིས་ལས་ལྷག་དང་མཚུངས་ལྡན་དུ་
འགྲོར་མི་སྲིད་པས་རྩ་བ་ཆུང་བ་དང་། འབད་རྩོལ་གྱིས་བསྒྲུབ་པར་བྱ་
བ་མ་ཡིན་པས་རིན་ཆུང་བ་དང་།དེ་དང་འདྲ་བ་མ་འོངས་པ་ཐོབ་པ་
མེད་པས་འཁོར་ཆུང་བ་དང་། རྗེས་འབྲང་གི་གཟུགས་མེད་པས་རྗེས་
སུ་འབྲང་བ་ཆུང་བ་དང་། ཉོན་མོངས་པ་ལོག་ལྟས་ཀྱང་རེ་ཞིག་ཙམ་
ལས་དགེ་བ་གཏན་དུ་གཅོད་མི་ནུས་པས་སྟོབས་ཆུང་བ་ཡིན་པས་ན་
ཉོན་མོངས་ཅན་གྱི་སེམས་ལ་ཆུང་ངུ་ཞེས་བཤད་དོ། །དགེ་སེམས་ནི་
དགེ་རྩ་གསུམ་དང་མཚུངས་པར་ལྡན་པ་དང་།ཚེགས་ཆེན་པོས་བསྒྲུབ་
བྱ་ཡིན་པ་དང་། དེ་དང་འདྲ་བ་མ་འོངས་པ་འཐོབ་པ་ཡོད་པ་དང་།
རྗེས་འབྲང་གི་གཟུགས་ཡོད་པ་དང་། ཉོན་མོངས་པའི་རྒྱུན་གཏན་དུ་
གཅོད་ནུས་པའི་ཕྱིར་ན།རིམ་པ་བཞིན་རྩ་བ་དང་།རིན་དང་།འཁོར་
དང་། རྗེས་འབྲང་དང་། སྟོབས་ཆེ་བ་ཡིན་པས་ཆེན་པོར་བཤད་དེ། །
― 641

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སེམས་ལྷག་མ་བཅུ་ནི་རྒོད་པ་སོགས་དང་མཚུངས་པར་ལྡན་པའི་ཉོན་
མོངས་ཅན་ལྔ་དང་།དགེ་སེམས་ལྔ་ལ་བཤད་དོ། །ལྷག་མ་རྣམ་པ་བཅུ་
བཞི་ཅན། །སྟོང་དང་བདག་མེད་མ་གཏོགས་སོ། །ཞེས་བྱུང་།དེ་ཡང་
རང་འགྲེལ་ལས། དོན་དམ་པ་བདག་ཡིན་ཡང་དེ་དག་གི་སྟོབས་གྱིས་
རྗེས་སུ་ཐ་སྙད་འདོགས་པའི་སྒོ་ནས་བདག་གི་སྐྱེ་བ་ཟད་དོ། །འདི་
ལས་སྲིད་པ་གཞན་རབ་ཏུ་མི་ཤེས་སོ་ཞེས་ཀུན་རྫོབ་ལ་རྟོན་པའི་ཕྱིར་
རོ། ཞེས་གསུངས་ལ། དེ་ལྟར་ན། ཟད་པ་ཤེས་པ་བདེན་རྣམས་ལ། །
ཡོངས་ཤེས་ལ་སོགས་ངེས་པའོ། །ཡོངས་ཤེས་བྱར་མེད་ཅེས་ལ་་་་་
སོགས། །མི་སྐྱེ་བ་ཡི་བློར་འདོད་དོ། །ཞེས་པ་ཡང་ཁ་ཆེ་བས་སྦྱར་བ་
ལྟར་དེ་དག་གིས་དྲངས་པའི་ཀུན་རྫོབ་ཤེས་པས་དེ་ལྟར་བཟུང་བ་
ཡིན་གྱི་ཟད་པ་མི་སྐྱེ་ཡེ་ཤེས་རང་ཉིད་ཀྱིས་དེ་ལྟར་མི་འཛིན་ནོ། །
སློབ་དཔོན་བློ་གྲོས་བརྟན་བའི་འགྲེལ་བཤད་ལས་ཀྱང་། ཟད་པ་ཤེས་
པས་དེ་ལྟར་མི་ཤེས་ཏེ། ནམ་པར་རྟོག་པ་མེད་པའི་ཕྱིར་རོ། །ཟག་པ་
མེད་པའི་ཤེས་པ་ལས་ལངས་པ་ལ་རྣམ་པར་རྟོག་པ་འདི་དག་སྐྱེ་སྟེ།
དེའི་རྗེས་ལ་སྐྱེ་བའི་སྐབས་ཡོད་པའི་ཕྱིར་རོ། །དེ་ནི་ཟད་པ་དང་མི་
སྐྱེ་བ་ཤེས་པ་གཉིས་ཀྱི་སྐྱེས་བུ་བྱེད་པའི་འབྲས་བུ་ཡིན་ཏེ། ཀུན་རྫོབ་
ཤེས་པ་དེ་ནི་དེ་དག་གི་སྟོབས་ཀྱིས་འཐོབ་པའི་ཕྱིར་རོ། །ཞེས་་་་་
གསུངས་པའི་ཕྱིར། ཆོས་ཤེས་བྱ་བ་འདོད་རྟེན་ཅན། །ཞེས་བྱུང་། ས་
འཕོས་པ་ཆོས་ཤེས་ཀྱི་གཏོང་རྒྱུ་མ་ཡིན་པས་ཁམས་གོང་མ་གཉིས་ཀྱི་
རྟེན་ཅན་གྱི་འཕགས་པ་ལ་ཡང་ཆོས་ཤེས་འདས་མ་འདས་ལྡན་མོད་
ཀྱང་རྒྱུད་ལ་མེད་པས་ཆོས་ཤེས་ཀྱི་རྟེན་ལ་ཁམས་གོང་མ་པ་མ་བཞག་
གོ། གལ་ཏེ་གཟུགས་མེད་འཕགས་པས་འདོད་པའི་བདེན་པ་ལ་མི་
དམིགས་པའི་ཕྱིར་གཟུགས་མེད་ཀྱི་རྟེན་ལ་ཆོས་ཤེས་མངོན་དུ་མི་བྱེད་
- 642

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པ་བདེན་ཡང་། གཟུགས་ཀྱི་རྟེན་ལ་ཅིའི་ཕྱིར་མངོན་དུ་མི་བྱེད་ཅེ་ན།
ཆོས་ཤེས་ནི་འདོད་ཁམས་སུན་འབྱིན་བྱེད་ཡིན་ཞིང་གཟུགས་ཁམས་
པ་ལ་འདོད་ཁམས་སུན་འབྱིན་བྱེད་ཀྱི་ལམ་མི་འབྱུང་སྟེ། འདོད་པ་ལ་
ཆགས་པ་དང་བྲལ་ཞིང་ས་ཡང་འཕོས་པའི་ཕྱིར་རོ། །འདོད་རྟེན་
ཅན་གྱི་ཕྱིར་མི་འོང་དང་དགྲ་བཅོམ་པ་ནི་འདོད་པ་ལ་ཆགས་པ་དང་
བྲལ་ཡང་འདོད་པའི་ཕུང་བོའི་ལྷག་མ་ལུས་པའི་ཕྱིར་ན་ཆོས་ཤེས་
མངོན་དུ་བྱེད་པར་གསུངས་ལ། སློབ་དཔོན་འདུས་བཟང་གིས། ཆོས་
ཤེས་ལ་སྙོམས་པར་འཇུག་ལྡང་གི་སེམས་འདོད་ཁམས་ཁོ་ནར་ཡོད་
པའི་ཕྱིར་དང་། ཆོས་ཤེས་ཀྱི་ཚོགས་པའི་ཟག་མེད་ཀྱི་སྡོམ་པའི་རྟེན་གྱི་
འབྱུང་བའང་འདོད་པའི་སས་བསྡུས་ཁོ་ནར་ངེས་པའི་ཕྱིར་ན་དེ་
གཟུགས་ཀྱི་རྟེན་ལ་མངོན་དུ་མི་བྱེད་ཟེར་བར་སློབ་དཔོན་རྒྱལ་བའི་
སྲས་ཀྱིས་བཤད་དོ། །ཐོབ་བྱའི་ཆོས་འདས་མ་འོངས་ལྡན་པ་ལ་
དག་དེའི་རྒྱུད་ལ་ངེས་པར་ཡོད་དགོས་པར་འདོད་པ་དག་ནི་རྩ་་་་
འགྲེལ་འདི་རྣམས་དང་ཡང་དངོས་སུ་འགལ་བར་ཤེས་པར་བྱའོ། །
ཆོས་བཅུ་དག་ནི་སྦྱར་བར་བྱ། །ཞེས་དང་།མངོན་པའི་རྒྱན་ལས།ཤེས་
བྱའི་ཆོས་ཐམས་ཅད་རྣམ་པ་བཅུར་ཕྱེ་ལ་ཆོས་བཅུ་བོ་དག་ནི་ཤེས་པ་
དུ་ཞིག་གི་ཡུལ་དུ་འགྱུར་བ་སྦྱར་ཏེ་ཤེས་པར་བྱའོ། །ཞེས་རྫས་སྤྱི་ཉིས་
མགོ་སྤངས་པའི་དབང་དུ་བྱས་ནས་གཞི་གྲུབ་ལ་ཆོས་བཅུ་བོ་གང་
རུང་གིས་ཁྱབ་པར་གསུངས་པས་སྡུག་བདེན་གྱི་སྟོང་བདག་མེད་་་་
གཉིས་འདུས་བྱས་སུ་མི་འདོད་ན། འདུས་མ་བྱས་ལུང་མ་བསྟན་ལས་
འོས་མེད་པས། དེ་ལྟར་ན་སྡུག་བསྔལ་ཤེས་པའི་ཡུལ་ལ་སྡུག་བདེན་
གྱིས་མ་ཁྱབ་པར་ཐལ་བ་དང༌། དེ་ཡུལ་ལ་ཆོས་བཅུའི་ནང་གི་བདུན་
ཡོད་པར་ཐལ་བ་སོགས་སོ། །ཀུན་རྫོབ་གཅིག་པུས་རང་ཚོགས་་་་་
643

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས། །གཞན་ནི་བདག་མེད་ཉིད་རིག་འགྱུར། །ཞེས་པ་འདི་དང་།
ཀུན་རྫོབ་ཡུལ་ནི་ཐམས་ཅད་དོ། །ཞེས་སྔར་གསུངས་པ་གཉིས་མི་
འགལ་ལམ་ཞེ་ན།མི་འགལ་ཏེ།སྔར་ནི་གཞི་གྲུབ་ན་ཀུན་རྫོབ་ཤེས་པའི་
ཡུལ་ཡིན་པས་ཁྱབ་པ་བསྟན་པ་ཡིན་ལ།འདིར་ནི་ཀུན་རྫོབ་ཤེས་པ་བྱེ་
བྲག་པ་ཞིག་གི་རང་ཉིད་ཀྱིས་རང་ཉིད་མི་རིག་པར་བསྟན་པ་ཡིན་
པའི་ཕྱིར།རྒྱལ་སྲས་མ་ལས།རལ་གྲིའི་སོ་དེ་ཉིད་དེ་ཉིད་ཀྱིས་མི་གཅོད་
པ་དེའི་ཕྱིར་ཀུན་རྫོབ་ཤེས་པ་དེས་རང་གི་ངོ་བོ་མི་འཛིན་ཏོ། །ཞེས་
དང་།གང་སྤེལ་ལས།རང་གི་བདག་ཉིད་ལ་བྱ་བ་འགལ་བའི་ཕྱིར་སོར་
མོའི་རྩེ་མོ་དང་རལ་གྲིའི་སོ་ནི་དེ་ཉིད་ཀྱིས་མི་རེག་ཅིང་མི་གཅོད་པ་
བཞིན་ནོ། །ཞེས་གསུངས་པའི་ཕྱིར། དེའི་ཕྱིར་ཀུན་རྫོབ་ཤེས་པས་
ཀུན་རྫོབ་ཤེས་པ་མི་རིག་ཀྱང་། ཀུན་རྫོབ་ཤེས་པ་ཀུན་རྫོབ་ཤེས་པས་
རིག་པ་ལ་འགལ་བ་མེད་དོ། །བཤད་པའི་ལྷག་མ་ལ་བརྒྱད་འཐོབ། །
ཞེས་བྱུང་། སྔར་བཤད་ཟིན་པ་དག་གི་ལྷག་མའི་ལམ་ནི་གང་ཞིག་ཡིན།
དེ་དག་སྔར་བཤད་ཟིན་པ་གང་དང་གང་གི་ལྷག་མ་ཡིན་ཞེ་ན། འདོད་
པ་ལས་འདོད་ཆགས་དང་བྲལ་བའི་རྣམ་གྲོལ་ལམ་དགུ་བ་ནི་བཤད་
པའི་ལྷག་མ་ཡིན་ཏེ།དེ་ཡི་གོང་མ་ཆགས་བཅས་ཀྱི། །སྒོམ་པའི་ལམ་ལ་
བདུན་འཐོབ་བོ། །ཞེས་འདོད་ཉོན་སྐོར་དགུའི་དངོས་གཉེར་བར་
ཆད་མེད་ལམ་དགུ་དང་། རྣམ་གྲོལ་ལམ་དང་བོ་བརྒྱད་ནི་བཤད་ཟིན་
པའི་ཕྱིར། བསམ་གཏན་དང་བོ་ནས་ཅི་ཡང་མེད་པའི་བར་གྱི་ས་
བདུན་ལས་འདོད་ཆགས་དང་བྲལ་བ་དང་། མངོན་པར་ཤེས་པ་དང་།
སྤེལ་མ་སྒོམ་པ་དག་གི་རྣམ་གྲོལ་ལམ་ཐམས་ཅད་སྔར་བཤད་པའི་
ལྷག་མ་ཡིན་ཏེ།ས་བདུན་ལས་རྒྱལ་མངོན་ཤེས་དང་། །མི་གཡོ་འཐོབ་
དང་སྤེལ་སྒོམ་པའི། །བར་ཆད་མེད་པའི་ལམ་དག་དང་། །ཞེས་དེ་
644

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དག་གི་བར་ཆད་མེད་པའི་ལམ་རྣམས་བཤད་ཟིན་པའི་ཕྱིར། མི་གཡོ་
བར་འཕོ་བྱེད་ཀྱི་རྣམ་གྲོལ་ལམ་དང་བོ་བརྒྱད་ཀྱང་བཤད་པའི་ལྷག་
མ་ཡིན་ཏེ། མི་གཡོ་འཐོབ་དང་སྤེལ་སྒོམ་པའི། །བར་ཆད་མེད་པའི་
ལམ་དག་དང་། །ཞེས་མི་གཡོ་བར་འཕོ་བྱེད་ཀྱི་བར་ཆད་ལམ་དགུ་
བཤད་ཟིན་ལ།དེར་འཕོ་གྲོལ་བའི་ཐ་མ་ལའང་། །ཞེས་མི་གཡོ་བ་དེར་
དབང་བོ་འཕོ་བའི་རྣམ་གྲོལ་ལམ་ཐ་མ་སྟེ་དགུ་བ་ཡང་སྔར་བཤད་
ཟིན་པའི་ཕྱིར། དེས་ན་བཤད་པའི་ལྷག་མ་དེ་དག་ལ་རང་རང་ཐོབ་
པའི་ཚེ་ཤེས་པ་བརྒྱད་བརྒྱད་འཐོབ་སྟེ། མི་གཡོ་བ་རྟོགས་པར་བྱེད་
པའི་རྣམ་གྲོལ་ལམ་དང་བོ་བརྒྱད་ལ་ཀུན་རྫོབ་ཤེས་པ་དང་མི་སྐྱེ་བ་
ཤེས་པ་མ་གཏོགས་བརྒྱད་ཐོབ་ལ། གཞན་དག་ལ་ཡང་ཟད་པ་ཤེས་པ་
དང་མི་སྐྱེ་བ་ཤེས་པ་མ་གཏོགས་བརྒྱད་བརྒྱད་འཐོབ་པའི་ཕྱིར།ཁ་ཅིག
དགྲ་བཅོམ་ལས་ཉམས་ཏེ་སློབ་པའི་སྐབས་སུ་དབང་བོ་སྦྱངས་ན་ལམ་
དགུ་དགོས་ཏེ། དེའི་རྟུལ་བོའི་རིགས་དེ་སློབ་མི་སློབ་པའི་ལམ་དག་
གིས་བརྟན་པོར་བྱས་པའི་ཕྱིར་ཞེ་ན། ལམ་དགུ་ཤིན་ཏུ་བརྟེན་ཕྱིར་
རོ། །ཞེས་དང་། བཤད་པའི་ལྷག་མ་ལ་བརྒྱད་འཐོབ། །ཅེས་པ་དང་
འགྲིག་ལ། ཞེས་མི་གཡོ་བར་འཕོ་བྱེད་ཀྱི་རྣམ་གྲོལ་ལམ་དང་བོ་བརྒྱད་
དང་། དེར་མ་ཟད་དེའི་རྣམ་གྲོལ་ལམ་དགུ་བ་དང་བཅས་པ་སློབ་པའི་
རྒྱུད་ལ་བཞག་གོ། འདི་ནི་མི་འཐད་དེ། དེར་འཕོ་གྲོལ་བའི་ཐ་མ་
ལའང་། །ཞེས་པས་མི་གཡོ་བར་འཕོ་བའི་རྣམ་གྲོལ་ལམ་དགུ་བ་ལ་
ཤེས་པ་བཅུ་འཐོབ་པར་གསུངས་པའི་ཕྱིར་དང་། མི་གཡོ་བ་རྟོགས་
པར་བྱེད་པའི་རྣམ་གྲོལ་ལམ་དང་བོ་བརྒྱད་པོ་རྣམས་ནི། སྔར་བཤད་
པའི་རྣམ་གྲོལ་ལམ་དགུ་བ་འདིའི་ལྷག་མ་ཡིན་པའི་ཕྱིར། གང་སྤེལ་
ལས། དེ་བཞིན་དུ་མི་གཡོ་བ་རྟོགས་པར་བྱེད་པའི་རྣམ་པར་གྲོལ་བའི་
645

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལམ་བརྒྱད་ལྷག་མ་ཡིན་ནོ། །འདི་གང་ལས་ཞེ་ན།དེའི་རྣམ་པར་གྲོལ་
བའི་ལམ་ཐ་མ་ལ་ཡང་བཅུ་འཐོབ་བོ་ཞེས་འབྱུང་བའི་ཕྱིར་མི་གཡོ་བ་
རྟོགས་པར་བྱེད་པའི་རྣམ་པར་གྲོལ་བའི་ལམ་བརྒྱད་ལྷག་མ་ཡིན་
ནོ། །ཞེས་དང་། སློབ་དཔོན་བློ་བརྟན་གྱི་འགྲེལ་བཤད་ལས་ཀྱང་འདི་
ཁོ་ན་ལྟར་གསུངས་ཤིང་།རྒྱལ་སྲས་མ་ལས་ཀྱང་།དེ་བཞིན་དུ་གང་ཞིག་
མི་གཡོ་བ་ཉིད་དུ་འཕོ་བ་དེའི་རྣམ་པར་གྲོལ་བའི་ལམ་ཐ་མ་ལ་ཡང་
བཅུ་འཐོབ་བོ་ཞེས་འབྱུང་བའི་ཕྱིར་རྣམ་པར་གྲོལ་བའི་ལམ་བརྒྱད་
ལྷག་མ་ཡིན་ནོ། །ཞེས་སྔར་བཤད་ཟིན་པ་གང་གི་ལྷག་མ་ཡིན་ཚུལ་
དང་བཅས་པ་གསལ་བར་གསུངས་པའི་ཕྱིར།ཁྱོད་ཀྱིས་བཤད་པའི་དེ་
འདྲའི་སློབ་པའི་དབང་བོ་སྦྱོང་བྱེད་ཀྱི་རྣམ་གྲོལ་ལམ་དང་བོ་བརྒྱད་
པོ་དེ་ཆོས་ཅན། སྐབས་འདིའི་བཤད་པའི་ལྷག་མ་མ་ཡིན་པར་ཐལ།
བཤད་པའི་ལྷག་མར་འཇོག་པའི་གཞི་མེད་པའི་ཕྱིར། དེར་ཐལ། དེ་
འདྲའི་སློབ་པ་དབང་བོ་སྦྱོང་བའི་རྣམ་གྲོལ་ལམ་དགུ་བ་སྔར་རྩ་་་་
འགྲེལ་གང་གི་སྐབས་སུའང་མ་བཤད་པའི་ཕྱིར།ཁྱོད་ལྟར་ན་དེ་འདྲའི་
སློབ་པ་དབང་བོ་སྦྱོང་བའི་རྣམ་གྲོལ་ལམ་དགུ་བ་ཡང་བཤད་པའི་
ལྷག་མར་བཞག་ཆོག་པར་ཐལ།དེ་འདྲའི་རྣམ་གྲོལ་ལམ་དང་བོ་བརྒྱད་
བཤད་པའི་ལྷག་མར་འཇོག་པའི་རྒྱུ་མཚན་ཡོད་པའི་ཕྱིར།གཞན་ཡང་།
མི་གཡོ་བར་འཕོ་བྱེད་ཀྱི་རྣམ་གྲོལ་ལམ་དེ་དག་འཐོབ་བྱེད་ཀྱི་བར་
ཆད་མེད་ལམ་དགུ་ཡང་དགྲ་བཅོམ་ལས་ཉམས་པའི་སློབ་པའི་རྒྱུད་ལ་
འཇོག་པར་ཐལ། བར་ཆད་མེད་ལམ་དེ་དག་གིས་ཐོབ་པའི་རྣམ་གྲོལ་
ལམ་རྣམས་དེ་འདྲའི་སློབ་པའི་རྒྱུད་ལ་འཇོག་པའི་ཕྱིར།འདོད་མི་ནུས་
ཏེ།མི་གཡོ་བར་འཕོ་བྱེད་ཀྱི་བར་ཆད་མེད་ལམ་དེ་དག་ལ་ཟད་ཤེས་པ་
སོགས་ཤེས་པ་བདུན་བདུན་འཐོབ་པར་གསུངས་པའི་ཕྱིར། མི་གཡོ་
646

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཐོབ་དང་སྤེལ་སྒོམ་པའི། བར་ཆད་མེད་པའི་ལམ་དག་དང་། །ཞེས་
དང་། མངོན་པའི་རྒྱན་ལས། རབ་ཏུ་རྟོགས་པའི་སྐལ་བ་ཅན་ཞིག་མི་
གཡོ་བ་འཐོབ་པར་བྱེད་པའི་བར་ཆད་མེད་པའི་ལམ་ལའང་ཆོས་ཤེས་
རྗེས་ཤེས་དང་བདེན་པ་བཞི་ཤེས་དང་ཟད་པ་ཤེས་པ་དང་བདུན་
འཐོབ། ཞེས་གསུངས་པའི་ཕྱིར་དང་། སློབ་པ་ལ་ཟད་པ་ཤེས་པ་མེད་
པའི་ཕྱིར། གཞན་དུ་ན་མི་གཡོ་བར་འཕོ་བྱེད་ཀྱི་བར་ཆད་མེད་ལམ་
དགུ་བོ་ཡང་བཤད་པའི་ལྷག་མ་ཡིན་པར་ཐལ་ལོ། །མི་གཡོ་བར་འཕོ་
བྱེད་ཀྱི་རྣམ་གྲོལ་ལམ་ཞེས་ཟེར་བཞིན་དུ་སློབ་པའི་དབང་བོ་སྤྱོང་
བྱེད་ཡིན་ཟེར་བ་ནི།ནང་འགལ་ཡང་ཡིན་ཏེ།དེ་ལྟར་ན་དབང་བོ་འཕོ་
ཁྱེད་ཀྱི་ལམ་ཡིན་ན།མི་གཡོ་བར་འཕོ་བྱེད་ཡིན་པས་ཁྱབ་པ་དང་།དད་
ཆོས་པ་ཞིག་མཐོང་ཐོབ་པར་འཕོས་ན་མི་གཡོ་བར་འཕོས་པས་ཁྱབ་
པོར་ཐལ་ལོ། །དགྲ་བཅོམ་ལས་ཉམས་པའི་དབང་རྟུལ་གྱི་རིགས་དེ་
སློབ་མི་སློབ་པའི་ལམ་དག་གིས་བརྟན་པོ་བྱས་པའི་ཕྱིར་ཟེར་བ་ཡང་
མི་འཐད་དེ། མི་སློབ་ལམ་ཁོ་རང་མ་བརྟན་པར་ཉམས་པའི་ཚེ་གཞན་
བརྟན་པོར་བྱས་པ་ཡང་མི་རུང་ལ། སློབ་པའི་སྐབས་སུ་དེ་འདྲའི་སློབ་
པ་འཕགས་པའི་དབང་བོ་སྦྱོང་བྱེད་ཀྱི་ལམ་དགུ་བཤད་པའང་མེད་
པའི་ཕྱིར།དེར་ཐལ།ཁམས་གསུམ་ལས་རྣམ་པར་གྲོལ་བའི་དགྲ་བཅོམ་
པའི་གོ་འཕང་ལས་ཉམས་ནས་དེ་སླར་སོར་མ་ཆུད་པའི་བར་སྐབས་
སུ། དཔེར་ན་གང་ལ་གཅེས་ཤིང་ཕངས་པ་སྲིད་པ་གསུམ་ལས་རྙེད་
པར་དཀའ་བ་ཞིག་ཡོད་པ་དེ་ཉིད་སྟོར་བ་དང་མཚུངས་པར་ཤིན་ཏུ་
མྱུར་བ་ཁོ་ནར་འབྲས་བུ་ཆེན་པོ་དེ་ཉིད་སོར་ཆུད་པའི་ཐབས་ལ་་
གཅིག་ཏུ་འབད་པ་ལས།དབང་བོ་སྦྱོང་བ་ལ་སོགས་པའི་ཐབས་གཞན་
ལ་མི་བརྩོན་ཞིང་གལ་ཏེ་བརྩོན་ཀྱང་བར་ཆད་མེད་ལམ་དང་རྣམ་
647

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གྲོལ་ལམ་རེ་རེ་ཙམ་གྱིས་ཆོག་སྟེ། མཐོང་བའི་ཐོབ་ལ་རེ་རེའོ། །ཞེས་
པའི་རྩ་འགྲེལ་འདི་དག་དང་འགྲེལ་བཤད་རྣམས་ཀྱིས་སློབ་པའི་་
སྐབས་སུ་དབང་བོ་སྦྱངས་ཏེ་དད་མོས་པ་མཐོང་ཐོབ་པར་འཕོ་བ་ལ་
བར་ཆད་མེད་ལམ་དང་རྣམ་གྲོལ་ལམ་རེ་རེ་ཙམ་གྱིས་ཆོག་པར་་་་
གསུངས་པའི་ཕྱིར་དང་། སློབ་པ་ལ་ལམ་དགུའི་སྒོ་ནས་དབང་བོ་སྦྱོང་
བ་ཞིག་སུས་ཀྱང་མ་བཤད་པའི་ཕྱིར།ཁོ་ན་རེ།མི་གཡོ་བར་འཕོ་བྱེད་ཀྱི་
རྣམ་གྲོལ་ལམ་དང་བོ་བརྒྱད་ཀྱི་ཚེ་ཀུན་རྫོབ་ཤེས་པ་ཐོབ་པ་ད་དུང་
དབང་བོ་མ་འཕོས་པས་ཡིན་ཟེར་དགོས་ཞེས་པ་ནི། གོ་ལོག་པར་སྨྲས་
པ་ཡིན་ཏེ། དབང་བོ་འཕོས་པའི་དེ་འདྲའི་རྣམ་གྲོལ་ལམ་དགུ་བ་ལ་
ཀུན་རྫོབ་ཤེས་པ་འཐོབ་ཅིང་། དབང་བོ་འཕོ་བྱེད་ཀྱི་དེ་འདྲའི་རྣམ་
གྲོལ་ལམ་དང་བོ་བརྒྱད་ལ་ཀུན་རྫོབ་ཤེས་པ་མི་འཐོབ་པའི་ཕྱིར། དེར་
ཐལ། དེར་འཕོ་གྲོལ་བའི་ཐ་མ་ལའང་། །ཞེས་པས་མི་གཡོ་བར་འཕོ་
བའི་རྣམ་གྲོལ་ལམ་དགུ་བ་ལ་ཤེས་པ་བཅུ་འཐོབ་པར་གསུངས་པའི་
ཕྱིར། གཞན་དུ་ན་དེ་འདྲའི་རྣམ་གྲོལ་ལམ་དགུ་བའི་ཚེ་ཡང་དབང་བོ་
མ་འཕོས་པར་ཐལ་ལོ། །རྟོགས་པའི་སྐལ་བ་ཅན་གྱི་དགྲ་བཅོམ་པ་མི་
གཡོ་བར་འཕོ་བྱེད་ཀྱི་རྣམ་གྲོལ་ལམ་དང་བོ་བརྒྱད་ལ་ཤེས་པ་དགུ་
འཐོབ་པར་ཐལ། དེ་འདྲའི་རྣམ་གྲོལ་ལམ་དང་བོ་བརྒྱད་ཀྱི་ཚེ་ད་དུང་
དབང་བོ་མ་འཕོས་པས་ཀུན་རྫོབ་ཤེས་པའང་འཐོབ་དགོས་པའི་ཕྱིར།
རྟོགས་པའི་སྐལ་བ་ཅན་གྱི་དགྲ་བཅོམ་པ་མི་གཡོ་བར་འཕོ་བྱེད་ཀྱི་
རྣམ་གྲོལ་ལམ་དང་བོ་བརྒྱད་པོ་བཤད་པའི་ལྷག་མ་གཏན་ནས་མ་
ཡིན་པར་ཐལ། བཤད་པའི་ལྷག་མ་ལ་བརྒྱད་འཐོབ། །ཅེས་པ་དང་མི་
འགྲིག་པའི་ཕྱིར། དེས་ན་རང་འགྲེལ་ལས། དེ་དག་ཐམས་ཅད་ལ་ནི་
ཟད་པ་དང་མི་སྐྱེ་བ་ཤེས་པ་མ་གཏོགས་པ་ཤེས་པ་བརྒྱད་མ་འོངས་པ་
648

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཐོབ། ཅེས་གསུངས་པ་ནི་བཤད་པའི་ལྷག་མ་རྣམས་ལས་སློབ་པ་ཁོ་
ནའི་རྒྱུད་ལ་ཡོད་པ་རྣམས་ཀྱི་དབང་དུ་བྱས་པ་ཡིན་ཏེ། ལུང་དེའི་
མཇུག་ཏུ་སློབ་པ་ནི་དེ་ལྟ་བུ་ཡིན་ནོ། །ཞེས་བཤད་པའི་ལྷག་མ་དེ་
དག་ལས་སློབ་པའི་རྒྱུད་ལ་ཇི་སྙེད་ཅིག་ཡོད་པ་དེ་དག་གི་དབང་དུ་
བྱས་ནས་ཟད་པ་དང་མི་སྐྱེ་བ་ཤེས་པ་མ་གཏོགས་པ་བརྒྱད་འཐོབ་
པར་གསུངས་པ་ཡིན་ཚུལ་སློབ་དཔོན་རང་གིས་བཤད་པའི་ཕྱིར།རྒྱལ་
སྲས་མ་ལས། སློབ་པ་ནི་དེ་ལྟ་བུ་ཡིན་ནོ་ཞེས་བྱ་བ་ནི། བཤད་པའི་ལྷག་
མ་ལ་བརྒྱད་འཐོབ།ཅེས་གང་བསྟན་པ་ཡིན་ནོ། །ཞེས་དང་།གང་སྤེལ་
ལས།སློབ་པ་ནི་དེ་ལྟ་བུ་ཡིན་ནོ་ཞེས་བྱ་བ་ལ།ཅི་ཞིག་ཅེ་ན།ཟད་པ་དང་
མི་སྐྱེ་བ་ཤེས་པ་མ་གཏོགས་པ་གཞན་ཤེས་པ་བརྒྱད་འཐོབ་བོ་ཞེས་
བྱའོ། །ཞེས་གསུངས་པའི་ཕྱིར། གཞན་ཡང་། རང་འགྲེལ་ལས། སློབ་
ནི་དེ་ལྟ་བུ་ཡིན་ནོ། །མི་སློབ་པའི་མངོན་པར་ཤེས་པ་ལ་སོགས་
པའི་སྦྱོར་བ་དང་།རྣམ་པར་གྲོལ་བ་དང་།ཁྱད་པར་ཅན་གྱི་ལམ་རྣམས་
ལ་ནི་བརྒྱད་དམ་དགུ་འཐོབ་བོ། །ཞེས་མངོན་ཤེས་དང་སྤེལ་བསྒོམ་
གྱི་སྦྱོར་བ་དང་རྣམ་པར་གྲོལ་བ་དང་ཁྱད་པར་གྱི་ལམ་སོགས་སློབ་མི་
སློབ་གཉིས་ཀ་ལ་ཡོད་པས།སློབ་པའི་དབང་དུ་བྱས་ན་བརྒྱད་དང་།མི་
སློབ་པ་ལ་མི་གཡོ་བ་ཡིན་མིན་གྱི་བྱེ་བྲག་གིས་བརྒྱད་དམ་དགུ་འཐོབ་
ཅེས་གསུངས་ནས། བཤད་པའི་ལྷག་མ་གཞན་ལ་སློབ་པ་དང་མི་སློབ་
པའི་ཁྱད་པར་ཕྱེ་ནས་མ་གསུངས་པ་ཡང་། སྔར་བཤད་པའི་ལྷག་མ་
འོག་ས་བརྒྱད་ལས་རྣམ་པར་གྲོལ་བའི་ལམ་སོགས་སློབ་པ་ཁོ་ནའི་
རྒྱུད་ཀྱིས་བསྡུས་པ་དང་། མི་གཡོ་བར་འཕོ་བྱེད་ཀྱི་རྣམ་གྲོལ་ལམ་དང་
བོ་བརྒྱད་ནི་མི་སློབ་པ་ཁོ་ནའི་རྒྱུད་ཀྱིས་བསྡུས་པས་ཡིན་ནོ། །དེ་ན་
འདི་ཐུགས་ལ་བཞག་ནས་མཛོད་འགྲེལ་ཐར་ལམ་གསལ་བྱེད་ལས།
649

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྔར་བཤད་པའི་ལྷག་མ་འདོད་པ་ལས་འདོད་ཆགས་དང་བྲལ་བའི་
རྣམ་གྲོལ་ལམ་ཐ་མ་དང་། མངོན་ཤེས་དང་བོ་ལྔ་འཐོབ་པའི་རྣམ་གྲོལ་
ལམ་དང་། སྤེལ་མ་བསྒོམ་པའི་རྣམ་གྲོལ་ལམ་ལ་ཟད་མི་སྐྱེ་ཤེས་པ་མ་
གཏོགས་པའི་བརྒྱད་འཐོབ་བོ། །ཞེས་གསུངས་པ་ཡིན་ལ། གཞན་དུ་
ན་མི་གཡོ་བར་འཕོ་བྱེད་ཀྱི་རྣམ་གྲོལ་ལམ་དང་བོ་བརྒྱད་ལ་ཡང་དེ་
ལྟར་འཐོབ་པར་གསུངས་དགོས་པ་ལ་མ་གསུངས་པའི་རྒྱུ་མཚན་ཡོད་
པའི་ཕྱིར།སྤེལ་སྒོམ་གྱི་བར་ཆད་མེད་ལམ་དང་རྣམ་གྲོལ་ལམ་ནི།ཆུང་
ངུ་སུམ་སྤེལ་ལྟ་བུ་ལ། བསམ་གཏན་བཞི་བའི་དངོས་གཞི་ཟག་མེད་
གཉིས་ཀྱི་བར་དུ་བཞི་བའི་དངོས་གཞི་ཟག་བཅས་གཅིག་བཅུག་པ་
ཡིན་པས་སྐད་ཅིག་མ་དང་བོ་ཟག་མེད་དང་གཉིས་པ་ཟག་བཅས་ནི་
བར་ཆད་མེད་ལམ་དང་། སྐད་ཅིག་མ་གསུམ་པ་ཟག་མེད་ནི་རྣམ་གྲོལ་
ལམ་ཡིན་ཏེ།མངོན་པའི་རྒྱན་ལས།གང་གི་ཚེ་ཟག་མེད་ཀྱི་སྐད་ཅིག་མ་
གཅིག་དང་ཟག་བཅས་ཀྱི་སྐད་ཅིག་མ་གཅིག་དང་ཡང་ཟག་མེད་ཀྱི་
སྐད་ཅིག་མ་གཅིག་སྟེ། དེ་ལྟར་སྐད་ཅིག་མ་གསུམ་བསྲེས་ནས་སྙོམས་
པར་འཇུག་ནུས་པ་དེའི་ཚེ་སྤེལ་མའི་དངོས་གཞི་གྲུབ་པ་ཡིན་ཏེ། དེ་ལ་
སྐད་ཅིག་མ་དང་བོ་གཉིས་ནི་བར་ཆད་མེད་ལམ་དང་གསུམ་པ་ནི་
རྣམ་གྲོལ་གྱི་ལམ་ལྟ་བུ་ཡིན་ནོ་ཞེས་བྱེ་བྲག་ཏུ་སྨྲ་བ་འདོད་དོ། །ཞེས་
གསུངས་པའི་ཕྱིར། སྐབས་འདིར་མངོན་པའི་རྒྱན་ལ་ཡི་གེ་ཆད་ལྷག་
ཅུང་ཞིག་སྣང་སྟེ།དེ་ཉིད་ལས།མངོན་པར་ཤེས་པ་དང་།སྤེལ་མ་བསྒོམ་
པ་དང་། མི་གཡོ་བ་རྟོགས་པར་བྱེད་པ་གསུམ་གྱི་རྣམ་པར་གྲོལ་བའི་
ལམ་དང་བོ་བརྒྱད་པོ་རྣམས་དང་།ཞེས་འབྱུང་བ་ནི་མ་དག་པ་འདྲ་སྟེ།
མངོན་ཤེས་དང་སྤེལ་བསྒོམ་འཐོབ་བྱེད་ཀྱི་བར་ཆད་མེད་ལམ་སྐོར་
དགུ་མེད་པས་རྣམ་གྲོལ་ལམ་དགུ་བ་ཡང་མེད་ལ།གལ་ཏེ་ཡོད་དུ་ཆུག་
650

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཀྱང་དེ་གཉིས་ཀྱི་རྣམ་གྲོལ་ལམ་དགུ་བ་སྔཪ་རྩ་བའི་སྐབས་སུ་མ་་
བཤད་པས་རྣམ་གྲོལ་ལམ་དང་བོ་བརྒྱད་བཤད་པའི་ལྷག་མར་ཡང་མི་
རུང་བའི་ཕྱིར། དེས་ན་གསུམ་གྱི་ཞེས་འབྱུང་བ་མ་དག་པར་མངོན་
ནོ། །ཡང་མི་སློབ་པ་ནི་མངོན་པར་ཤེས་པ་དང་སྤེལ་མ་སྒོམ་པ་དང་
མི་གཡོ་བ་རྟོགས་པར་བྱེད་པའི་བར་ཆད་མེད་པའི་ལམ་ལ་དུས་ཀྱི་
རྣམ་གྲོལ་ཡིན་ན་ཕ་རོལ་སེམས་ཤེས་དང་མི་སྐྱེ་བ་ཤེས་པ་མ་རྟོགས་པ་
བརྒྱད་འཐོབ་ལ། མི་གཡོ་བའི་ཆོས་ཅན་ཞིག་ཡིན་ན་ནི་བར་ཆད་མེད་
པའི་ལམ་ལ་བཀག་པས་ཕ་རོལ་སེམས་ཤེས་མ་གཏོགས་པ་དགུ་འཐོབ་
བོ། །ཞེས་པའང་མ་དག་སྟེ། མི་གཡོ་འཐོབ་དང་སྤེལ་བ་སྒོམ་པའི། །
བར་ཆད་མེད་པའི་ལམ་དག་དང༌། །ཞེས་པ་རྩ་འགྲེལ་གྱིས་དགྲ་་
བཅོམ་དུས་ཀྱི་རྣམ་གྲོལ་མི་གཡོ་བར་འཕོ་བྱེད་ཀྱི་བར་ཆད་མེད་ལམ་
ལ་བདེན་པ་བཞི་ཤེས་དང་ཆོས་ཤེས་རྗེས་ཤེས་དང་ཟད་པ་ཤེས་པ་སྟེ་
བདུན་ལས་ལྷག་མི་འཐོབ་པར་གསུངས་པའི་ཕྱིར་དང་། མངོན་པའི་
རྒྱན་རང་ལས་ཀྱང་། རབ་ཏུ་རྟོགས་པའི་སྐལ་བ་ཅན་ཞིག་མི་གཡོ་བ་
འཐོབ་པར་བྱེད་པའི་བར་ཆད་མེད་པའི་ལམ་ལའང་ཆོས་ཤེས་རྗེས་
ཤེས་དང་བདེན་པ་བཞི་ཤེས་དང་ཟད་ཤེས་དང་བདུན་འཐོབ་པ་ལས་
ནས་སྙིང་བོ་ཟག་མེད་ཀྱི་དབང་བོ་འཕོ་བའི་ཕྱིར་དང་། བར་ཆད་མེད་
ལམ་ཡིན་པས་གཞན་གསུམ་ནི་མི་འཐོབ་སྟེ། ཀུན་རྫོབ་ཤེས་པ་ཟག་
བཅས་ཡིན་པས་དབང་བོ་རྟུལ་བོ་དང་སྲིད་རྩེའི་གཉེན་པོ་མ་ཡིན་པ་
དང་།ཤེས་པ་གཞན་གཉིས་རྣམ་གྲོལ་གྱི་ལམ་ཡིན་པའི་ཕྱིར་རོ། །ཞེས་
འཕགས་པ་དབང་བོ་སྦྱོང་བྱེད་ཀྱི་བར་ཆད་མེད་ལམ་ལ་ཀུན་རྫོབ་
ཤེས་པ་མི་འཐོབ་པའི་རྒྱུ་མཚན་དང་།ཕ་རོལ་སེམས་ཤེས་དང་མི་སྐྱེ་བ་
ཤེས་པ་མི་འཐོབ་པའི་རྒྱུ་མཚན་དང་བཅས་པ་གསལ་བར་གསུངས་
651

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པའི་ཕྱིར། གཞན་དུ་ན་མི་གཡོ་བའི་རྒྱུད་ལ་མི་གཡོ་བར་འཕོ་བྱེད་ཀྱི་
བར་ཆད་མེད་ལམ་ཡོད་པར་ཐལ་བས་སོ། །འོན་ཀྱང་མི་སྐྱེ་བ་ཤེས་པ་
ལ་ལམ་བཞིའི་ནང་གི་བར་ཆད་མེད་ལམ་ཡང་ཡོད་དེ། རང་འགྲེལ་
ལས།མི་སློབ་པའི་མངོན་པར་ཤེས་པ་ལ་སོགས་པའི་སྦྱོར་བ་དང་།རྣམ་
པར་གྲོལ་བ་དང་། ཁྱད་པར་ཅན་གྱི་ལམ་རྣམས་ལ་ཤེས་པ་དགུ་འམ་
བཅུ་འཐོབ་བོ། །མངོན་པར་ཤེས་པ་དང་སྤེལ་མར་སྒོམ་པའི་བར་
ཆད་མེད་པའི་ལམ་རྣམས་ལ་ནི་བརྒྱད་དམ་དགུ་འཐོབ་བོ། །ཞེས་
མངོན་ཤེས་དང་སྤེལ་བསྒོམ་གྱི་བར་ཆད་མེད་ལམ་ལ་ཕ་རོལ་སེམས་
ཤེས་མི་ཐོབ་ལ་མི་སྐྱེ་བ་ཤེས་པ་འཐོབ་པར་གསུངས་པའི་རྒྱུ་མཚན་
ཡོད་པའི་ཕྱིར།དེས་ན།དེ་ཡི་གོང་མ་ཆགས་བཅས་ཀྱི། །ནས།བཤད་
པའི་ལྷག་མ་ལ་བརྒྱད་འཐོབ། །ཞེས་པའི་བར་གྱི་ཤེས་པ་འཐོབ་ཚུལ་
གཞན་དག་ནི་གོ་བར་སླ་ཞིང་བར་ཆད་མེད་ལམ་ལ་ཀུན་རྫོབ་ཤེས་པ་
ཐོབ་ན་ད་ལྟར་བ་དང་མ་འོངས་པ་གང་ཡིན་ཀྱང་རུང་སྟེ་བར་ཆད་
མེད་ལམ་གྱི་ངོ་བོར་འཐོབ་དགོས་ལ། རྣམ་གྲོལ་ལམ་ལ་འཐོབ་ན་ངེས་
པར་རྣམ་གྲོལ་ལམ་གྱི་ངོ་བོར་འཐོབ་མི་དགོས་ཏེ། འཕགས་པ་དབང་
བོ་སྦྱོང་བའི་བར་ཆད་མེད་ལམ་དང་རྣམ་གྲོལ་ལམ་ལ་གཅིག་ཏུ་ཟག་
མེད་དགོས་པར་གནས་དྲུག་པར་གསུངས་པ་དང་། མི་གཡོ་བར་འཕོ་
བྱེད་ཀྱི་བར་ཆད་མེད་ལམ་ལ་ཀུན་རྫོབ་ཤེས་པ་དང་སེམས་ཤེས་དང་
མི་སྐྱེ་བ་ཤེས་པ་གསུམ་མི་འཐོབ་པར་གསུངས་པ་དང་། དེར་འཕོ་བའི་
རྣམ་གྲོལ་ལམ་ཐ་མ་ལ་ཤེས་པ་བཅུ་ཆར་འཐོབ་པར་གསུངས་པ་དང་།
བར་ཆད་མེད་པའི་ལམ་ལ་དྲུག ། དེ་བཞིན་སྲིད་རྩེ་རྣམ་རྒྱལ་་
ལའང་། །ཞེས་བར་ཆད་མེད་ལམ་དེ་དག་ལ་ཀུན་རྫོབ་ཤེས་པ་སོགས་
མི་འཐོབ་པར་གསུངས་པ་དང་། ཟད་པ་ཤེས་པ་ལ་དགུའོ། །མི་གཡོ་
652

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བས་ནི་བཅུ་འཐོབ་བོ། །ཞེས་སྲིད་རྩེ་ལས་རྒྱལ་བའི་རྣམ་གྲོལ་ལམ་
དགུ་བ་ལ་ཀུན་རྫོབ་ཤེས་པ་འཐོབ་པར་གསུངས་པ་སོགས་ཀྱིས་ཤེས་
པའི་ཕྱིར། དེ་ཡང་བར་ཆད་མེད་ལམ་གྱི་ཚེ་བར་ཆད་མེད་ལམ་གྱི་ངོ་
བོར་གྱུར་པའི་ཀུན་རྫོབ་ཤེས་པ་མ་ཐོབ་ན་ཀུན་རྫོབ་ཤེས་པའི་ངོ་བོར་
གྱུར་པའི་ཡོན་ཏན་ཁྱད་པར་ཅན་གཞན་གསར་ཐོབ་མེད་པ་དང་།
སྲིད་རྩེ་ལས་རྒྱལ་བའི་རྣམ་གྲོལ་ལམ་དགུ་བ་དང་། མི་གཡོ་བར་འཕོ་
བའི་རྣམ་གྲོལ་ལམ་དགུ་བ་སོགས་ཀྱི་ཚེ་རྣམ་གྲོལ་ལམ་གྱི་ངོ་བོར་གྱུར་
པའི་ཀུན་རྫོབ་ཤེས་པ་མི་འཐོབ་ཀྱང་ཀུན་རྫོབ་ཤེས་པའི་ངོ་བོར་གྱུར་
པའི་ཟག་ཟད་མངོན་ཤེས་སོགས་དང་།སྨོན་ནས་ཤེས་པ་སོགས་གསར་
ཐོབ་ཡོད་པས་ཡིན་ནོ། །འདིས། སློབ་པ་སྦྱོང་བའི་གྲོལ་བ་ལ། །ཤེས་
པ་དྲུག་དང་བདུན་ཐོབ་བམ། །ཞེས་ཀུན་རྫོབ་ཤེས་པ་མི་འཐོབ་པར་
གསུངས་པ་དང་།དེར་འཕོ་གྲོལ་བའི་ཐ་མ་ལའང་། །ཞེས་གསུངས་པ་
གཉིས་ཀྱང་མི་འགལ་བར་ཤེས་སོ། །སངས་རྒྱས་ཆོས་ནི་མ་འདྲེས་
པ། །སྟོབས་ལ་སོགས་པ་བཅོ་བརྒྱད་དོ། །ཞེས་བྱུང་། དེ་ཡང་སྟོབས་
བཅུ། མི་འཇིགས་པ་བཞི། དྲན་པ་ཉེར་བཞག་གསུམ། ཐུགས་རྗེ་ཆེན་
པོ་དང་བཅོ་བརྒྱད་དུ་གསུངས་ལ། གཞུང་གཞན་ལས། དེ་བཞིན་་
གཤེགས་པ་ལ་འཁྲུལ་བ་མི་མངའ་བ། ཅ་ཅོ་མི་མངའ་བ། འཕྱར་བ་མི་
མངའ་བ།འདུ་ཤེས་ཐ་དད་པ་མི་མངའ་བ།ཐུགས་ལུང་མ་བསྟན་པ་མི་
མངའ་བ། སོ་སོར་མ་བརྟགས་པའི་བཏང་སྙོམས་མི་མངའ་བ་སྟེ་དྲུག་
དང་། དུས་གསུམ་ལ་ཡེ་ཤེས་ཀྱི་གཟིགས་པ་ཐོགས་པ་མི་མངའ་བ་
གསུམ་དང་། སྐུ་གསུང་ཐུགས་ཀྱི་འཕྲིན་ལས་ཐམས་ཅད་ཡེ་ཤེས་ཀྱི་
རྗེས་སུ་འབྲང་བ་གསུམ་སྟེ་དྲུག་དང་། འདུན་པ་དང་། བརྩོན་འགྲུས་
དང་། དྲན་པ་དང་། ཏིང་ངེ་འཛིན་དང་། རྣམ་པར་གྲོལ་བ་དང་།རྣམ་
653

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པར་གྲོལ་བའི་ཡེ་ཤེས་གཟིགས་པ་ཉམས་པ་མི་མངའ་བ་དྲུག་སྟེ་བཅོ་
བརྒྱད་དུ་བཤད་དོ། དེ་དག་ལས་ཅ་ཅོ་ཞེས་བྱ་བ་ནི་བབ་ཅོལ་དུ་སྨྲ་
བའོ། །འཕྱར་བ་ནི་རྩེ་བར་སེམས་པའོ། །འདུ་ཤེས་ཐ་དད་པ་ནི་
བདེ་སྡུག་སོགས་ཀྱི་འདུ་ཤེས་སྣ་ཚོགས་པ་ལ་སློབ་དཔོན་རྒྱལ་བའི་
སྲས་ཀྱིས་བཤད་དོ། །གནས་དང་གནས་མིན་མཁྱེན་ཅེས་པའི་དོན་
ནི། གནས་མ་ཡིན་པ་དེ་ཉིད་ཡུལ་དུ་བྱས་ནས་མཁྱེན་ཅེས་པ་མིན་གྱི།
གནས་དང་གནས་མ་ཡིན་པར་མཁྱེན་ཅེས་པ་ཡིན་ལ།ཁ་ཅིག བྱ་བ་
མི་རུང་བ་རྣམས་གནས་མ་ཡིན་པ་ལ་བཞག་ནས་དེ་མཁྱེན་པ་ལ་་
གནས་མ་ཡིན་པ་མཁྱེན་ཟེར་བ་མི་འཐད་དེ། དེ་ལྟར་ན་ཤན་པས་
ཕྱུགས་གསོད་པ་ལ་སོགས་པ་ཡང་གནས་མིན་དུ་ཐལ་བས་སོ། །རྒྱལ་
སྲས་མ་ལས། སྲིད་པ་ནི་གནས་སོ། །མི་སྲིད་པ་ནི་གནས་མ་ཡིན་པའོ།
བུད་མེད་སངས་རྒྱས་ཉིད་བྱེད་པར་འགྱུར་བ་གང་ཡིན་པ་དེ་ནི་་་་
གནས་མ་ཡིན་ཞིང་གོ་སྐབས་མེད་དོ། །སྐྱེས་པ་བྱེད་པར་འགྱུར་བ་
གང་ཡིན་པ་འདི་ནི་གནས་ཡིན་ནོ། །བུད་མེད་ཚངས་པ་ཉིད་བྱེད་
པར་འགྱུར་བ་གང་ཡིན་པ་འདི་ནི་གནས་མ་ཡིན་ཞིང་གོ་སྐབས་མེད་
དོ། །ནས། དེ་ལྟ་བུ་ལ་སོགས་པའི་རྣམ་པར་ཞུགས་པ་ནི་གནས་དང་
གནས་མ་ཡིན་པ་མཁྱེན་པའི་སྟོབས་ཡིན་པར་ཁོང་དུ་ཆུད་པར་
བྱའོ། །ཞེས་གསུངས་པའི་ཕྱིར། དེ་ལྟར་མིན་ན་བུད་མེད་ཀྱི་རྟེན་ལ་
སངས་རྒྱས་པ་དང་།·སྦྱིན་པ་ལས་དབུལ་བོ་འབྱུང་བ་སོགས་རྟོགས་
པའི་སྟོབས་ཡོད་པར་ཐལ་ལོ། །ཡང་ཁ་ཅིག གཞི་གྲུབ་ན་གནས་
ཡིན་པས་ཁྱབ་པས་གནས་མ་ཡིན་པ་ཡོད་ཅིང་ཡིན་པ་མེད་ཟེར་བ་
སོགས་བྱུང་རྒྱལ་སྣ་ཚོགས་སྨྲས་སོ། །དྲན་ཉེ་གསུམ་ནི་མདོ་ལས། དགེ་
སློང་དག་དྲན་པ་ཉེ་བར་བཞག་པ་གསུམ་པོ་འདི་དག་ནི་གང་དག་
654 ——

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཕགས་པས་སྟེན་པར་བྱེད་པ་སྟེ་འཕགས་པས་དེ་དག་བསྟེན་ན་
འཁོར་ལ་རྗེས་སུ་སྟོན་པར་འོས་སོ། །ནས་ཉན་ཐོས་དེ་དག་དེ་ལ་ཉན་
པར་བྱེད། རྣ་བ་གཏོད་པར་བྱེད། ཀུན་ཤེས་པའི་སེམས་ཉེ་བར་འཇོག་
པར་བྱེད། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པར་བྱེད། སྟོན་པས་
བསྟན་པ་ལས་མི་འགལ་བར་བྱེད་ན། དེས་དེ་བཞིན་གཤེགས་པ་ཀུན་
ཏུ་དགྱེས་པར་ཡང་མི་འགྱུར། ཡིད་བདེ་བ་དང་ཐུགས་ཡ་ཡ་བོར་ཡང་
མི་འགྱུར་གྱི། དེ་ལ་དེ་བཞིན་གཤེགས་པ་དྲན་པ་དང་ཤེས་བཞིན་དུ་
བཏང་སྙོམས་སུ་བཞུགས། ཞེས་སོགས་གསུངས་པ་ལྟར་བཅོམ་ལྡན་
འདས་ཀྱིས་ཆོས་བསྟན་པ་ན་འཁོར་ཁ་ཅིག་གུས་པར་ཉན་པ་སོགས་
ཁ་ལྷག་པར་དགྱེས་པ་མེད་པ་དང་།ཁ་ཅིག་གུས་པར་མི་ཉན་པ་སོགས་
༼ལ་མི་དགྱེས་པ་མེད་པ་དང་། ཁ་ཅིག་ལེགས་པར་ཉན་ཁ་ཅིག་ལེགས་
༼པར་མི་ཉན་པ་ལ་དགྱེས་པ་དང་མི་དགྱེས་པ་གང་ཡང་མེད་པར་་
བཏང་སྙོམས་སུ་གནས་པའི་དྲན་པ་ཉེར་བཞག་གསུམ་མོ། །འོ་ན་
ཧན་རང་དགྲ་བཅོམ་པ་དག་གིས་ཀྱང་ཁྲོ་ཆགས་སྤངས་པ་མ་ཡིན་
རྒམ། ཇི་ལྟར་ན་དྲན་ཉེ་འདི་གསུམ་སངས་རྒྱས་ཀྱི་ཆོས་མ་འདྲེས་པར་
བཤད་ཅེ་ན། དགྲ་བཅོམ་པ་དེ་དག་གི་རྒྱུད་ལ་ཡིད་མི་བདེ་བ་དང་
ཆགས་སྡང་མེད་མོད་ཀྱང་གུས་པར་ཉན་པ་སོགས་ལ་ལྷག་པར་དགའ་
༼བ་དང་། དེ་ལྟར་མི་ཉན་པ་སོགས་ལ་དེ་ཙམ་གྱི་དགའ་བ་མེད་པའི་
སེམས་ཀྱི་འགྱུར་བ་ནི་ཡོད་དེ།རང་འགྲེལ་དང་འདུས་བཟང་མ་གཉིས་
ཚར་ལས། ཅིའི་ཕྱིར་འདི་དག་སངས་རྒྱས་ཀྱི་ཆོས་མ་འདྲེས་པ་ཞེས་བྱ་
ཞེ་ན། བག་ཆགས་དང་བཅས་པ་སྤངས་པའི་ཕྱིར་རོ། །ཡང་ན་ཉན་
ཐོས་རྣམས་གང་ཡིན་པ་དེ་ལ་ནི་གུས་པར་ཉན་པ་དང་། གུས་པར་མི་
ཉན་པ་དང་།གཉིས་པོ་དེ་དག་ལ་ཤིན་ཏུ་ཡིད་བདེ་བ་ལ་སོགས་པའི་གོ་
655

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
སྐབས་སུ་འགྱུར་གྱི། གཞན་ལ་ནི་དེ་ལྟ་མ་ཡིན་པས་དེ་ཁོ་ན་ལ་དེ་མི་
འབྱུང་བ་ཡ་མཚན་དུ་རྣམ་པར་བཞག་གི་གཞན་ལ་མ་ཡིན་ནོ། །ཞེས་
གསུངས་པའི་ཕྱིར།མངོན་པའི་རྒྱན་ལས།བག་ཆགས་ནི་རྒྱལ་བའི་སྲས་
དང་གང་སྤེལ་ནི་ཉན་ཐོས་ལ་སྔོན་ཉོན་མོངས་པ་སྤྱད་པའི་མཐུས་
ལུས་ངག་གི་གཡོ་བ་འགྱུར་བའི་རྒྱུ་ནུས་པའི་ཁྱད་པར་སེམས་ལ་ཡོད་
པ་འདོད།ཅེས་བཤད་དོ། །རྒྱུ་དང་།འབྲས་བུ་ལ་བཞིར་ཕྱེ་བའི་ཡེ་ཤེས་
དང་། སྤངས་པ་དང་། མཐུ་དང་། གཟུགས་ཀྱི་སྐུ་དང་། ཕན་འདོགས་
པ་དང་དྲུག་པོ་རེ་རེ་ལ་བཞི་བཞི་ཕྱེ་བའི་ཕུན་ཚོགས་ཉེར་བཞི་ནི།རང་
འགྲེལ་ལས། ཕུན་སུམ་ཚོགས་པ་རྣམ་པ་གསུམ་པོ་འདི་ཁོ་ན་ཡིད་ལ་
བྱེད་པ་མཁས་པས་ནི།སངས་རྒྱས་བཅོམ་ལྡན་འདས་རྣམས་ལ་དགའ་
བ་དང་གུས་པ་ཆེན་པོ་སྐྱེད་པར་ནུས་ཏེ། ཞེས་པ་ནས་དེ་ལྟར་ན་དེ་
བཞིན་གཤེགས་པ་རྣམས་ནི་ཡོན་ཏན་དང་ཡེ་ཤེས་དང་མཐུ་དང་ཕན་
འདོགས་པ་མཐའ་ཡས་ཤིང་རྨད་དུ་བྱུང་བ་རིན་པོ་ཆེ་ཆེན་པོའི་་་་
འབྱུང་གནས་ཡིན་ནོ། །འོན་ཀྱང་བྱིས་པ་རང་ཉིད་ཡོན་ཏན་གྱིས་
དབུལ་བས་མོས་པ་བཅོམ་པ་རྣམས་ནི་ཡོན་ཏན་འབྱོར་བ་དེ་ལྟ་བུ་དེ་
ཐོས་སུ་ཟིན་ཀྱང་སངས་རྒྱས་དང་དེའི་ཆོས་ལ་གུས་པར་མི་བྱེད་ཀྱི།
མཁས་པ་རྣམས་ནི་རྐང་ཡན་ཆད་ནས་ཀྱང་བཅོམ་ལྡན་འདས་དང་
དེའི་ཆོས་ལ་མངོན་པར་རབ་ཏུ་དད་པར་འགྱུར་ཏེ། གཅིག་ཏུ་རབ་ཏུ་
དང་བ་དེ་དག་ནི་དད་པ་ཙམ་གྱིས་ཀྱང་རྣམ་པར་སྨིན་པར་མ་ངེས་
པའི་སྡིག་པའི་ཚོགས་རྣམས་ཟིལ་གྱིས་མནན་ཏེ་ལྷ་དང་མིའི་ལེགས་པ་
ཉམས་སུ་མྱོང་ནས་བགྲོད་པར་བྱ་བའི་མཆོག་མྱ་ངན་ལས་འདས་པར་
འགྱུར་རོ། །དེ་ཉིད་ཀྱི་ཕྱིར་དེ་བཞིན་གཤེགས་པ་རྣམས་ནི་བསོད་
ནམས་ཀྱི་ཞིང་བླ་ན་མེད་པ་ཞེས་བྱ་སྟེ། འབྲས་བུ་མེད་པ་མ་ཡིན་པ་
656

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དང་།ཡིད་དུ་འོང་བ་དང་།མཆོག་ཏུ་གྱུར་པ་དང་།མྱུར་བ་དང་།མཐའ་
བཟང་བའི་ཕྱིར་རོ། །ཞེས་རྒྱ་ཆེར་གསུངས་སོ། །དེ་རྣམས་མཆིམས་
འཇམ་དཔལ་དབྱངས་ཀྱིས་སྡོམ་དུ་མཛད་པ་ནི།ཚོགས་ཀུན་ཡུན་རིང་
བར་ཆད་མེད། ། གུས་བཅས་གོམས་པ་བཞི་ནི་རྒྱུ། །ཞེས་དང་། མ་
བསྟན་མཁྱེན་དང་ཐམས་ཅད་མཁྱེན། །རྣམ་ཀུན་མ་འབད་མཁྱེན་པ་
བཞི། །ཡེ་ཤེས་ཕུན་ཚོགས་ཉོན་མོངས་ཀུན། །གཏན་ཏུ་སྤངས་དང་
བག་ཆགས་བཅས། །ཏིང་འཛིན་སྙོམས་འཇུག་སྒྲིབ་ཀུན་སྤངས། །
རྣམ་བཞི་སྤངས་པ་ཕུན་ཚོགས་སོ། །ཕྱིའི་ཡུལ་སྦྲུལ་སྒྱུར་བྱིན་རླབས་
པ། །ཡུལ་ལ་མངའ་བརྙེས་སྟོད་བྱིན་རློབ། །ཚེ་ལའོ་ཐོགས་བཅས་
ཐོགས་མེད་དང་། ·རིང་ལ་མྱུར་གཤེགས་ཆུང་ངུར་ནི།།མང་འཇུག་
སྤྱོད་ལམ་མངའ་བརྙེས་པའོ། །ཡ་མཚན་ནར་མ་སྣ་ཚོགས་པ། །སྟོན་
ལ་མངའ་བརྙེས་རྣམ་པ་བཞི། །རྒྱལ་བའི་མཐུན་ནི་ཕུན་ཚོགས་་་་་
པའོ། །མཚན་དང་དཔེ་བྱད་སྟོབས་དང་ནི། །སྐུ་གདུང་རིང་བསྲེལ་
རྡོ་རྗེ་ལྟར། །སྲ་བ་གང་ཡིན་སངས་རྒྱས་ཀྱི། །གཟུགས་སྐུ་ཕུན་ཚོགས་
རྣམ་བཞིའོ། །དམྱལ་བ་ཡི་དྭགས་དུད་འགྲོ་དང༌། །འཁོར་བའི་སྡུག་
བསྔལ་དག་ལས་ནི། །གཏན་དུ་ཐར་མཛད་རྣམ་པ་བཞི། །ཕན་་་
འདོགས་པ་སྟེ་རྣམ་གཅིག་ཏུ་འམ། །ཡང་ན། བདེ་འགྲོ་དང་ནི་ཐེག་
གསུམ་འགོད། །བཞི་ཡིན་འགྲོ་བའི་བླ་མ་དེའི། །ཡོན་ཏན་རྒྱ་མཚོ་
དཔག་མེད་ཕྱིར། །རབ་ཏུ་དབྱེ་བ་མཐའ་ཡས་མོད། །ཆེ་བའི་བདག་
ཉིད་མདོར་བསྡུས་པའོ། །གང་དག་སྐྱོབ་པ་ཀུན་མཁྱེན་གྱི། །ཡོན་
ཏན་དམ་པ་གང་ཤེས་ནས། །རྒྱལ་དང་དེ་ཡི་དམ་ཆོས་དང་། །དེ་ཡི་
རྗེས་འཇུག་དགེ་འདུན་ལ། །རབ་དང་དེ་དག་མཁས་པ་ཡིན། ཞེས་
སོ། །ཐུགས་རྗེ་ཆེན་པོ་ཀུན་རྫོབ་བློ། །ཚོགས་དང་རྣམ་པ་སྤྱོད་ཡུལ་
657

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དང་། །མཉམ་པའི་ཕྱིར་དང་ཆེས་ཆེ་ཕྱིར། །ཐ་དད་བྱ་བ་རྣམ་པ།
བརྒྱད། །ཅེས་བྱུང་། དེ་ཡང་ཐུགས་རྗེ་ཆེན་པོ་ནི། སངས་རྒྱས་བཅོམ་
ལྡན་འདས་ཀྱིས་འཇིག་རྟེན་ཐམས་ཅད་ལ་ཉིན་ལན་གསུམ་མཚན་
ལན་གསུམ་དུ་སུ་ནི་དར།སུ་ནི་རྒུད།སུ་ཞིག་འདུལ་བར་བྱ་བའི་དུས་ལ་
བབ་པ་སོགས་སུ་གཟིགས་པའི་ཀུན་རྫོབ་ཤེས་པ་ཞིག་ཡིན་ཏེ། མདོ་སྡེ་
ལས། རྒྱ་མཚོ་ཆུ་སྲིན་རྣམས་ཀྱི་གནས། །དུས་རླབས་ཡོལ་བར་འགྱུར་
ཡང་སྲིད། །གདུལ་བར་བྱ་བའི་སྲས་རྣམས་ལ། །སངས་རྒྱས་དུས་
ལས་ཡོལ་བ་མེད། །ཅེས་གསུངས་པ་ལྟར་རོ། །དེ་ཡང་སེམས་ཅན་
ཐམས་ཅད་ལ་འདུ་བྱེད་ཀྱི་སྡུག་བསྔལ་གྱི་རྣམ་པར་འདྲ་བར་འཇུག་
པས་ན་མཉམ་པ་ཉིད་དང་། འདི་ལས་ཆེས་ཆེ་བ་གཞན་མེད་པས་ཆེས་
ཆེ་བ་ཡིན་ནོ། །འདི་སྙིང་རྗེ་ལས་ཁྱད་པར་བརྒྱད་ཀྱིས་འཕགས་ཞེས་
པའི་སྙིང་རྗེ་ནི་སྙིང་རྗེ་ཚད་མེད་ཡིན་པར་མངོན་ཏེ།རྒྱལ་སྲས་མ་ལས།
སྙིང་རྗེ་བཞིན་དུ་འདོད་པའི་ཁམས་སུ་སྐྱེས་པ་ཁོ་ན་ལ་དམིགས་པ་མ་
ཡིན་ཏེ།སྤྱོད་ཡུལ་འདོད་པའི་སེམས་ཅན་རྣམས།ཞེས་འབྱུང་བའི་ཕྱིར་
རོ། །ཞེས་སྙིང་རྗེ་ཚད་མེད་དང་དམིགས་པ་མི་མཚུངས་པས་སྒྲུབ་
པའི་ཕྱིར། ཉོན་མོངས་མེད་དང་སྨོན་ནས་ཤེས། །སོ་སོར་ཡང་དག་
རིག་མངོན་སོགས། །ཞེས་པས་ཐུན་མོང་གི་ཡོན་ཏན་ང་གསུམ་ལས་
ཐུན་མོང་ཆོས་དྲུག་དང་མངོན་ཤེས་རྣམས་དངོས་སུ་བསྟན་ནས་ལྷག་
མ་རྣམས་སོགས་སྒྲས་བསྡུས་ལ།དེ་ཡང་ཐུན་མོང་ཆོས་དྲུག་དང་མངོན་
ཤེས་དྲུག བསམ་གཟུགས་བརྒྱད། ཚད་མེད་བཞི། རྣམ་ཐར་བརྒྱད།
ཟིལ་གནོན་བརྒྱད། ཟད་པར་བཅུ། རྣམ་ཐར་སྒོ་གསུམ་མོ། །དེ་དག་
ལས་ཉོན་མོངས་མེད་པའི་ཏིང་ངེ་འཛིན། སྨོན་ནས་ཤེས་པ།སོ་རིག་
བཞི།ཟག་ཟད་མངོན་ཤེས།འགོག་པའི་རྣམ་ཐར།རྣམ་ཐར་སྒོ་གསུམ་
658

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
སྟེ་བཅུ་གཅིག་ནི། ཉན་རང་འཕགས་པ་ཁོ་ན་དང་ཐུན་མོང་བའི་ཡོན་
ཏན་དང་། ལྷག་མ་ཞེ་གཉིས་ནི་སོ་སོའི་སྐྱེ་བོ་དང་ཡང་ཐུན་མོང་པའི་
ཡོན་ཏན་ནོ། །མངོན་རྟོགས་རྒྱན་ལས། ཉན་ཐོས་ཉོན་མོངས་མེད་
པའི་ལྟ། །མི་ཡི་ཉོན་མོངས་ཡོངས་སྤོང་ཉིད། །གྲོང་སོགས་སུ་དེའི་
ཉོན་མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད། །ཅེས་
སངས་རྒྱས་དང་ཉན་རང་གི་ཉོན་མོངས་མེད་པའི་ཏིང་ངེ་འཛིན་གྱི་
ཁྱད་པར་གསུངས་ལ།སངས་རྒྱས་སྨོན་ནས་མཁྱེན་པ་ནི།ལྷུན་གྱིས་གྲུབ་
དང་ཆགས་སྤངས་དང་།ཐོགས་པ་མེད་དང་རྟག་གནས་དང་། །འདྲི་
བ་ཀུན་ལན་འདེབས་པར་བཞེད། །ཅེས་སངས་རྒྱས་དང་ཉན་རང་
གི་སྨོན་ནས་ཤེས་པའི་ཁྱད་པར་ཡང་གསུངས་སོ། །མངོན་ཤེས་ལ་
མངོན་སུམ་དགོས་ཀྱང་།སྲིད་རྩེའི་སས་བསྡུས་ཀྱི་ཟག་ཟད་མངོན་ཤེས་
སོགས་ཀུན་རྫོབ་ཤེས་པ་ཡིན་པས་ཟག་བཅས་ཡིན་ལ། འགོག་བདེན་
མངོན་སུམ་དུ་རྟོགས་པའི་ཤེས་པ་ལ་ཟག་མེད་མི་དགོས་ཏེ། ཟག་ཟད་
མངོན་ཤེས་ལ་ཤེས་པ་དྲུག་ཙམ་ཡོད་པའི་དབང་དུ་བྱས་ཀྱང་ཀུན་
རྫོབ་ཤེས་པ་ཡོད་པའི་ཕྱིར། དེར་ཐལ། འགོག་ཤེས་ལས་གཞན་པའི་
བདེན་པ་གསུམ་ཤེས་དང་སེམས་ཤེས་མ་གཏོགས་པ་དྲུག་ལ་བཤད་
པའི་ཕྱིར། ཁ་ཅིག ཟག་ཟད་མངོན་ཤེས་ལ་ཤེས་པ་བཅུ་ཡོད་པའི་
དབང་དུ་བྱས་ན་སྲིད་རྩེ་ན་ཡོད་ཀྱང་དྲུག་ཙམ་ཡོད་པའི་དབང་དུ་
བྱས་ན་མེད་ཟེར་བ་ནི། ཟག་ཟད་མངོན་ཤེས་ལ་ཤེས་པ་དྲུག་ཙམ་ཡོད་
པའི་དབང་དུ་བྱས་ན་འདོད་པ་དང་སྲིད་རྩེ་ལ་བཞག་མི་ཆོག་པའི་རྒྱུ་
མཚན་དང་། ཟད་པའི་མངོན་ཤེས་སྟོབས་བཞིན་ནོ། །ཞེས་པ་རྩ་
འགྲེལ་གྱི་དོན་ལས་བཟློག་སྟེས་དགུའམ་བཅུ་གཅིག་ན་ཡོད་ཅེས་་་
འདམ་ང་ཅན་དུ་གཞུང་གང་ལས་གསུངས་པ་ཡང་སྨྲ་དགོས་སོ། །
659

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
གཞུང་དོན་ནི་ཟག་ཟད་མངོན་ཤེས་ཞེས་པ་ཟག་པ་ཟད་པ་མངོན་
སུམ་དུ་རིག་པའི་དབང་དུ་བྱས་ན་ཤེས་པ་དྲུག་དང་།ཟག་པ་ཟད་པའི་
མངོན་ཤེས་ཀྱི་དབང་དུ་བྱས་ན་ཤེས་པ་བཅུ་ཡོད་པར་བཤད་པ་ཡིན་
ཏེ།རྒྱལ་སྲས་མ་ལས།ཟག་པ་ཟད་པ་མངོན་སུམ་དུ་བྱ་བའི་མངོན་པར་
ཤེས་པ་ཡིན་ན་ནི་ཤེས་པ་དྲུག་ཡིན་ཏེ། དེ་དང་འདྲའོ། །གལ་ཏེ་ཟག་
པ་ཟད་པའི་མངོན་པར་ཤེས་པ་གང་ཡིན་པ་དེ་ཡིན་ན་ནི་ཤེས་པ་བཅུ་
སྟེ།དེ་དང་འདྲའོ། །ཞེས་གསུངས་པའི་ཕྱིར། རང་གཞན་གྱི་ལུས་དང་
མ་འབྲེལ་བའི་སྤྲུལ་བ་ལ་ཕྱིའི་སྐྱེ་མཆེད་གཟུགས་དྲི་རོ་རེག་བཞི་ཙམ་
དང་། སྐྱེས་ཐོབ་ཀྱི་སྤྲུལ་བ་མིང་གི་སྒོ་ནས་སྐྱེ་མཆེད་དགུ་བ་ཅན་དུ་
གསུངས་ལ། དེའི་རྒྱུ་མཚན་ནི་ལྷ་ཀླུ་ཡི་དྭགས་སོགས་ཀྱིས་རང་རང་གི་
ལུས་དེ་ཉིད་སྡུག་མི་སྡུག་སྣ་ཚོགས་སུ་སྤྲུལ་བའི་ཚེ་དབང་བོ་སྤྲུལ་བ་
མིན་ཀྱང་དེ་དག་གིས་སྤྲུལ་བའི་གཟུགས་དྲི་རོ་རེག་སོགས་གང་
ཚོགས་པར་གཏོགས་པའི་བསགས་རྡུལ་ཕྲ་རབ་རྣམས་ཀྱི་ཚོགས་པ་ན་
དབང་བོ་དག་ཀྱང་ཡོད་ལ། དེ་རྣམས་ལྷན་ཅིག་པ་ཡིན་པས་སྐྱེས་ཐོབ་
ཀྱི་སྤྲུལ་བ་སྐྱེ་མཆེད་དགུ་བ་ཅན་དུ་བཤད་པ་ཡིན་ཏེ། རང་འགྲེལ་ལས།
ལྷ་དང་། ཀླུ་དང་། ཤ་ཟ་ལ་སོགས་པའི་སྐྱེས་པས་ཐོབ་པའི་སྤྲུལ་བའི་
སེམས་ནི་དགེ་བ་དང་།མི་དགེ་བ་དང་།ལུང་དུ་མ་བསྟན་པ་ཡིན་ནོ། །
དེ་དག་གིས་བྱས་པའི་སྤྲུལ་བ་རང་དང་གཞན་གྱི་ལུས་དང་འབྲེལ་བ་
ནི། སྒྲ་མེད་པའི་གཟུགས་ཅན་གྱི་སྐྱེ་མཆེད་ཡིན་པའི་ཕྱིར། སྐྱེ་མཆེད་
དགུ་བ་ཡིན་ཏེ། དབང་བོ་དང་ཐ་མི་དད་པའི་ཕྱིར་རོ། །དབང་བོ་ནི་
སྤྲུལ་བར་མི་བྱེད་དོ། །ཞེས་དང་། གང་སྤེལ་ལས། སྐྱེས་པས་བྱས་པའི་
སྤྲུལ་བ་བདག་དང་གཞན་གྱི་རྒྱུད་དང་འབྲེལ་བ་སྐྱེ་མཆེད་དགུ་བ་
ཡིན་ནོ། །ག་ལས་ཤེ་ན། སྒྲ་མེད་པའི་གཟུགས་ཅན་གྱི་སྐྱེ་མཆེད་ཡིན་
660

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
པའི་ཕྱིར་རོ། །གང་གི་ཕྱིར་དེ་ན་སྒྲ་མེད་པའི་གཟུགས་ཅན་གྱི་སྐྱེ་
མཆེད་མིག་ལ་སོགས་པ་ཡོད་པ་དེའི་ཕྱིར་མིང་གི་སྒོ་ནས་སྐྱེ་མཆེད་
དགུ་བ་ཡིན་གྱི། རྫས་ཀྱི་སྒོ་ནས་ནི་མ་ཡིན་ནོ། །ནས་གལ་ཏེ་དབང་བོ་
དག་ཀྱང་སྤྲུལ་བར་བྱེད་ན་ནི་དབང་བོ་རྣམས་སེམས་ཅན་དུ་བགྲང་
བ་ཡིན་པའི་ཕྱིར་ཇི་ལྟར་སྔོན་མེད་པའི་སེམས་ཅན་འབྱུང་བར་མི་
འགྱུར་ཞེ་ན། དེའི་ཕྱིར་དབང་བོ་རྣམས་དང་ཐ་མི་དད་པའི་ཕྱིར་རོ་
ཞེས་བྱ་བ་སྨོས་ཏེ། སྤྲུལ་བ་སྐྱེ་མཆེད་བཞི་བ་དེ་ནི་མིག་ལ་སོགས་པའི་
དབང་བོ་དང་ཐ་མི་དད་པར་སྐྱེ་བ་སྟེ། རང་གི་ལུས་དང་འབྲེལ་བའི་
ཕྱིར་རོ། །དེའི་ཕྱིར་སྐྱེ་མཆེད་དགུ་བར་བཤད་དོ། །ཞེས་དང་། རྒྱལ་
སྲས་མ་ལས། གལ་ཏེ་སྐྱེ་མཆེད་དགུ་བ་སྤྲུལ་བར་བྱེད་ན་དབང་བོ་སྤྲུལ་
བའི་ཕྱིར་ཇི་ལྟར་སྔོན་མེད་པའི་སེམས་ཅན་འབྱུང་བར་མི་འགྱུར་ཏེ།
དབང་བོ་རྣམས་ནི་སེམས་ཅན་དུ་སྟོན་པ་ཡིན་ནོ་ཞེ་ན། དེའི་ཕྱིར་
དབང་བོ་དང་ཐ་མི་དད་པའི་ཕྱིར་རོ་ཞེས་བྱ་བ་སྨོས་ཏེ། འདི་གང་གི་
ཕྱིར་མིག་ལ་སོགས་པའི་དབང་བོ་ལྔ་རང་དང་གཞན་གྱི་ལུས་དང་
འབྲེལ་བའི་སྤྲུལ་བ་གཟུགས་དང་། དྲི་དང་། རོ་དང་། རེག་བྱའི་ངོ་བོ་
ཉིད་དང་ཐ་མི་དད་པར་གནས་པ་དེའི་ཕྱིར་སྐྱེ་མཆེད་དགུ་བ་ཞེས་བྱ་
ཡི། དབང་བོ་སྤྲུལ་བར་མི་བྱེད་དོ། །འདི་ནི་གྲུབ་པའི་མཐའ་ཡིན་
ནོ། །ཞེས་གསུངས་པའི་ཕྱིར། སྐྱེས་ཐོབ་སྤྲུལ་སེམས་ལ་དགེ་སོགས་
གསུམ་ཇི་ལྟར་ཡོད་ཅེ་ན། ལྷ་ཀླུ་ཡི་དྭགས་སོགས་ཀྱི་རེས་འགའ་གཞན་
ལ་ཕན་པའི་སེམས་དང་རེས་འགའ་གཞན་ལ་འཐོབ་འཚམ་པ་སོགས་
ཀྱི་བསམ་པས་སྤྲུལ་བས་སོ། །རྫུ་འཕྲུལ་གསང་སྔགས་སྨན་དག་་་་་
དང་། །ལས་ལས་སྐྱེས་དང་རྣམ་པ་ལྔ། །ཞེས་གསུངས་ལ། དེ་ཡང་
བསྒོམས་པའི་འབྲས་བུ་དང་། སྐྱེས་པས་ཐོབ་པ་དང་། གསུང་སྔགས་
661

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལས་སྐྱེས་པ་དང་། སྨན་ལས་སྐྱེ་བ་དང་། ལས་ལས་སྐྱེ་བའོ། །ཐ་མ་ནི་
རྒྱལ་བོ་ང་ལས་ནུ་དང་སྲིད་པ་བར་མའི་རྫུ་འཕྲུལ་ལྟ་བུ་ཡིན་ནོ། །
སྨྲས་པ། རྒྱལ་བསྟན་དབྱར་གྱི་དཔལ་མོ་མཛེས་པའི་རྒྱན། །གཞན་
ཕན་དྲི་བསུང་ཕྱོགས་སུ་འཕྲོ་བ་ཡི། །ངོ་མཚར་ལེགས་བཤད་མེ་ཏོག་
གསར་བའི་ཚལ། །རྒྱལ་དང་རྒྱལ་སྲས་མཆོད་པའི་ཡོན་དུ་བསྐྲུན། །
དམ་པའི་ཆོས་མངོན་པའི་མཛོད་ཀྱི་ཟུར་མཆན་ཡིད་ཀྱི་མུན་སེལ་ཞེས་
བྱ་བ་ལས་གནས་བདུན་པའི་སྐབས་སོ། །
གཟུགས་ནི་སེམས་ལས་སྐྱེ་བར་འགྱུར། །ཞེས་བྱུང༌། གཟུགས་
མེད་ནས་འདོད་གཟུགས་གང་རུང་དུ་སྐྱེས་མ་ཐག་པའི་རྒྱུད་ཀྱི་་་
གཟུགས་ཕུང་ནི། སེམས་ཀྱིས་ལྷན་ཅིག་བྱེད་རྐྱེན་དང་གཟུགས་འདས་
པའི་སྐལ་མཉམ་གྱི་རྒྱུ་བྱས་པ་ལ་རྟེན་ནས་སྐྱེ་བར་བྱེ་བྲག་སྨྲ་བས་
འདོད་ཅང་། མདོ་སྡེ་བ་ལྟར་ན་གཟུགས་མེད་པའི་སེམས་སྟེང་ན་་
གཟུགས་ཕུང་སྐྱེད་བྱེད་ཀྱི་ནུས་པ་ཞིག་ཡོད་པས་དེ་ཉིད་གཟུགས་ཕུང་
དེའི་ཉེར་ལེན་དུ་འདོད་དེ། གང་སྤེལ་ལས། གལ་ཏེ་གཟུགས་མེད་པ་
དག་ན་གཟུགས་མེད་ན་དེ་དག་འཆི་འཕོ་ཞིང་ཁམས་འོག་མར་སྐྱེ་
བའི་ཚེ་གཟུགས་རྒྱུན་བཅད་པ་རྣམས་ཀྱི་གཟུགས་ཕུང་སྐྱེ་བར་མི་
འགྱུར་རོ། །ཞེས་དང་། ལན་དུ། གཟུགས་མེད་པ་དག་ཏུ་སྐྱེ་བ་རྣམས་
ལ་གཟུགས་དང་མཐུན་པའི་སེམས་ཀྱི་རྒྱུན་ཉིད་གནས་ལ།དེ་ཉིད་འཆི་
ལྟས་ཡིན་ནོ་ཞེས་སྨྲས་ཏེ། དེའི་ཕྱིར་སྔར་གཟུགས་དང་ལྷན་ཅིག་སྤྱོད་
པའི་སེམས་ཀྱི་རྒྱུད་ཀྱི་རྐྱེན་གྱིས་རྣམ་པར་སྨིན་པའི་རྒྱུ་སྔར་འགགས་
པ་ལས་གཟུགས་སྐྱེ་སྟེ། སྐལ་བ་མཉམ་པའི་རྒྱུ་ནི་འདས་པ་དང་ད་ལྟར་
བའི་བྱེད་པ་ཁས་བླངས་པའི་ཕྱིར་རོ། །ཞེས་དང་། མདོ་སྡེ་བའི་ཚུལ་
གྱིས་ནི་དེའི་རྣམ་པར་སྨིན་པའི་རྒྱུས་ཡོངས་སུ་བསྒོས་པའི་སེམས་
662

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
འཇུག་པ་རྙེད་པ་ལས་ཞེས་བྱ་བ་སྟེ། ནས་དེས་བསྒོས་པ་ནི་གཟུགས་དེ་
བསྐྱེད་པར་བྱ་བའི་ཕྱིར་དེ་ལ་ནུས་པ་བཞག་པའི་ཕྱིར་རོ། །ཞེས་་
གསུངས་པའི་ཕྱིར།རྣམ་ཤེས་མཐའ་ཡས་མཁའ་མཐའ་ཡས། །ཅི་ཡང་
མེད་ཅེས་བྱ་དེ་ལྟར། །སྦྱོར་ཕྱིར། ཞེས་གཟུགས་མེད་དང་བོ་གསུམ་གྱི་
དངོས་གཞིས་ནམ་མཁའ་རྣམ་ཤེས་སོགས་ལ་དམིགས་དགོས་པ་མིན་
ཀྱང་དེ་སྐད་མིང་ཆགས་པ་ནི། དེ་དག་གི་སྦྱོར་བའི་ཚེ་ན་ནམ་མཁའ་
མཐའ་ཡས་སོ་སྙམ་པ་ལ་སོགས་པ་འབྱུང་བས་ཡིན་པར་གསུངས་
་་་་སོ། །ཁ་ཅིག རྩ་འགྲེལ་གྱི་ཚིག་ཟིན་ལ་གཟུགས་མེད་དང་བོ་་
གསུམ་གྱི་དམིགས་པ་ལ་ནམ་མཁའ་སོགས་འཇོག་པ་ལྟ་བུར་གསུངས་
ཟེར་བ་ནི།མ་ཡིན་ཏེ།རང་འགྲེལ་ལས་ཀྱང་།ཅི་ནམ་མཁའ་མཐའ་ཡས་
སྐྱེ་མཆེད་ལ་སོགས་པ་དེ་དག་ནམ་མཁའ་ལ་སོགས་པ་ཁོ་ན་ལ་་་་་
དམིགས་པ་ཡིན་པ་དེའི་ཕྱིར་དེ་སྐད་ཅེས་བྱའམ་ཞེ་ན།མ་ཡིན་ནོ། །འོ་
ན་ཇི་ལྟ་བུ་ཞེ་ན།ནས་དེ་ལྟར་སྦྱོར་ཕྱིར་གྲངས་བཞིན་དུ་ནམ་མཁའ་
མཐའ་ཡས་སོ། །རྣམ་ཤེས་མཐའ་ཡས་སོ། །ཅི་ཡང་མེད་དོ། །ཞེས་
དེ་ལྟར་ཡིད་ལ་བྱེད་ཅིང་དེ་དག་ལ་རབ་ཏུ་སྦྱོར་བ་དེའི་ཕྱིར་དེ་དག་ནི་
མིང་དེ་དག་ཡིན་ནོ། །ཞེས་གསུངས་པའི་ཕྱིར། བསམ་གཏན་དང་བོ་
ལ་ཡན་ལག་ལྔ་སྟེ།འདོད་པའི་འདོད་ཆགས་རྣམ་འཚེ་སོགས་སྤོང་བའི་
གཉེན་པོའི་ཡན་ལག་རྟོག་དཔྱོད་གཉིས།མི་མཐུན་ཕྱོགས་དེ་དག་གིས་
དབེན་པ་ལས་སྐྱེས་པའི་ཕན་ཡོན་གྱི་ཡན་ལག་དགའ་བདེ་གཉིས།
གཉེན་པོ་དང་ཕན་ཡོན་གྱི་ཡན་ལག་གཉིས་ཀའི་རྟེན་གྱི་ཡན་ལག་
ཏིང་ངེ་འཛིན་རྣམས་སོ། །གཉིས་པ་ལ་དང་བོའི་རྟོག་དཔྱོད་སྤོང་
བས་གཉེན་པོའི་ཡན་ལག་ནང་རབ་ཏུ་དང་བ་སྟེ་དང་བ། མི་མཐུན་
ཕྱོགས་རྟོག་དཔྱོད་ཀྱིས་དབེན་པ་ལས་སྐྱེས་པའི་ཕན་ཡོན་གྱི་ཡན་ལག་
663

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
དགའ་བདེ་གཉིས། དེ་དག་གི་གནས་སམ་རྟེན་གྱི་ཡན་ལག་ཏིང་ངེ་
འཛིན་དང་བཞིའོ། །གསུམ་པ་ལ་ཡན་ལག་ལྔ་སྟེ། གཉིས་པའི་དགའ་
བ་སྤོང་བའི་གཉེན་པོའི་ཡན་ལག་འདུ་བྱེད་བཏང་སྙོམས་དང་། དྲན་
པ་དང་།ཤེས་བཞིན་གསུམ་དང་།ཕན་ཡོན་དང་ཡན་ལག་རིམ་བཞིན་
ཚོར་བ་བདེ་དབང་དང་།ཏིང་ངེ་འཛིན་རྣམས་སོ། །བཞི་བ་ལ་གསུམ་
པའི་བདེ་བ་སྤོང་པས་གཉེན་པོའི་ཡན་ལག་དྲན་པ་དང་འདུ་བྱེད་
བཏང་སྙོམས་གཉིས།ཕན་ཡོན་དང་རྟེན་གྱི་ཡན་ལག་རིམ་བཞིན་ཚོར་
བ་བཏང་སྙོམས་དང་ཏིང་ངེ་འཛིན་གཉིས་ཏེ་ཡན་ལག་བཞིའོ། ཡན་
ལག་དེ་དག་ཀྱང་རྫས་སུ་བསྡུས་ན་བཅུ་གཅིག་ཡིན་ཏེ། དང་བོ་གཉིས་
ཀྱི་ཡན་ལག་གི་དགའ་བ་གཉིས་ནི་ཚོར་བ་ཡིད་བདེ་དང་། བདེ་བ་
གཉིས་ཤིན་སྦྱངས་དང་།གསུམ་པའི་ཤེས་བཞིན་ཤེས་རབ་དང་།གསུམ་
པ་དང་བཞི་བའི་བཏང་སྙོམས་གཉིས་འདུ་བྱེད་ཡིན་པའི་ཕྱིར། རྫས་
བཅུ་གཅིག་པོ་དེ་དག་ཀྱང་སེམས་བྱུང་དགུའི་ནང་དུ་འདུ་སྟེ། ཚོར་བ་
ཡིད་བདེ་དང་བདེ་དབང་དང་བཏང་སྙོམས་གསུམ་རྫས་སོ་སོར་་
བགྲངས་པའི་ཕྱིར། མདོ་སྡེ་བས་བསམ་གཏན་དང་བོ་གསུམ་གྱི་ཡན་
ལག་གི་བདེ་བ་ནི་ལུས་ཚོར་བདེ་བ་ཡིན་པར་འདོད་པས། དེ་ལྟར་ན་
བསམ་གཏན་གྱི་ཡན་ལག་ལ་བསམ་གཏན་གྱི་དངོས་གཞིའི་སེམས་
དང་མཚུངས་ལྡན་མི་དགོས་པར་འདོད་པར་མངོན་ཏེ།དང་བོ་གཉིས་
ཀྱི་ཡན་ལག་གི་བདེ་བས་ཏིང་ངེ་འཛིན་གྱི་ཁྱད་པར་ལས་སྐྱེས་པའི་
ཤིན་ཏུ་སྦྱངས་པའི་རེག་བྱ་ལ་དམིགས་པར་བཤད་པས་སོ། །བསམ་
གཏན་དང་བོ་གསུམ་གྱི་ཡན་ལག་གི་བདེ་བ་ལུས་ཚོར་བདེ་བ་ཡིན་
པར་འདོད་ན། ཤིན་ཏུ་སྦྱངས་པའི་རེག་བྱ་དང་དབང་ཤེས་ལ་ཟག་
མེད་ཀྱང་ཡོད་དམ་ཞེ་ན།ཡོད་དེ།མདོ་ལས།ལུས་ཤིན་ཏུ་སྦྱངས་པ་ཡང་
664

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
དག་བྱང་ཆུབ་ཀྱི་ཡན་ལག་མངོན་པར་ཤེས་པ་དང་། ཞེས་དེ་ལ་བྱང་
ཆུབ་ཀྱི་ཡན་ལག་ཡོད་པར་བཤད་པའི་ཕྱིར་ཞེས་ཟེར་རོ། །དེ་ལྟར་ན་
མདོ་སྡེ་བས་བསམ་གཏན་དང་བོ་གསུམ་ན་དབང་ཤེས་ཡོད་པར་
འདོད་པས། རྟོག་དང་དཔྱོད་དང་བཅས་པ་ནི། །རྣམ་པར་ཤེས་པའི་
ཁམས་ལྔ་ཡིན། །ཞེས་པ་ལྟར་མི་འདོད་ལ། ལུས་ཤེས་དང་རེག་བྱ་ལ་
ཟག་མེད་བཞག་པའི་ཕྱིར། དེ་གསུམ་ཟག་བཅས་ཟག་པ་མེད། །ལྷག་
ཨ་རྣམས་ནི་ཟག་བཅས་སོ། །ཞེས་པ་ལྟར་ཡང་མི་འདོད་དོ། །རང་
འགྲེལ་ལས།བསམ་གཏན་རྣམས་ཁོ་ན་ཡན་ལག་དང་ལྡན་པ་ཡིན་གྱི།
གཟུགས་མེད་པ་རྣམས་ནི་མ་ཡིན་ནོ། །ཞེས་གསུངས་ལ། འོན་ཀྱང་ཉི་
ཁྲི་སྣང་བ་ལས། དེ་ལྟར་འདི་དག་ཐམས་ཅད་དུ་ནི་དམིགས་པ་ལས་
ཡང་དག་པར་འདས་པ་ཉིད་འཐོབ་བོ། །ཡན་ལག་ལས་ཡང་དག་
པར་འདའ་བ་ནི་མ་ཡིན་ཏེ། བཏང་སྙོམས་དང་སེམས་རྩེ་གཅིག་པའི་
དབང་གིས་ནི་འདི་དག་ཐམས་ཅད་ཡན་ལག་གཉིས་དང་ལྡན་པ་ཡིན་
ནོ། །ཇི་ལྟར་སྦོམ་པོ་དང་ཕྲ་བ་དང་ཤིན་ཏུ་ཕྲ་བ་དང་ཆེས་ཤིན་ཏུ་ཕྲ་
བའི་དོག་པ་ལས་བཏགས་པའི་རས་ཡུག་ཆུ་ཞེང་མ་མཉམ་པ་བཞི་བོ་
རྣམས་ལ་ཚད་ཁྱད་པར་མེད་ཀྱང་རེག་ན་བདེ་བ་དང་སྲབ་པའི་ངོ་བོ་
དང་རིན་ཐང་ཆེ་བ་ཉིད་རྣམས་ཀྱིས་སྔ་མ་སྔ་མ་ལས་ཕྱི་མ་ཕྱི་མ་ཆེས་
ཤིན་ཏུ་གྱ་ནོམ་པར་འགྱུར་བ་དེ་བཞིན་དུ་འདི་རྣམས་ལ་ཡང་ཡན་
ལག་གི་ཁྱད་པར་མེད་ཀྱང་ཕྲ་བ་དང་ཞི་བའི་ངོ་བོ་ཉིད་དུ་གྱུར་པ་ཡིན་
པའི་ཕྱིར་སྔ་མ་ལས་གཞན་རྣམས་གྱ་ནོམ་པ་དང་། ཤིན་ཏུ་གྱ་ནོམ་པ་
དང་།ཆེས་ཤིན་ཏུ་གྱ་ནོམ་པ་ཉིད་དུ་རིག་པར་བྱའོ། །ཞེས་གསུངས་སོ།
འདི་ཐུགས་ལ་བཞག་ནས་མངོན་པའི་རྒྱན་ལས།ཆོས་མངོན་པ་ལས་ནི་
བསམ་གཏན་དངོས་གཞི་བཞི་བོ་མ་གཏོགས་པ་ལ་ཡན་ལག་མེད་པར་
665 www.cammo

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བཤད་ཅིང་། འཕགས་པ་རྣམ་པར་གྲོལ་བའི་སྡེས་ནི་གཟུགས་མེད་པ་
དག་བཏང་སྙོམས་དང་སེམས་རྩེ་གཅིག་པའི་ཡན་ལག་གཉིས་དང་
ལྡན་ཞིང་སྣལ་མ་ཕྲ་སྦོམ་ལས་བྱས་པའི་རས་ལྟར་སེམས་ཞི་མ་ཞིའི་
ཁྱད་པར་གོང་ནས་གོང་དུ་ཡོད་པར་བཤད། ཅེས་གསུངས་པ་ཡིན་ལ།
ཁ་ཅིག མཆིམས་འཇམ་པའི་དབྱངས་ཀྱིས་འདི་ལྟར་གསུངས་པ་
ལ་ཁུངས་ཡོད་མེད་ཀྱི་དོགས་པ་བྱེད་དོ། །ཉམས་ཆ་མཐུན་སོགས་
མཇུག་ཐོགས་སུ། །གཉིས་དང་གསུམ་དང་གསུམ་དང་གཅིག །
ཅེས་གསུངས་པས་རང་གི་མཇུག་ཐོགས་སུ་གནས་པ་ཆ་མཐུན་འབྱུང་
ངེས་ཀྱི་ཉམས་པ་ཆ་མཐུན་གྱི་མཇུག་ཐོགས་སུ་ཉོན་མོངས་མི་སྐྱེ་བར་
ངེས་མོད་ཀྱང་། རང་གི་མཇུག་ཐོགས་སུ་རང་སའི་ཉོན་མོངས་སྐྱེ་བ་
དང་རྗེས་སུ་མཐུན་པའི་སྙོམས་འཇུག་དག་པ་བ་ཡིན་ཏེ། རྣམ་བཞི་དེ་
ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང་། །གོང་དང་
ཟག་མེད་རྗེས་མཐུན་པ། །ཞེས་ཆ་མཐུན་སོ་སོའི་མཚན་ཉིད
གསུངས་པའི་ཕྱིར་རོ། །དེས་གཞན་གཉིས་ལ་ཡང་དེ་ལྟར་མ་ངེས་པ་
ཤེས་སོ། །འོ་ན་རང་གི་མཇུག་ཐོགས་སུ་དེ་དང་དེ་སྐྱེ་བ་དང་རྗེས་སུ་
མཐུན་པ་ཞེས་པའི་དོན་གང་ཞེ་ན།མངོན་པའི་རྒྱན་ལས།དེ་ལ་རྗེས་སུ་
མཐུན་པ་ཞེས་བྱ་བའང་དེ་དང་དེ་སྐྱེ་བ་ལ་ཕྱོགས་པ་ཙམ་ཡིན་གྱི།
དངོས་སུ་སྐྱེ་བ་ནི་མ་ཡིན་ཏེ། ཐམས་ཅད་ཀྱང་དག་པ་བའི་རང་བཞིན་
ཡིན་པའི་ཕྱིར་རོ། །འོན་ཀྱང་གནས་པའི་ཆ་དང་མཐུན་པ་ནི་སྐྱེ་བའི་
ངོ་བོ་ཉིད་ཡིན་ནོ། །ཞེས་གསུངས་པ་ལྟར་རོ། །སྲིད་རྩེ་ལ་གོང་ས་
མེད་པས་ཁྱད་པར་ཆ་མཐུན་མེད་དོ། །ས་བརྒྱད་རྣམ་གཉིས་འབྲེལ་
བ་དང་། །གཅིག་རྒལ་སོང་ཞིང་འོངས་ནས་ནི། །རིས་མི་མཐུན་པ་
གསུམ་པར་འགྲོ ། ཐོད་རྒལ་གྱི་ནི་སྙོམས་འཇུག་ཡིན། །ཞེས་བྱུང་།
666

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཟག་བཅས་ཀྱི་བསམ་གཟུགས་བརྒྱད་དང་། ཟག་མེད་ཀྱི་བདུན་ནི་
སྙོམས་པར་འཇུག་པའི་གཞིའོ།།ཟག་བཅས་རིས་མཐུན་བསམ་་་་་
གཟུགས་བརྒྱད་ལ་འགྲོ་འོངས་གཉིས་ནི་རིང་སྦྱོར་ཡིན་ལ།རིས་མཐུན་
རེ་རེ་བརྒལ་ནས་ཡར་སོང་མར་འོངས་གཉིས་ནི་ཉེ་སྦྱོར་རོ། །དང་བོ་
ཟག་བཅས་ནས་གསུམ་པ་ཟག་མེད་ལ་སྙོམས་པར་འཇུག་པ་སོགས་
ལུགས་མཐུན་དང་། སྲིད་རྩེ་ནས་རྣམ་ཤེས་མཐའ་ཡས་ཟག་མེད་ལ་
སྙོམས་པར་འཇུག་པ་སོགས་ལུགས་ལྡོག་གི་རིགས་མི་མཐུན་པ་དང་
བོའི་་བར་དུ་སྤེལ་བའི་སྙོམས་འཇུག་ནི་ཐོད་རྒལ་གྱི་སྙོམས་འཇུག་
དངོས་གཞིའོ། །བསམ་གཏན་དང་བོ་ནས་བཞི་བར་སྙོམས་པར་་
འཇུག་པ་སོགས་གཅིག་ཡན་ཆད་བརྒལ་བ་ལུགས་འདིར་མེད་དེ།ལྟག་
འོག་གསུམ་པའི་བར་དགེ་བ། །སྐྱེའོ་དག་པ་ལས་དེ་བཞིན། །ཞེས་
དང་།རང་འགྲེལ་ལས།ཤིན་ཏུ་རིང་པའི་ཕྱིར་བཞི་བ་ལ་ནི་སྙོམས་པར་
མི་འཇུག་གོ།ཞེས་གསུངས་པའི་ཕྱིར།ཐོད་རྒལ་གྱི་སྙོམས་འཇུག་དངོས་
གཞི་འདི་དང་། གནས་དྲུག་པར་བཤད་པའི་སྤེལ་མའི་དངོས་གཞི་
གཉིས་མི་འདྲ་སྟེ། འདི་ནི་དགྲ་བཅོམ་པ་གཉིས་ཀའི་ཆ་ལས་གྲོལ་བ་ཁོ་
ནའི་རྒྱུད་ལ་ཡོད་པར་གསུངས་ཤིང་། གཅིག་ཤོས་ནི། སྐྱེ་དང་གནས་
པར་བྱ་ཕྱིར་དང་། །ཉོན་མོངས་པས་ནི་འཇིག་ཕྱིར་ཡང་། །ཞེས་
དགྲ་བཅོམ་པ་དང་ཕྱིར་མི་འོང་དབང་རྟུལ་གྱི་རྒྱུད་ལ་ཡང་ཡོད་པར་
བཤད་པའི་ཕྱིར།འགོག་བདེན་ནི་ཡུལ་ལྔ་དང་ཕོ་མོའི་དབང་བོ་གཉིས་
དང་འདུས་བྱས་ཀྱི་མཚན་ཉིད་གསུམ་སྟེ་མཚན་མ་བཅུ་དང་བྲལ་བས་
ན་མཚན་མེད་དུ་གསུངས་ཤིང་། སྡུག་བདེན་གྱི་མི་རྟག་སྡུག་བསྔལ་གྱི་
རྣམ་པ་གཉིས་སྨོན་མེད་དུ་གསུངས་ནས་གཞན་གཉིས་མ་གསུངས་
པའི་རྒྱུ་མཚན་དུ། རང་འགྲེལ་ལས། མྱ་ངན་ལས་འདས་པ་དང་འདྲ་
667

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བའི་ཕྱིར་སྟོང་བ་དང་བདག་མེད་པ་དག་གིས་ནི་ཡིད་མི་འབྱུང་ངོ་། །
ཞེས་གསུངས་ལ།འདྲ་བ་ནི་རྟག་པར་འདྲ་བའི་དོན་མིན་ཏེ།རྒྱལ་སྲས་
མ་ལས། སྡུག་བསྔལ་གྱི་བདེན་པ་ལ་སྟོང་བ་དང་བདག་མེད་པའི་རྣམ་
པ་དག་ཏུ་དམིགས་མོད་ཀྱི། དེ་དག་གིས་སྡུག་བསྔལ་དེ་ལས་ཡིད་
འབྱུང་བ་ནི་མ་ཡིན་ནོ། །དེ་ཅིའི་ཕྱིར་ཞེ་ན། མྱ་ངན་ལས་འདས་པ་
དང་འདྲ་བའི་ཕྱིར་ཏེ། སྟོང་བ་དང་བདག་མེད་པ་དག་ནི་ཆོས་ཐམས་
ཅད་ཀྱི་མཚན་ཉིད་ཡིན་པས་མྱ་ངན་ལས་འདས་པ་ཡང་སྟོང་བ་དང་
བདག་མེད་པའི་མཚན་ཉིད་ཡིན་ན། དེ་དག་གིས་མྱ་ངན་ལས་འདས་
པ་དེ་ལས་ཡིད་འབྱུང་བ་ཡང་མ་ཡིན་ནོ། །ཞེས་གསུངས་པའི་ཕྱིར།
སྟོང་བ་ཉིད་ཀྱི་ཏིང་ངེ་འཛིན་སོགས་གསུམ་ལ་ཟག་བཅས་ཟག་མེད་
གཉིས་ཡོད་པས། དང་བོ་ནི། ས་བཅུ་གཅིག་ན་ཡོད་དོ། །ཕྱི་མ་ལ་རྣམ་
པར་ཐར་བའི་སྒོ་ཞེས་བཤད་དོ། །ཅིའི་ཕྱིར་རྣམ་པར་ཐར་བའི་སྒོར་
བཤད་ཅེ་ན། གང་སྤེལ་ལས།འདི་དག་གིས་རྣམ་པར་ཐར་བར་འཇུག་
པས་ན་དེ་དག་རྣམ་པར་ཐར་བའི་སྒོ་ཡིན་ནོ། །སྒོ་མོ་དང་འདྲ་བ་ནི་
སྒོ་སྟེ། ཐར་བ་ཐོབ་པའི་རྒྱུ་ལ་ཐར་བའི་སྒོ་ཞེས་བཤད་དོ། །ཞེས་སོ། །
སྟོང་ཉིད་སྟོང་ཉིད་ཅེས་ལ་སོགས། །གཞན་ཡང་ཏིང་ངེ་འཛིན་་་་
གསུམ་མོ། །གཉིས་ནི་སྟོང་དང་མི་རྟག་པར། །མི་སློབ་པ་ལ་དམིགས་
པ་ཡིན། །མཚན་མ་མེད་པ་མཚན་མེད་ནི།ཞི་བར་མ་བརྟགས་ཟད་པ་
ལ། །ཟག་བཅས།ཞེས་བྱུང་།འདི་གསུམ་ནི་གཅིག་ཏུ་ཟག་བཅས་ཡིན་
ཞིང་།སྟོང་བ་ཉིད་སྟོང་བ་ཉིད་ཀྱི་ཏིང་ངེ་འཛིན་གྱིས་མི་སློབ་པའི་སྟོང་
བ་ཉིད་ཀྱི་ཏིང་ངེ་འཛིན་ལ་སྟོང་བའི་རྣམ་པར་དམིགས་པ་དང་། སྨོན་
པ་མེད་པ་སྨོན་པ་མེད་པའི་ཏིང་ངེ་འཛིན་གྱི་མི་སློབ་པའི་སྨོན་པ་མེད་
པའི་ཏིང་ངེ་འཛིན་ལ་མི་རྟག་པའི་རྣམ་པར་དམིགས་པ་དང་། མཚན་
668

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མ་མེད་པ་མཚན་མ་མེད་པའི་ཏིང་ངེ་འཛིན་གྱིས། རང་གི་དགག་བྱའི་
ཆོས་མི་སློབ་པའི་མཚན་མ་མེད་པའི་ཏིང་ངེ་འཛིན་སྐྱེ་བ་ལ་གཏན་དུ་
གེགས་བྱེད་པའི་སོ་སོར་བརྟགས་མིན་གྱི་འགོག་པ་ལ་ཞི་བའི་རྣམ་པ་
ཁོ་ནར་དམིགས་སོ། །དེ་ཡང་མི་སློབ་པའི་མཚན་མ་མེད་པའི་ཏིང་ངེ་
འཛིན་ལས་ལངས་ཏེ་ཟག་བཅས་ཟག་མེད་ཀྱི་ཤེས་པ་གཞན་སྐྱེ་བ་ན།
གནས་སྐབས་དེར་མི་སློབ་པའི་མཚན་མ་མེད་པའི་ཏིང་ངེ་འཛིན་སྐྱེ་
བ་ལ་གཏན་དུ་གེགས་བྱེད་པའི་བརྟགས་མིན་གྱི་འགོག་པ་ཐོབ་ཅིང་།
དེ་འདྲའི་སོ་སོར་བརྟགས་མིན་གྱི་འགོག་པ་ལ། མཚན་མ་མེད་པ་
མཚན་མ་མེད་པའི་ཏིང་ངེ་འཛིན་གྱིས་ཞི་བའི་རྣམ་པར་དམིགས་ཀྱི།
འགོག་པ་དང་གྱ་ནོམ་པའི་རྣམ་པ་སོགས་སུ་མི་དམིགས་སོ། །ཏིང་ངེ་
འཛིན་འདི་གསུམ་ནི་ཟག་མེད་བདེན་པའི་རྣམ་པ་ཅན་མ་ཡིན་ཏེ།
འདི་དག་གིས་རིམ་བཞིན་མི་སློབ་པའི་སྟོང་བ་ཉིད་ཀྱི་ཏིང་ངེ་འཛིན་
ལ་སྟོང་བ་དང་། དེའི་སྨོན་པ་མེད་པའི་ཏིང་ངེ་འཛིན་ལ་མི་རྟག་པ་
དང་། སྔར་བཤད་པའི་བརྟགས་མིན་གྱི་འགོག་པ་ལ་ཞི་བའི་རྣམ་པ་ཁོ་
ནར་དམིགས་པའི་ཕྱིར་དང་། ཟག་མེད་བདེན་པའི་རྣམ་པ་ལ། །དྲི་
མེད་བཅུ་དྲུག་གཞན་རྣམ་མེད། །ཅེས་བཤད་ཟིན་པའི་ཕྱིར་རོ། །
བསམ་གཏན་དང་བོའི་སྙོམས་འཇུག་ཟག་བཅས་ཟག་མེད་སོགས་ནི།
མཐོང་བའི་ཆོས་ལ་བདེ་བར་གནས་པར་འགྱུར་བའི་ཏིང་ངེ་འཛིན་
ཡིན་པར་གསུངས་ལ།དེའི་རྒྱུ་མཚན་ཡང་རང་འགྲེལ་ལས།དང་བོ་ཡིན་
པའི་ཕྱིར་གཞན་དང་གཞན་དག་ཀྱང་ཡིན་པར་ཤེས་པར་བྱའོ། །ཚེ་
ཕྱི་མ་ལ་བདེ་བར་གནས་པར་འགྱུར་བ་ནི་ངེས་པ་མེད་དེ། ཡོངས་སུ་
ཉམས་པ་དང་། གོང་དུ་སྐྱེ་བ་དང་། ཡོངས་སུ་མྱ་ངན་ལས་འདས་པ་
རྣམས་ལ་དེ་མེད་པའི་ཕྱིར་རོ། །ཞེས་སོ།།ལྷག་མ་ཤེས་པ་མཐོང་
669

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བར་འགྱུར་བའི་ཏིང་ངེ་འཛིན་དང་། བློ་དབྱེ་བར་འགྱུར་བའི་ཏིང་ངེ་
འཛིན་དང་། ཟག་པ་ཟད་པར་འགྱུར་བའི་ཏིང་ངེ་འཛིན་གསུམ་ནི།
མིག་གི་མངོན་ཞེས་མཐོང་འགྱུར་འདོད། །སྦྱོར་བ་ལས་བྱུང་བློ་་་་་
དབྱེར་འགྱུར། །རྡོ་རྗེ་ལྟ་བུའི་བསམ་གཏན་མཐའི། །གང་ཡིན་དེ་
ཟག་ཟད་འགྱུར་བསྒོམ། །ཞེས་གསུངས་ཏེ་གོ་སླའོ། །དམིགས་པ་ལ་
རྒྱབ་ཀྱིས་ཕྱོགས་པས་ན་རྣམ་ཐར་དང་། དམིགས་ཡུལ་གྱི་གཟུགས་དེ་
དག་ཟིལ་གྱིས་མནན་ནས་ཤེས་ཤིང་མཐོང་བས་ན་ཟིལ་གྱིས་གནོན་
པའི་སྐྱེ་མཆེད་དང་། བར་ཆད་མེད་པར་ཟད་པར་རྒྱས་པར་བྱེད་པའི་
ཕྱིར་ཟད་པར་གྱི་སྐྱེ་མཆེད་ཅེས་གསུངས་ལ།ཡུམ་འབུམ་པ་ལས།མཐའ་
དག་ཟད་པར་ཞེས་ཀྱང་འབྱུང་སྟེ་གོ་དོན་འདྲའོ། རྣམ་ཐར་དང་ཟིལ་
གནོན་གྱི་ཁྱད་པར་ནི། རང་འགྲེལ་ལས།འདི་ནི་ཁྱད་པར་ཡིན་ཏེ། དེ་
དག་གིས་ནི་རྒྱབ་ཀྱིས་ཕྱོགས་པ་ཙམ་དུ་ཟད་ལ། འདི་དག་གིས་ནི་
དམིགས་པ་ཟིལ་གྱིས་གནོན་ཏེ། ཇི་ལྟར་འདོད་པ་བཞིན་དུ་མོས་པའི་
ཕྱིར་དང་། ཉོན་མོངས་པ་མི་སྐྱེ་བའི་ཕྱིར་རོ། །ཞེས་གསུངས་སོ། །དེ་
ཡང་མ་ཡིན་ཏེ།ཐ་མལ་པས་ཡུལ་སྡུག་མི་སྡུག་ཡིད་ལ་བྱེད་ཕ་ན་ཆགས་
སྡང་སྐྱེས་ཏེ་རང་ཉིད་ཟིལ་གྱིས་གནོན་པ་མཐོང་ཞིང་། མྱོང་བས་ཀྱང་
གྲུབ་པའི་ཕྱིར། གཟུགས་ཅན་གཟུགས་ལ་ལྟ་བའི་རྣམ་ཐར་དང་།
གཟུགས་མེད་གཟུགས་ལ་ལྟ་བའི་རྣམ་ཐར་གཉིས་ནི། འདོད་པ་དང་
བསམ་གཏན་དང་བོའི་གཟུགས་ལ་ཆགས་པའི་གཉེན་པོར་དེ་དག་
རྣམ་པར་བསྡོས་པ་སོགས་སུ་ཡིད་ལ་བྱེད་པའི་མི་སྡུག་པའི་རྣམ་ཅན་
ཡིན་ཞིང་ས་བསམ་གཏན་དང་བོ་གཉིས་ཙམ་ན་ཡོད་དེ། དེ་གཉིས་ལ་
བརྟེན་པའི་རྣམ་ཐར་དེ་དག་རིམ་བཞིན་འདོད་པ་དང་བསམ་གཏན་
དང་བོའི་ཁ་དོག་ལ་ཆགས་པའི་དབང་ཤེས་འདོད་ཆགས་ཀྱི་གཉེན་པོ་
670

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བྱེད་པའི་ཕྱིར་དང་།གཉིས་པ་ཡན་ན་དབང་ཤེས་མེད་པའི་ཕྱིར་རོ། །
དེ་ལྟར་ཡང་རྒྱལ་སྲས་མ་ལས། གཟུགས་ཅན་གཟུགས་ལ་ལྟ་བ་ཞེས་བྱ་
བ་ནི་བདག་ཉིད་ཀྱི་གཟུགས་རྣམས་ལ་གཟུགས་ཀྱི་འདུ་ཤེས་རྣམ་པར་
མ་བོར་བར་ཕྱི་རོལ་གྱི་གཟུགས་རྣམས་ལ་ཡང་ལྟ་བ་ཡིན་ནོ། །ཞེས་པ་
ནས་འདོད་པ་ན་སྤྱོད་པའི་ཁ་དོག་གི་འདོད་ཆགས་ཀྱི་གཉེན་པོར་ནི་
བསམ་གཏན་དང་བོའི་ས་པའི་རྣམ་ཐར་ཡིན་ལ། བསམ་གཏན་དང་
བོའི་ས་པའི་ཁ་དོག་གི་འདོད་ཆགས་ཀྱི་གཉེན་པོ་བསམ་གཏན་གཉིས་
པའི་ས་པའི་རྣམ་ཐར་ཡིན་ཏེ། ཞེས་གསུངས་པའི་ཕྱིར། གཟུགས་མེད་
ཀྱི་རྣམ་ཐར་རྣམས་ཀྱིས་རང་རང་གི་འོག་སར་མི་དམིགས་པས།
གཟུགས་མེད་ཉེར་བསྡོགས་ཀྱི་བར་ཆད་མེད་ལམ་ལ་རྣམ་ཐར་མེད་
དོ། །འགོག་པའི་རྣམ་ཐར་ནི། ཚོར་བ་དང་འདུ་ཤེས་སོགས་ལ་རྒྱབ་
ཀྱིས་ཕྱོགས་པའམ།སྙོམས་འཇུག་པའི་སྒྲིབ་པ་ལས་རྣམ་པར་ཐར་བས་
ན་རྣམ་ཐར་ཞེས་གསུངས་ཤིང༌། སྙོམས་འཇུག་པའི་སྒྲིབ་པ་ཤེས་སྒྲིབ་
ཡིན་པར་སློབ་དཔོན་ཐོགས་མེད་ཀྱིས་བཞེད་དེ། རྣམ་པར་གཏན་ལ་
དབབ་པ་བསྡུ་བ་ལས། རྣམ་ཐར་རྣམས་ནི་ཤེས་བྱའི་སྒྲིབ་པ་ལས་རྣམ་
པར་ཐར་བས་རབ་ཏུ་ཕྱེ་བ་ཡིན་ཏེ། ཤེས་བྱའི་སྒྲིབ་པ་ཇི་ཙམ་པ་ལས་
ཉན་ཐོས་དང་རང་སངས་རྒྱས་རྣམས་ཀྱི་སེམས་རྣམ་པར་གྲོལ་བར་
འགྱུར་བ་ཡིན་ནོ། །ཞེས་གསུངས་པའི་ཕྱིར། སློབ་དཔོན་ཡོན་ཏན་བློ་
གྲོས་ཀྱི་རྟེན་འབྲེལ་མདོ་འགྲེལ་ལས། ཉན་ཐོས་དང་རང་སངས་རྒྱས་
གཉིས་ལ་ནི། ཉོན་མོངས་པ་སྤངས་པ་ཡང་ཡོད། གཏན་དུ་སྤངས་པ་
ཡང་ཡོད་མོད་ཀྱི། བག་ཆགས་དང་བཅས་ཏེ་སྤངས་པ་དང་། ཏིང་ངེ་
འཛིན་དང་སྙོམས་པར་འཇུག་པའི་སྒྲིབ་པ་ཐམས་ཅད་སྤངས་པ་ནི་མ་
ཡིན།ཞེས་གསུངས་ལ། དེ་ལྟར་ན་གོང་མའི་ལུགས་ལ་ཡང་གཉིས་ཀའི་
671

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ཆ་ལས་གྲོལ་བའི་ཉན་ཐོས་དགྲ་བཅོམ་པ་ཡང་འགོག་པ་རྣམ་ཐར་
འཐོབ་པ་ལ་བར་དུ་གཅོད་པའི་སྙོམས་འཇུག་གི་སྒྲིབ་པ་ལས་གྲོལ་
ཀྱང་།སྤྱིར་སྙོམས་འཇུག་གི་སྒྲིབ་པ་དང་ནི་ལྡན་པར་མངོན་ནོ། །ཟིལ་
གནོན་དང་བོ་གཉིས་ནི།རིམ་པ་བཞིན་ནང་གཟུགས་སུ་འདུ་ཤེས་པས་
ཕྱི་རོལ་གྱི་གཟུགས་ཆུང་ངུ་དང་ཆེན་པོ་ལ་དམིགས་ཤིང་། གསུམ་པ་
བཞི་བ་གཉིས་ཀྱིས་ནི་རིམ་བཞིན་ནང་གཟུགས་མེད་པར་འདུ་ཤེས་
པས་ཕྱི་རོལ་གྱི་གཟུགས་ཆུང་ངུ་དང་ཆེན་པོ་ལ་དམིགས་སོ། །
གཟུགས་ཆུང་ངུ་ནི་བོངས་ཚོད་ཆུང་བའམ་སེམས་ཅན་གྱི་ཁ་དོག་
སོགས་དང་། ཆེན་པོ་ནི་བོངས་ཚོད་ཆེ་བའམ་ཕྱི་སྣོད་ཀྱི་གཟུགས་ཡིན་
པར་བཤད་དོ། །ནང་གཟུགས་མེད་པར་འདུ་ཤེས་པའི་ཕྱི་རོལ་གྱི་
གཟུགས་སྔོན་པོ་དང་། སེར་པོ་དང་། དམར་པོ་དང་། དཀར་པོ་ལ་ལྟ་
བའི་ཁ་དོག་ཟིལ་གནོན་བཞིའོ། །འདི་དག་གི་ས་དང་། ངོ་བོ་དང་།
གང་གི་གཉེན་པོ་བྱེད་པ་སོགས་ནི། གཉིས་ནི་རྣམ་ཐར་དང་བོ་་་་་
བཞིན། །གཉིས་ནི་གཉིས་པ་བཞིན་དེ་གཞན། །སྡུག་པའི་རྣམ་པར་
ཐར་བ་བཞིན། །ཞེས་སོ། །ཟད་པར་བཅུ་འོ་བརྒྱད་མ་ཆགས། །
བསམ་གཏན་མཐའ་ན་སྤྱོད་ཡུལ་ནི། །འདོད་པ་གཉིས་ནི་གཟུགས་
མེད་དག ། སྤྱོད་ཡུལ་རང་གི་ཕུང་བོ་བཞིན། །ཞེས་བྱུང་། འབྱུང་
བཞི་ཟད་པར་བཞི་དང་། སྔོན་པོ་སེར་པོ་དམར་པོ་དཀར་པོ་རྣམས་ལ་
དམིགས་པའི་ཁ་དོག་ཟད་པར་བཞི།ནམ་མཁའ་རྣམ་ཤེས་ཀྱི་ཟད་པར་
གཉིས་ཏེ་བཅུའོ། །དང་བོ་བརྒྱད་ཀྱི་དམིགས་པ་ནི། རང་འགྲེལ་ལས།
འདོད་པ་ན་སྤྱོད་པའི་གཟུགས་ཀྱི་སྐྱེ་མཆེད་ཡིན་ནོ། །ཁ་ཅིག་ན་རེ།
རླུང་གི་ནི་རེག་བྱའི་སྐྱེ་མཆེད་ཡིན་ནོ་ཞེས་ཟེར་རོ།།ཞེས་དང་། གང་
སྤེལ་ལས། བརྒྱད་ཀྱི་སྤྱོད་ཡུལ་ནི་འདོད་པ་ན་སྤྱོད་པའི་གཟུགས་ཀྱི་སྐྱེ་
672

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མཆེད་ཡིན་ནོ། །ཇི་ལྟར་ཟད་པར་འབྱུང་བའི་སྐྱེ་མཆེད་རྣམས་ཀྱི་
དམིགས་པ་གཟུགས་ཀྱི་སྐྱེ་མཆེད་ཡིན་ཞེ་ན། ས་ལ་སོགས་པ་རྣམས་
དང་།སའི་ཁམས་ལ་སོགས་པ་རྣམས་ལ་ཁྱད་པར་ཡོད་པས།འདི་དག་
ཟད་པར་ས་ལ་སོགས་པའི་སྐྱེ་མཆེད་ཅེས་བྱ་ཡི། ཟད་པར་སའི་ཁམས་
ལ་སོགས་པ་ནི་མ་ཡིན་ནོ། །ས་ལ་སོགས་པ་རྣམས་ཀྱང་ཁ་དོག་དང་
དབྱིབས་ཀྱི་བདག་ཉིད་ཡིན་པས་དེ་རྣམས་གཟུགས་ཀྱི་སྐྱེ་མཆེད་ཀྱི་
ཡུལ་ཅན་ཉིད་དུ་མི་འགལ་ལོ། །ཞེས་གསུངས་ལ། འདི་དག་དམིགས་
རྟེན་གྱི་དབང་དུ་བྱས་པ་ཡིན་མིན་སོགས་དཔྱད་པར་བྱ་ཞིང་ཟད་
པར་དང་བོ་བརྒྱད་ཀྱིས་ས་གཞི་ཁྱབ་པར་སྤྲོ་རྒྱུའི་ཡུལ་དེ་རྣམས་ཀྱང་
ངེས་པར་གཟུགས་ཀྱི་སྐྱེ་མཆེད་ཡིན་དགོས་ན། རྣལ་འབྱོར་བ་མང་བོ་
ཞིག་གིས་དུས་གཅིག་ཅར་དུ་ཟད་པར་གྱི་སྐྱེ་མཆེད་དེ་དག་མངོན་དུ་
བྱས་ཏེ། ས་གཞི་ཐམས་ཅད་དམིགས་ཡུལ་དེ་དག་གིས་ཁྱབ་པར་སྤྲོས་
པ་ན། ཐོགས་བཅས་ཡིན་པས་ཕན་ཚུན་གོ་འགོག་པར་ཐལ་བ་སོགས་
སྤྲོ་བྱ་མང་ངོ་། །འོན་ཀྱང་འདི་དག་གི་སྦྱོར་བའི་ཚེ་གཅིག་ཏུ་གཟུགས་
ཀྱི་སྐྱེ་མཆེད་ལ་དམིགས་དགོས་པ་མིན་ཏེ། ཉི་སྣང་ལས། ཁ་དོག་ལ་སོ་
སོར་རྟོག་པ་དང་མཚན་ཉིད་ཡིད་ལ་བྱེད་པ་དག་སྤངས་ཏེ། ཟད་པར་
ས་ལ་བརྗོད་པའི་ཚུལ་དུ་བཏགས་པ་ཙམ་ལ་སེམས་བཞག་ནས་ཆུ་ཆུ་
མེ་མེ་ཞེས་བྱ་བ་དེ་དང་དེའི་མིང་གསལ་བའི་དབང་ཉིད་ཀྱིས་གོམས་
པར་བྱ་སྟེ།ཞེས་དང་།གསེར་ཕྲེང་ལས།དམིགས་པ་དེ་དག་མཐོང་བའི་
གནས་ཡིད་དང་མཐུན་པར་སྟན་ལ་བདེ་བར་འདུག་ནས་ས་ས་ཆུ་ཆུ་
ཞེས་སོགས་བཅུ་བོའི་མིང་ཙམ་ལ་དམིགས་ནས་ཡང་དང་ཡང་གོམས་
པར་བྱེད་པའོ། །ཞེས་གསུངས་པའི་ཕྱིར། འདི་རྣམས་ཀྱི་བྱེད་ལས་ནི།
ཉི་སྣང་ལས།ཟད་པར་ས་ལ་དབང་དུ་གྱུར་པ་གང་ཡིན་པ་དེ་ནི་མངོན་
673

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
པར་ཤེས་པ་དང་ལྡན་པར་གྱུར་ན། གཅིག་ཏུ་གྱུར་ནས་མང་བོར་
འགྱུར་ཞེས་བྱ་བ་དང་། སྣང་བར་གྱུར་པ་དང་ནམ་མཁའམ་ཆུ་ལ་སར་
སྤྲུལ་ནས་རྐང་བ་གཉིས་ཀྱིས་འགྲོ་བ་ལ་སོགས་པ་དང་། ཞེས་པ་ནས།
ཟད་པར་ནམ་མཁའི་དབང་གིས་ནི་བསྒྲིབས་པ་རྣམས་རྣམ་པར་་་
འབྱེད་པ་དང་།ས་དང་ར་བ་ལ་སོགས་པ་རྣམས་ཀྱི་ནང་ན་ནམ་མཁར་
སྤྲུལ་ནས་སྤྱོད་ལམ་བྱེད་པ་དང་། རྩིག་པ་ལ་སོགས་པ་ལ་ཐད་ཀར་
ཐོགས་པ་མེད་པར་འགྲོ་བ་ལ་སོགས་པ་འགྲུབ་པར་འགྱུར་རོ། །ཞེས་
གསུངས་ཤིང་། ས་སྡེ་ལས། གསེར་ལ་སོགས་པ་གང་མོས་སུ་ཟད་པར་
གྱིས་བསྒྱུར་བ་ན་དེ་ཁོ་ན་བཞིན་དུ་དེ་དང་དེའི་བྱ་བ་ཡང་བྱེད་ནུས་
པར་གསུངས་སོ། །ཁམས་གཉིས་དག་ཏུ་གཟུགས་མེད་པ། །རྒྱུ་དང་
ལས་ཀྱི་སྟོབས་ཀྱིས་སྐྱེ། །ཞེས་བྱུང་། དེ་ཡང་གཟུགས་གཟུགས་མེད་ཀྱི་
ཁམས་དག་ན་གཟུགས་མེད་ཀྱི་སྙོམས་འཇུག་འཐོབ་པར་བྱེད་པའི་
ལོང་མེད་མོད་ཀྱང་།སྐྱེ་བ་སྔོན་གྱི་མིའི་རྟེན་ལ་གཟུགས་མེད་ཀྱི་སྙོམས་
འཇུག་ཡང་ཡང་གོམས་པའི་སྐལ་མཉམ་གྱི་རྒྱུའི་སྟོབས་ཀྱིས་སྐྱེ་ལ།
འགའ་ཞིག་ལ་ལན་གྲངས་གཞན་ལ་མྱོང་འགྱུར་གྱི་ལས་ཀྱི་སྟོབས་ཀྱིས་
ཀྱང་སྐྱེ་སྟེ།སྔོན་མའི་རྟེན་ལ་གཟུགས་མེད་ཐོབ་པ་ཉམས་ནས་གཟུགས་
ཁམས་སུ་སྐྱེས་པ་ལ། སྔར་གྱི་ལན་གྲངས་གཞན་མྱོང་གི་ལས་ཀྱི་སྟོབས་
ཀྱིས་གཟུགས་མེད་མདོ་སྡེ་བསྐལ་བཟང་དང་ལུང་ཕྲན་ཚེགས་ལས་ལོ་
སྟོང་དུ་གནས་པར་གསུངས་ལ། ཟླ་བ་སྙིང་བོས་ཞུ་བའི་མདོ་ལས།
བཅོམ་ལྡན་འདས་ཤཱཀྱ་ཐུབ་པ་མྱ་ངན་ལས་འདས་པའི་འོག་ཏུ་དམ་
པའི་ཆོས་ཇི་ཙམ་གྱི་བར་དུ་གནས་པར་འགྱུར། དེ་ནས་བཅོམ་ལྡན་
འདས་ཀྱིས་བཀའ་སྩལ་བ། ང་མྱ་ངན་ལས་འདས་ནས་དམ་པའི་ཆོས་
ཀྱི་གཟུགས་བརྙན་ལོ་སྟོང་དུ་གནས་པར་འགྱུར་རོ། །ཞེས་གསུངས་
------ 674 -

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཤིང་། སྙིང་རྗེ་པདྨ་དཀར་པོ་ལས། བདག་མྱ་ངན་ལས་འདས་ནས་ལོ་
སྟོང་དུ་དམ་པའི་ཆོས་གནས་པར་གྱུར་ཅིག ཡང་ལོ་ལྔ་བརྒྱར་དམ་
པའི་ཆོས་ཀྱི་གཟུགས་བརྙན་གནས་པར་གྱུར་ཅིག ཅེས་ལོ་སྟོང་
དང་ལྔ་བརྒྱ་ཙམ་ལ་གནས་པར་གསུངས་པ་སོགས་ནི།དགོངས་པ་ཅན་
ཡིན་ཏེ། ཤེར་ཕྱིན་གྱི་མདོ་ལས། ལྔ་བརྒྱ་ཐ་མའི་ཚེ་བསྟན་པ་བྱང་ནས་
བྱང་དུ་དར་ཞིང་བྱང་གི་ཕྱོགས་ཀྱི་ཆར་བཀྱེས་པར་གསུངས་པའི་ཕྱིར།
ཡུམ་གསུམ་གནོད་འཇོམས་ལས། བསྟན་པ་རིན་པོ་ཆེ་ལོ་ལྔ་སྟོང་དུ་
གནས་པར་གསུངས་ནས་ལོ་ལྔ་བརྒྱ་རེ་ལ་ལེའུ་རེ་རེ་སྟེ་དགྲ་བཅོམ་
པའི་ལེའུ་ནས་རྟགས་ཙམ་འཛིན་པའི་ལེའུའི་བར་ལེའུ་བཅུ་གསུངས་
པ་ནི་དོན་ལ་གནས་ཞེས་མཁས་པའི་དབང་བོ་གོང་མ་རྣམས་གསུངས་
སོ། །དེ་ཉིད་ལས། འདི་ཉིད་ལ་ལྔ་བརྒྱ་བ་ཐ་མ་ཞེས་བྱའོ། །ཞེས་
རྟགས་ཙམ་འཛིན་པའི་ལེའུ་ནི་ལྔ་བརྒྱ་བ་ཕྲག་བཅུ་ཡོད་པའི་ཐ་མར་
གསུངས་སོ། །དེས་ན་ཤེར་ཕྱིན་གྱི་མདོ་ལས་གསུངས་པའི་ལྔ་བརྒྱ་ཐ་
མ་དང་། ལྔ་བརྒྱ་ཕྲག་བཅུའི་ནང་ཚན་གྱི་ལྔ་བརྒྱ་བ་ཐ་མ་གཉིས་མི་
འདྲའོ། །རང་འགྲེལ་ལས། དེ་དག་ཀྱང་ལོ་སྟོང་དུ་གནས་སོ་ཞེས་
བཤད་དོ། །གཞན་དག་ན་རེ། རྟོགས་པ་ནི་དེ་ལྟ་བུ་ཡིན་གྱི་ལུང་ནི་
ཡུན་རིང་དུ་གནས་སོ་ཞེས་ཟེར་རོ། །ཞེས་ལུགས་གཉིས་གསུངས་
མོད་ཀྱང་།ཕྱི་མ་ནི་རང་ལུགས་ཡིན་ཏེ།གང་སྤེལ་ལས།ལུང་ནི་ཡུན་རིང་
དུ་གནས་སོ་ཞེས་བྱ་བ་ནི།ལོ་སྟོང་གི་ཕྱིས་ནས་ཀྱང་ཞེས་བྱ་བའི་ཐ་ཚིག་
སྟེ་ཕྱོགས་འདི་ཉིད་རིགས་པར་མཐོང་ངོ་། །ཞེས་གསུངས་པའི་ཕྱིར་
དང་། སློབ་དཔོན་རྒྱལ་བའི་སྲས་ཀྱིས་ཀྱང་དེ་ལྟར་གསུངས་པས་སོ། །
དེས་ན་ཇི་སྲིད་དུ་སོ་སོ་ཐར་བའི་གསོལ་བ་དང་བཞིའི་ལས་སོགས་
འཆགས་པ་དེ་སྲིད་དུ། བདེ་ལེགས་ཐམས་ཅད་ཀྱི་འབྱུང་གནས་རྒྱལ་
675

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ་
བའི་བསྟན་པ་རིན་པོ་ཆེ་གནས་པ་ཡིན་ཏེ། སློབ་དཔོན་ཆོས་ཀྱི་ཚོང་
དཔོན་གྱིས། །མཛོད་མཆོག་འདུལ་བ་རྫོགས་པ་འདིར་གནས་པ། །
དེ་སྲིད་ཆོས་སྒྲོན་འདི་ནི་གནས་འགྱུར་ཞིང་།ཞེས་དང་།ལུང་ཞུ་བ་ལས།
ཉེ་བར་འཁོར།ཇི་སྲིད་དུ་ལས་ཀྱང་ཡོད། །ནན་ཏན་བྱེད་པ་ཡང་ཡོད་
པ་དེ་སྲིད་དུ་དམ་པའི་ཆོས་གནས་པ་ཞེས་བྱའོ། །ཞེས་གསུངས་པའི་
ཕྱིར། སྨྲས་པ། གཞན་ཕན་གྲིབ་བསིལ་འཁོར་བའི་ལེགས་བཤད་་་་
གདུགས། །ལུང་རིགས་དར་གྱི་ཤམ་བུ་གཡོ་བ་ཅན། །རབ་དཀར་
ལྷག་བསམ་ནོར་བུའི་འཁྲི་ཤིང་གིས། །རིས་མེད་བློ་གསལ་ཡོངས་ལ་
སྐྱེས་སུ་སྤྲིངས། །དམ་པའི་ཆོས་མངོན་པའི་མཛོད་ཀྱི་ཟུཪ་མཆན་
ཡིད་ཀྱི་མུན་སེལ་ཞེས་བྱ་བ་ལས་གནས་བརྒྱད་པའི་སྐབས་སོ། །
སྟོན་པ་འཇིག་རྟེན་མིག་ནི་ཟུམ་གྱུར་ཅིང་། །དབང་སྒྱུར་སྐྱེ་བོ་
ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི། །
ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། །ཞེས་བྱུང་།དེ་ཡང་
གཏད་རབས་ལྔ་བ་འཕགས་པ་དྷི་ཏི་ཀས་འཕགས་པ་ནག་པོ་པ་ལ་
བསྟན་པ་མ་གཏད་པའི་སྔོན་རོལ་ཞིག་ཏུ་འཕགས་པ་དྷི་ཏི་ཀ་ལོ་མང་
བོར་སྐུ་སྙུན་གྱིས་ཟིན་ཏེ་ཡུལ་གཽ་ཤམྦྷི་ཁོ་ནར་བཞུགས་ནས་འཁོར་
རྣམ་བཞི་ལ་གདམས་ངག་འབོགས་པའི་སྐབས་སུ། ཡངས་པ་ཅན་གྱི་
དགེ་སློང་རྣམས་ཀྱིས་གནས་བརྟན་ནད་ཀྱིས་བཏབ་པ་ལས་ཡང་དག་
པའི་གདམས་ངག་ཅི་ཞིག་འཐོབ་པར་འགྱུར།ཞེས་སྨྲས་ནས་འཕགས་
པ་དྷི་ཏི་ཀའི་དྲུང་དུ་མི་འགྲོ་ཞིང་། ཧུ་ལུ་ཧུ་ལུའི་ཆོ་ག་ལ་སོགས་པའི་
རུང་བ་མ་ཡིན་པའི་གཞི་བཅུ་ལ་སྤྱད་དེ་འདི་ནི་ཆོས་འདུལ་བ་དང་
སྟོན་པའི་བསྟན་པ་ཡིན་ནོ་ཞེས་བསྒྲགས་སོ། །དེ་ཉིད་དགྲ་བཅོམ་པ་
གྲགས་པ་དང་ཐམས་ཅད་འདོད་པ་ལ་སོགས་པ་དགྲ་བཅོམ་པ་བདུན་
676

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
བརྒྱས་སུན་བྱུང་སྟེ། ཀུསྨ་པུ་རི་ཞེས་བྱ་བའི་གཙུག་ལག་ཁང་དུ་རྒྱལ་བོ་
དགའ་བྱེད་ཀྱིས་སྦྱིན་བདག་བྱས་ཏེ་བཀའ་བསྡུ་གཉིས་པ་མཛད་ཅིང་།
དེའི་ཚེ་སྟོན་པ་མྱ་ངན་ལས་འདས་ནས་ལོ་བརྒྱ་དང་བཅུའོ་ཞེས་་་་་
གྲགས་སོ། །གཏད་རབས་རྫོགས་ནས་ཧ་ཅང་རིང་བོ་མ་ལོན་པ་རྒྱལ་
བོ་མྱ་ངན་བྲལ་གྱི་བུ་རྒྱལ་བོ་དཔའ་བོའི་སྡེ་ཞེས་བྱ་བས་རྒྱལ་སྲིད་སྐྱོང་
སྐབས་སུ།ཚོང་དཔོན་ཞིག་གི་བུ་ལྷ་ཆེན་པོ་ཞེས་བྱ་བས་ཕ་མ་དང་དགྲ་
བཅོམ་པ་བསད་དེ་མཚམས་མེད་པ་གསུམ་བྱས་པ་ཞིག་སྡིག་པས་ཡིད་
ཕྱུང་ནས་ཁ་ཆེ་ཡུལ་དུ་སོང་སྟེ། རང་གི་སྤྱོད་ཚུལ་གསང་ནས་དགེ་སློང་
བྱས་ཤིང་། དེ་ལྟར་རྐུ་ཐབས་སུ་གནས་ཏེ་སྡེ་སྣོད་གསུམ་ལ་བསླབས་ཏེ་
བྱང་ཞིང་མཁས་པར་གྱུར་པ་ན། སྔར་གྱི་ཉེས་པ་ལ་ཤིན་ཏུ་འགྱོད་དེ།
དགོན་པར་སོང་ནས་ཏིང་ངེ་འཛིན་ལ་བརྩོན་པའི་སྐབས་སུ་དེ་ལ་
བདུད་ཀྱིས་བྱིན་གྱིས་བརླབས་ཏེ་ཡུལ་མི་རྣམས་ཀྱིས་དགྲ་བཅོམ་པ་
ཡིན་པར་བསྒྲགས་པས་རྙེད་བཀུར་ཡང་ཆེར་འཕེལ་ཞིང་།ལན་གཅིག་
ལྷ་ཆེན་པོ་འཁོར་དགེ་སློང་མང་བོ་དང་བཅས་ཡུལ་བཅོམ་བརླག་གི་
གཙུག་ལག་ཁང་འདམ་བུ་ཅན་དུ་སོང་སྟེ། གཙུག་ལག་ཁང་དེར་གསོ་
སྦྱོང་གི་ཚེ་སོ་སོར་ཐར་བའི་མདོ་དགེ་སློང་རྣམས་ཀྱིས་རེས་མོས་སུ་
འདོན་པ་ལས།ནམ་ཞིག་ལྷ་ཆེན་པོ་ལ་རེས་བབ་པ་ན།མདོ་བཏོན་པའི་
མཇུག་ཏུ། ལྷ་རྣམས་མ་རིག་པ་ཡིས་བསླུས། །ལམ་ནི་སྒྲ་ཡི་རྒྱུན་ལས་
བྱུང༌། །ཐེ་ཚོམ་ཅན་རྣམས་གཞན་གྱི་འཇུག ། འདི་ནི་སངས་རྒྱས་
བསྟན་པ་ཡིན། །ཞེས་བཏོན་ཞིང་།དེ་ཉིད་མདོ་མ་ཡིན་པར་དགེ་སློང་
འཕགས་པ་རྣམས་དང་རྒན་པོ་རྣམས་ཀྱིས་ཤེས་མོད་ཀྱང་། སོ་སྐྱེ་དགེ་
སློང་གཞོན་པ་ཕལ་ཆེར་ལྷ་ཆེན་པོའི་ཕྱོགས་སུ་ཆད་དེ་རྩོད་པ་དྲག་
པོས་བསྟན་པ་དཀྲུགས་ཤིང་། ཆེན་པོ་ཤི་བའི་རྗེས་སུ་བདུད་སྡིག་ཅན་
677

རྗེ་བཙུན་ཡེ་ཤེས་རྒྱུ་མཚོའི་གསུང་འབུམ་པོད་གཉིས་པ།
གྱི་སྤྲུལ་བར་གྲགས་པ་དགེ་སློང་བཟང་བོ་ཞེས་བྱ་བས་རྫུ་འཕྲུལ་སྣ་
ཚོགས་སྟོན་ཅིང་། དེ་བཞིན་གཤེགས་པའི་བཀའ་ལ་བརྒལ་ཞིང་་་་་
བརྟགས་ཏེ་ཐེ་ཚོམ་གྱི་གནས་མང་བོ་བསྐྱེད་དུ་བཅུག་ནས། གཞན་ལ་
ལན་གདབ་པ་དང་།མི་ཤེས་པ་དང་།ཡིད་གཉིས་དང་།ཡོངས་སུ་བརྟག་
པ་དང་། བདག་ཉིད་གསོ་བར་བྱེད་པ་ཞེས་བྱ་བའི་གཞི་ལྔ་ཡོངས་སུ་
བསྒྲགས་ཏེ། འདི་ནི་སྟོན་པའི་བསྟན་པ་ཡིན་ནོ་ཞེས་དཀྲུགས་སོ། །ལྷ་
ཆེན་པོ་དང་བཟང་བོ་མ་ཤི་བར་དུ་སོ་སོའི་སྐྱེ་བོའི་དགེ་སློང་ཕལ་ཆེར་
བདུད་ཀྱིས་ནོན་ཏེ་རྩོད་པ་མ་ཞི་ཞིང་དེ་གཉིས་ཤི་བའི་རྗེས་སུ་དགེ་
སློང་དེ་དག་གིས་དེ་གཉིས་ཀྱི་ངང་ཚུལ་གཟོད་ཤེས་སོ། །ལྷ་ཆེན་པོ་
དང་བཟང་བོས་བསྟན་པ་མ་དཀྲུགས་པའི་སྔོན་དུ་ཉིན་རེ་བཞིན་དུ་
དགྲ་བཅོམ་པའི་འབྲས་བུ་ཐོབ་པ་སོགས་ཆེས་མང་ཞིང་དེ་གཉིས་ཀྱིས་
བསྟན་པ་དཀྲུགས་ཕྱིན་ཆད་ནས་རིམ་གྱིས་ཉུང་ངུར་སོང་ངོ་ཞེས་
གྲགས་སོ། །དེའི་རྗེས་སུ་གནས་བརྟན་ཀླུ་ཞེས་བྱ་བས་སྔར་གྱི་གཞི་ལྔ་
བོ་ཡང་ཡང་བསྔགས་ཏེ་དགེ་འདུན་གྱི་རྩོད་པ་ཆེར་བསྐྱེད་ནས་སྡེ་བ་
བཞིར་གྱེས་ཤིང་། དེའི་འོག་ཏུ་རྒྱལ་བོ་པདྨ་ཆེན་པོའི་དུས་སུ་གནས་
བརྟན་ཀླུའི་རྗེས་སུ་ཞུགས་པ་དགེ་སློང་ཡིད་བརྟན་པ་ཞེས་བྱ་བས་
གཞི་ལྔ་ཡོངས་སུ་བསྒྲགས་ཏེ་རྩོད་པ་རྒྱ་ཆེར་སྤེལ་བས། རྩ་བའི་སྡེ་བཞི་
ཡང་བཅོ་བརྒྱད་དུ་གྱེས་པའི་འགོ་བརྩམས་ནས་རིམ་གྱིས་སྡེ་བ་བཅོ་
བརྒྱད་དུ་གྱེས་སོ། །དེ་ལྟར་རྩོད་པ་དྲག་པོ་ལོ་དྲུག་ཅུ་ཙམ་དང་། སྔ་
ཕྱིར་རྩོད་པ་ཅི་རིགས་ཡོད་པ་དང་བཅས་ན་ལོ་བརྒྱར་ཉེ་བ་ཙམ་བྱུང་
བར་གྲགས་སོ། །དེའི་ཚེ་ཤར་ཕྱོགས་ནས་དགྲ་བཅོམ་པ་མང་དུ་ཐོས་
པའི་མཐར་སོན་པ་འཕགས་པ་རྩིབས་ལོགས་ཞེས་བྱ་བ་ཞིག་བྱོན་ནས།
དེས་གསེར་ཕྲེང་ཅན་གྱི་རྟོགས་པ་བརྗོད་པ་ལས་བྱུང་བའི་རྒྱལ་བོ་ཀྲི་
678

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
ཀྲིའི་རྨི་ལམ་བསྟན་པའི་མདོ་སོགས་འདོན་པར་བྱེད་ཅིང་། དེ་ཉིད་ཛ་
ལནྡྷ་རའི་རྒྱལ་བོ་གེ་ནེ་ཀས་ཐོས་ནས་ཛ་ལནྡྷ་རའི་དགོན་པ་ཀུ་བ་ནི་
ཞེས་བྱ་བའི་གཙུག་ལག་ཁང་དུ་དགྲ་བཅོམ་པ་ལྔ་བརྒྱ་དང་།སོ་སོའི་སྐྱེ་
པོའི་བཙུན་པ་ཆེན་པོ་རྣམས་བསྡུས་ཏེ། བཅོ་བརྒྱད་པོ་ཐམས་ཅད་ཀྲི་
ཀྲིའི་རྨི་ལམ་ལྟར་བསྟན་པ་རྣམ་དག་ཏུ་བསྒྲུབས་ནས་བཀའ་བསྡུ་
གསུམ་པ་མཛད་དོ། །ཆོས་མངོན་པའི་མཛོད་ཀྱི་ཚིག་ལེའུར་བྱས་པ་
སློབ་དཔོན་ཤཱཀྱའི་དགེ་སློང་དབྱིག་གཉེན་གྱིས་མཛད་པ།ཞེས་བྱུང་།མི་
འཕྲོགས་པའི་མཁྱེན་རབ་དང་ཐུགས་རྗེ་མངའ་བ། བདེ་བར་གཤེགས་
པའི་གསུང་རབ་མཐའ་དག་གི་དོན་ཐུགས་སུ་ཆུད་པ། སློབ་དཔོན་
མཁས་པའི་མཁས་པ་རྣམས་ཀྱིས་ཀྱང་གཙུག་གི་ཅོད་པཎ་གང་གི་
ཞབས་ཀྱི་པདྨོ་ལ་ཉེ་བར་གཏུགས་པ།ཀུན་མཁྱེན་གཉིས་པ་སློབ་དཔོན་
དབྱིག་གི་གཉེན་པོ་ཞེས་བྱ་བ་ནི། ཡབ་བྲམ་ཟེ་རིག་བྱེད་གསུམ་དང་
ལྡན་པ་ཞིག་དང་། ཡུམ་བྲམ་ཟེ་མོ་རབ་ཏུ་གསལ་བའི་ངང་ཚུལ་མ་
གཉིས་ལས་སྐུ་འཁྲུངས་ཏེ། བློ་རྣོ་བའི་ཆོ་ག་སོགས་བྱས་ཏེ་ཅུང་ཟད་
ཆེར་སྐྱེས་པ་ན། རིག་པའི་གནས་བཅོ་བརྒྱད་ལ་སོགས་པ་ཡུམ་ཉིད་
ཀྱིས་ལེགས་པར་བསླབས་ཏེ། ཤིན་ཏུ་བྱང་ཞིང་མཁས་པར་གྱུར་ཏོ། །
དེ་ནས་དཔལ་ནཱ་ལནྜར་རབ་ཏུ་བྱུང་ནས་སྡེ་སྣོད་གསུམ་ལ་བྱང་བར་
བསླབས་ཀྱང་། ད་དུང་ཆོས་མངོན་པའི་མཐའ་རྟོགས་པའི་ཕྱིར་དང་།
སྡེ་བ་བཅོ་བརྒྱད་ཀྱི་གྲུབ་མཐའ་ངེས་པའི་ཕྱིར་དང་། རིགས་པའི་ལམ་
མཐའ་དག་རྟོགས་པའི་ཕྱིར་དུ། ཁ་ཆེའི་ཡུལ་དུ་བྱོན་ནས་སློབ་དཔོན་
ཆེན་པོ་དགེ་འདུན་བཟང་བོ་གཙོ་བོར་བསྟེན་ཏེ། བྱེ་བྲག་ཏུ་བཤད་པ་
དང་སྡེ་བ་རྣམས་ཀྱི་བསྟན་བཅོས་སོ་སོ་དང་།སྡེ་བ་སོ་སོའི་མདོ་སྡེ་དང་
འདུལ་བའི་ཁྱད་པར་མི་འདྲ་བ་རྣམས་དང༌། མུ་སྟེགས་ཅན་གྱི་གཞུང་
679

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
ལུགས་མཐའ་དག་དང་། རྟོག་གེའི་ཚུལ་མཐའ་དག་ལ་བྱང་ཞིང་ཤིན་
ཏུ་མཁས་པར་གྱུར་ལ། དེའི་ཚེ་མི་ཡུལ་ན་བཞུགས་ཚད་ཀྱི་ཤཱཀྱའི་རྒྱལ་
བོའི་བཀའ་ཐམས་ཅད་ཀྱི་ཚིག་དོན་མཐའ་དག་ཐུགས་ཐོག་ནས་ཐག་
ཐོགས་མེད་པར་འཆད་པས། སྟོན་པ་མྱ་ངན་ལས་འདས་པའི་རྗེས་སུ་
སློབ་དཔོན་འདི་ལྟ་བུའི་མང་དུ་ཐོས་པ་མ་བྱོན་པར་གྲགས་སོ། །རྗེ་
བཙུན་བྱམས་མགོན་གྱིས་མདོ་སྡེ་མང་བོ་ལ་དགོངས་འགྲེལ་རྩོམས་
ཤིག་ཅེས་གསུང་གི་གནང་བ་ཐོབ་པ་ལ་བརྟེན་ནས་ཉི་ཁྲི་ལྔ་སྟོང་བ་
དང་། བློ་གྲོས་མི་ཟད་པའི་བསྟན་པ་ལ་སོགས་པའི་མདོ་སྡེ་མང་བོའི་
དགོངས་འགྲེལ་དང་། བསྟན་བཅོས་རང་རྐང་བ་ཡང་མང་དུ་མཛད་
དོ། །འཕགས་པ་ཐོགས་མེད་ཀྱི་རྗེས་སུ་ནཱ་ལེནྡྲའི་མཁན་པོ་མཛད་
ཅིང་། བསྟན་པ་ལ་བྱ་བ་རྒྱ་ཆེར་བྱས་ཏེ། གྲོང་ཁྱེར་འདབ་མ་དྲུག་ལྡན་
གྱི་ཡུལ་གྲུ་ཀུན་གྱི་བསྟན་པའི་བདག་པོར་གྱུར་ཏོ། རྒྱལ་བོའི་ཁབ་ཀྱི་
གྲོང་ཁྱེར་ལ་མེ་ཤོར་བ་བདེན་སྟོབས་བརྗོད་པས་ཞི་བ་དང་། གྲོང་ཁྱེར་
མཐར་སྐྱེས་སུ་ནད་རིམས་བྱུང་བའང་བདེན་སྟོབས་བརྗོད་པས་ཞི་བ་
དང་། གང་དུ་བཞུགས་པའི་གནས་ཐམས་ཅད་དུ་ལྷ་དང་མི་མ་ཡིན་
རྣམས་ཀྱིས་མཆོད་པའི་ཡོ་བྱད་འབུལ་བ་དང་། རིན་པོ་ཆེའི་འབྱུང་
ཁུངས་བརྡོལ་བ་ལ་སོགས་པའི་ངོ་མཚར་གྱི་ཆོས་སྣ་ཚོགས་པ་རྒྱུན་མི་
འཆད་དུ་བྱུང་ཞིང་ལན་གཅིག་ཤར་ཕྱོགས་གཽ་རིའི་ཡུལ་དུ་བྱོན་ཏེ།
གྲོང་ཁྱེར་གྱི་སྐྱེ་བོ་དཔག་ཏུ་མེད་པ་འདུས་པ་ལ་ཆོས་གསུངས་པས།
ནམ་མཁའ་ནས་གསེར་གྱི་མེ་ཏོག་གི་ཆར་ཡང་བབས་སོ། །
སྨྲས་པ། ·རྨད་བྱུང་མཁྱེན་རབ་ཡངས་པ་ནམ་མཁའི་ཀློང་། །
ཚད་མེད་སྙིང་རྗེ་སྤྲིན་གྱིས་འགེངས་པ་ལས། །དགེ་ལེགས་སྙིང་བོ་
དམ་ཆོས་སྦྲང་ཆར་གྱིས། །འཛམ་གླིང་ཡངས་པའི་ས་ཆེན་ཁྱབ་་་་་
680

ཆོས་མངོན་པ་མཛོད་ཀྱི་ཟུར་མཆན་ཆེན་མོ།
མཛད་པ། །མཁས་དགུའི་གཙུག་རྒྱན་དབྱིག་གི་གཉེན་པོ་ཞེས། །
གྲགས་པའི་རྫ་རྔ་སྲིད་པ་གསུམ་གྱིས་བརྡུངས། །རྨད་བྱུང་ངོ་མཚར་
རྣམ་པར་ཐར་བའི་གླུ། ཕྱོགས་ཀྱི་མཛེས་མས་ད་དུང་དབྱངས་སུ་
ལེན། །རྨད་བྱུང་ལེགས་བཤད་གསེར་གྱི་རྫ་རྔ་གང༌། །ཟུར་མཆན་
དབྱུག་གུ་ཉིད་ཀྱིས་བརྡུངས་པ་ལས། །འཁྲུལ་མེད་དགོངས་པའི་་
དབྱངས་ཀྱི་མེ་ཏོག་དཀར། །ཕྱོགས་ཀྱི་དཔལ་མོའི་རྣ་བའི་རྒྱན་དུ་
བཀོད། ། གཟུར་གནས་རྣམ་དཔྱོད་ཉི་མའི་དཀྱིལ་འཁོར་ལས། །
ལུང་རིགས་འོད་ཟེར་འབར་བའི་གཟི་འོད་ཀྱིས། ཆོས་མངོན་གླིང་
བཞིའི་འཇིག་རྟེན་གསལ་བྱས་པས། །རྒྱལ་སྲས་སློབ་མར་བཅས་པ་
དབྱིངས་ནས་དགྱེས། །བདེན་པ་བཞི་ལས་བརྩམས་པའི་བླང་དོར་
ཀུན། །ཀུན་ནས་གསལ་བར་སྟོན་པ་མངོན་པའི་གཞུང་། །གཞུང་
བརྒྱའི་སྙིང་བོ་གཅིག་ཏུ་བསྡུས་པའི་དཔལ། དཔལ་ལྡན་ཀུན་མཁྱེན་
གཉིས་པའི་ཐུགས་ཀྱི་བཅུད། །འདི་ལ་རང་བཟོའི་ཉེས་བས་མ་་་་་
བསླད་པར། །བསྟན་པ་འདི་ལ་ཉི་ཟླ་དང་མཚུངས་པའི། །རྒྱ་བོད་
མཁས་པའི་ལེགས་བཤད་གཞི་བྱས་ཏེ། །ཕྲ་ཞིབ་རིགས་པའི་ལམ་
ནས་སྨྲས་མོད་ཀྱང་། །ཆོས་མངོན་རྒྱ་མཚོའི་གཏིང་མཐའ་དཔག་་
དཀའ་ཞིང་། རང་ཉིད་བློ་དང་བརྩོན་པ་ཆེས་དམན་པས། །ཉེས་
བཤད་ཅི་མཆིས་གངས་ཅན་མཁས་རྣམས་དང༌། །རྒྱལ་དང་རྒྱལ་་
སྲས་ཀུན་ལ་སྙིང་ནས་འཆགས། །གང་ཞིག་ལེགས་པར་བཤད་པ་
ལས་བྱུང་བའི། །རྣམ་དཀར་དངོས་པོ་ཇི་སྙེད་བསགས་པ་ཀུན། །
རིང་ནས་དྲིན་གྱིས་བསྐྱངས་བའི་མ་རྒན་རྣམས། །གཏན་བདེའི་་་
དཔལ་ལ་འགོད་པའི་རྒྱུར་གྱུར་ཅིག ། བདག་ཀྱང་དེང་ནས་ཚེ་
རབས་ཐམས་ཅད་དུ། །བདེ་ལེགས་ཀུན་གྱི་འབྱུང་གནས་རྒྱལ་བའི་
681

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གཉིས་པ།
བསྟན། །མི་ཞུམ་སྙིང་སྟོབས་ཆེན་པོས་འཛིན་པ་ལ། །འཇམ་མགོན་
བླ་མ་མཆོག་དང་མཚུངས་པར་ཤོག ། ཤེས་བརྩོན་ཁྱིམ་གྱི་འཁོར་
ལོས་ཉེར་དྲངས་པའི། །མངོན་པའི་ལྷ་ལམ་མཛེས་བྱེད་དཀྱུས་ཟུར་
མཆན། །ཉི་ཟླ་ཟུང་གི་འོད་དཀར་སྣང་བ་ཡིས། །སྐྱེ་དགུའི་སྙིང་གི་
མུན་པ་སངས་གྱུར་ཅིག ཅེས་དམ་པའི་ཆོས་མངོན་པའི་་
མཛོད་ཀྱི་ཟུར་མཆན་ཡིད་ཀྱི་མུན་སེལ་ཞེས་བྱ་བ་འདི་ནི། རང་དང་
གཞན་གྱི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་པ་མཁས་པའི་
མཁས་པ་ཆེན་པོ། ཐུབ་བསྟན་ཡོངས་སུ་རྫོགས་པའི་མངའ་བདག་རྗེ་
བཙུན་གྲགས་པ་རྒྱ་མཚོ་དང་། དཔལ་ཀྱེ་བ་རྡོ་རྗེའི་རྣལ་འབྱོར་བ་ཆེན་
པོ།མཁས་ཤིང་གྲུབ་པའི་དབང་ཕྱུག་ཐེག་པ་མཆོག་གི་དགེ་བའི་བཤེས་
གཉེན་ཆེན་པོ་རྗེ་བློ་བཟང་སྨོན་ལམ་རྒྱ་མཚོ་དང༌། སྡེ་སྣོད་གསུམ་དང་
རྒྱུད་སྡེ་བཞི་ལུང་དང་རིགས་པ་དྲི་མ་མེད་པའི་ལམ་ནས་སྨྲ་བ་ལ་
འགྲན་པའི་ཟླ་ཐམས་ཅད་དང་བྲལ་བའི་ཡོངས་ཀྱི་དགེ་བའི་བཤེས་
གཉེན་ཆེན་པོ། ཚེ་རབས་ཀྱི་ཕྲེང་བར་ཡང་བཀའ་དྲིན་གཞལ་དུ་མེད་
པ་རྗེ་འཇིགས་མེད་རྒྱ་མཚོ་དཔལ་བཟང་བོ་སོགས་སངས་རྒྱས་གཉིས་
པ་ལྟ་བུའི་མཁས་པའི་དབང་བོ་རྣམས་ཀྱི་བཀའ་དྲིན་ལས།ཆོས་མངོན་
པའི་གཞུང་ལ་ཅུང་ཟད་འདྲིས་པ། ཤཱཀྱའི་དགེ་སློང་ཡེ་ཤེས་རྒྱ་མཚོ་
དབྱངས་ཅན་གྲུབ་པའི་རྡོ་རྗེས་རང་ལོ་སོ་བརྒྱད་པ་རབ་བྱུང་བཅུ་
དྲུག་པའི་བགྲང་བྱ་ཉེར་བརྒྱད་པ་རྒྱལ་བ་ཞེས་བྱ་བ་ཤིང་ཕོ་རྟའི་ལོར་
འབོད་རའི་སྔོན་པོ་ཐང་དགའ་ལྡན་བཤད་སྒྲུབ་དཪ་རྒྱས་གླིང་དུ་
རྫོགས་པར་སྦྱར་བའོ། །
འདིས་ཀྱང་ཕན་བདེའི་འབྱུང་གནས་རྒྱལ་བའི་བསྟན་པ་རིན་པོ་ཆེ་་་་་
ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག།
682

བླ་མ་ཁྱབ་བདག་རྡོ་རྗེ་འཆང་དང་ངོ་བོ་དབྱེར་མ་
མཆིས་པའི་ཡི་དམ་རྡོ་རྗེ་འཇིགས་བྱེད།
རྗེ་བཙུན་ཡེ་ཤེས་རྒྱ་མཚོའི་གསུང་འབུམ་་་་
འདིར།བོད་ཆེན་པོའི་རིག་གཞུང་ལ་སྙིང་ནས་ཤ་ཚ་
ཞིང་། མི་ཚེ་གང་བོར་རིགས་འདིའི་ལས་ལ་དུང་
སེམས་སྙིང་ནས་མཛའ་བ། ཕ་བླ་མའི་ཐུགས་ཀྱི་
བུམ་བཟང་ལ་གསེར་གྱི་ཞུན་མས་བལྟམས་པའི་་
དགོངས་པ་གཙུག་གི་ཅོད་པན་དུ་བཀུར་བའི་ཆབ་
གཞོང་ཡུལ་ལྷ་ཐར་གྱིས་ཚེ་འདིའི་དོན་ཆེན་པོའི་
ཁུར་དུ་བཟུང་སྟེ། ཚེགས་འབྱོར་འདུ་བྱེད་དགེ་
བའི་བསོད་ནམས་ཀྱི་ཞིང་དམ་པར་གང་གི་གསུང་
འབུམ་འདི་པར་འགོད་ཞུ་བའི་ལས་ལམ་རྫོགས་་་ISBN 962-450-108-4
པར་སྤེལ་བ་ལ། གང་གི་འཚེ་བས་མི་ཕམ་ཞིང་། །
སྲིད་པ་གཡོམ་པོར་མི་འཇིགས་པར། །དྲིན་ལྡན་བླ་
མའི་ཐུགས་ཀྱི་མཛོད། ། གོ་ལའི་ཞིང་ལ་རྒྱན་དུ་
སྤེལ། །ཞེས་སུ་སྨོན་པའི་དམ་བཅའ་དགེ་བའི་ཞིང་
ཕུན་སུམ་ཚོགས་པར་བསྒྲུབས་པ་ལེགས་སོ། །དེ་
ཡང་རང་ཅག་རྣམས་ཁ་བ་རི་བའི་ལས་ལ་བློ་མིག་
ཅུང་ཟད་ཕྱོགས་པ་འདི་མི་ལུས་རིན་པོ་ཆེའི་དགེ་
ISBN962-450-108-4/D·44013(€ )
མཚན་ཡིན་ལས་ཆེ་སྙམ་པའི་དགའ་བ་མ་ཉམས་
བཅས། ཚེ་འདིར་མ་ཅུང་བ་མེད་པ་ཞིག་དང་། ༡༩:(1-—-5) 125.007
9 789624 501087
འཆི་ཁར་ཡང་སེམས་འཕྲང་བ་མེད་པ་ཞིག་དཀའ་
མོད་ཀྱང་། གང་བྱས་ཁ་མིག་ཡར་བལྟ་སྙམ་པའི་
གདེང་གིས་ནམ་རྒྱུན་ངན་སེམས་སྡུག་གི་ཁུར་བོ་
རིང་དུ་བཏང་བའི་ལེགས་འབྲས་སུ་ལམ་འདིར་་་
རྩོལ་བ་དོན་དུ་འགྲོ་བར་ཡིད་ཆེས་ཡོད་དོ། །

