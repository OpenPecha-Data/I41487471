༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W29186 ImageGroup: 100EGS1017110
LCCN: 2005323769 ISBN: 9624501084 (set)
Title:
ཡེ་ཤེས་རྒྱ་མཚོ
གསུང་འབུམ།
gsung bum/_ye shesrgyamtsho
Author:
ཡེ་ཤེས་རྒྱ་མཚོ
ye shesrgyamtsho
Descriptor: n/a
OriginalPublication: n/a;n/a
Place: zhangkang
Publisher: zhangkang thAn madpeskrunkhang
Date: 2002
Volume: 3
TotalVolumes: 5
TBRCPages: 2
IntroductoryPages: n/a
TextPages: n/a
ScanningInformation: ScannedatM/SSatluj Infotech Images, E-45, Sector27 Noida DistrictGautam Buddha
Nagar, U.P. 201301 viaNew Delhi, INfortheTibetan Buddhist ResourceCenter, 150 17th
st., NewYork NY 10011 U.S.A2006.

༄༅། །རྗེ་ཡེ་ཤེས་རྒྱ་འཔོའི་གཡུལ་འབུམ།།
དེབ་གསུམ་པ།
༩༠༡
3
དགེ་ལྡན་བསྟན་པའི་བདག་པོ་རྗེ་ཙོང་ཁ་བ།
གསུང་འབུམ་སྒྲིག་འགོད་མི་སྣ།
སྤྱི་ཁྱབ་རྩོམ་སྒྲིག་པ། ཡུལ་ལྷ་ཐར།
རྩོམ་སྒྲིག་པ། ཆུ་སྐྱེས་བསམ་གཏན། བིས་ཐང་
སྤྲུལ་སྐུ། ལྷ་རྗེ་མགོན་པོ་རྒྱ་མཚོ། རྔོག་བུ་་་་་
བདུད་མགོན་ཚེ་རིང་།
ཞུ་དག་པ། རྨོག་འཇམ་དཔལ་རྒྱ་མཚོ། གཅན་།
དཀོན་མཆོག་བཀྲ་ཤིས། རྐ་གསར་ཕུན་ཚོགས་
བཀྲ་ཤིས། ལྡོང་ཚ་དཔལ་མགོན།
ལག་བསྟར་རྩོམ་སྒྲིག་པ། ལྡོང་ཚ་དཔལ་མགོན
文集 编 校人员
总编辑 : 尤拉太
副 编辑 : 更登三木旦 维堂活佛
郭尖措 东果才让
校 对 : 嘉华尖措 关确扎西
ཞང་ཀང་ཐཱན་མ་དཔེ་སྐྲུན་ཁང་། 彭措扎西 欢 龚
执行编辑: 欢 龚

རྗེ་བཙུན་ཡེ་ཤེས་རྒྱ་མཚོའི
གསུང་འབུམ།
པོད་གསུམ་པ།
ཞང་ཀཱང་ཐན་མ་དཔེ་སྐྲུན་ཁང་།

༄༅། །རྗེ་བཙུན་ཡེ་ཤེས་རྒྱ་མཚོའི་གསུང་འབུམ་བཞུགས་སོ། །
益嘻嘉措文集
益嘻嘉措 著
མཚོ་ལྷོ་ཁུལ་གུང་ཧོ་རྫོང་བོད་སྐད་ཡིག་གཞུང་ལས་ཁང་གིས་བསྒྲིགས།
青海海南共和藏语文工作委员会 主编
ཞང་ཀཱང་ཐན་མ་དཔེ་སྐྲུན་ཁང་གིས་བསྐྲུན་ཏེ་བཀྲམས།
香港天马出版社出版发行
#k850×1168 # 1/32 ཚ3k:102
1999 5 15 2002#3 B91kR
EX:1000
ISBN962-450-108-4/D• 44013(EX)
R ༩.(1-5) 125.,00 T

དཀར་ཆག
དཀར་ཆག
བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
(1)
གཏན་ཚིགས་རིག་པའི་སྣང་བ། (215)
ཆོས་གསུམ་གྱི་རྣམ་བཞག་མཁས་པའི་གསུང་རྒྱུན། (300)
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
(333)
འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ། …….
(544)
1

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
༄༅། །བསྟན་བཅོས་ཆེན་པོ་དབུ་མ་ལ་འཇུག་པའི་
འགྲེལ་བ་དོན་གསལ་བ་ཞེས་བྱ་བ་བཞུགས་སོ། །
༄༅། །མཐའ་བྲལ་འདུས་མ་བྱས་ཀྱི་མཁའ་དབྱིངས་སུ། །
བརྒྱད་ཁྲི་བཞི་སྟོང་སྙན་པའི་འབྲུག་སྒྲ་སྒྲོག ། འགྲོ་ཀུན་མ་རིག་
གཉིད་ལས་སློང་མཛད་པ། །ཐམས་ཅད་མཁྱེན་པ་ཤཱཀྱའི་རྒྱལ་བོར་
འདུད། །འཆད་རྩོད་རྩོམ་པའི་ལེགས་བཤད་དཔག་བསམ་ཤིང་། །
ཆེ་ཟབ་གསལ་བའི་བློ་གྲོས་ཡིད་བཞིན་ནོར། །མ་ལུས་སྩོལ་མཛད་རྗེ་
བཙུན་མཁྱེན་པའི་གཏེར། །ཁྱོད་ལ་སྙིང་ནས་དད་པས་ཕྱག་་་་་་་་་་
བགྱིའོ། །ཀླུ་སྒྲུབ་ཐོགས་མེད་རྒྱལ་སྲས་འཕགས་པ་ལྷ། །སློབ་དཔོན་
སངས་རྒྱས་བསྐྱངས་དང་ལེགས་ལྡན་འབྱེད། །ཟླ་བ་གྲགས་པ་མཁན་
ཆེན་ཞི་བ་འཚོ། །ཟབ་རྒྱས་ལམ་བཟང་སྟོན་མཛད་རྣརྣམས་ལ་་་་་་་
འདུད། །ལམ་འདི་ཁ་བ་ཅན་དུ་རྒྱས་མཛད་པ། །ཆོས་རྒྱལ་རིམ་བྱོན་
རྣམས་དང་ཀ་ཅོག་ཞང་། །བློ་ལྡན་ཤེས་རབ་གཞོན་ནུ་བློ་གྲོས་་་་
སོགས། །བཀའ་དྲིན་མཚུངས་མེད་རྣམས་ལ་སྙིང་ནས་འདུད། །
གངས་རིའི་ར་བས་བསྐོར་བའི་ཞིང་ཁམས་ནས། །ཤར་ཕྱོགས་རྒྱ་
མཚོ་ཆེན་པོའི་གླིང་ཕྲན་བར། །སངས་རྒྱས་བསྟན་པས་ཁྱབ་མཛད་
ཙོང་ཁ་པ། །བློ་བཟང་གྲགས་པའི་ཞབས་ལ་ཕྱག་འཚལ་ལོ། །གསུང་
རབ་སྤྱི་དང་ཁྱད་པར་ཟབ་རྒྱས་ལམ། །བདག་ལ་བརྩེ་བས་འདོམས་
མཛད་གནས་བརྟན་ཆེ། །རྗེ་བཙུན་འཇིགས་མེད་འཕྲིན་ལས་རྒྱ་མཚོ་
སོགས། །བཤེས་གཉེན་སྡེ་སྣོད་གསུམ་པ་རྣམས་ལ་འདུད། །འདི་ནི་
1

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཞན་ལ་ཕན་འདོད་བསམ་པས་མིན། །རྙེད་བཀུར་གྲགས་པ་འདོད་
པའི་ཕྱིར་ཡང་མིན། །རང་ཉིད་སྐྱེས་དང་སྐྱེ་བར་ཟབ་རྒྱས་ལམ། །
ཐོས་བསམ་སྒོམ་དང་མི་འབྲལ་སྨོན་ཕྱིར་བྲི། །
འདིར་ཟབ་པ་དང་རྒྱ་ཆེ་བའི་ལམ་གྱི་རིམ་པ་གཏན་ལ་
འབེབས་པའི་བསྟན་བཅོས་ཆེན་པོ་དབུ་མ་ལ་འཇུག་པའི་ཚིག་དོན་
མདོར་བསྡུས་ཏེ་འགྲེལ་བ་ལ་གསུམ། ཀླད་ཀྱི་དོན་དང༌། གཞུང་
གི་དོན་དང་། མཇུག་གི་དོན་ནོ། །
དང་བོ་ནི། རྒྱ་གར་སྐད་དུ། མ་དྷྱ་མ་ཀ་ཨ་བ་ཏཱ་ར་ན་མ།
བོད་སྐད་དུ། དབུ་མ་ལ་འཇུག་པ་ཞེས་བྱ་བ། འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། ། ཞེས་བྱུང་། འདི་ནི་ལོ་
ཙཱ་བས་ཆོས་ཁུངས་བཙུན་པར་བསྟན་པ་དང་། འགྱུར་མཐར་ཕྱིན་
པ་སོགས་དགོས་པ་དུ་མའི་ཕྱིར་དུ་གཞུང་གི་ཐོག་མར་བཀོད་པའོ། །
དེ་ཡང་མ་དྷྱ་མ་ཀ་ནི་དབུ་མ། ཨ་བ་ཏཱ་ར་ནི་འཇུག་པ། ནཱ་མ་ནི་
ཞེས་བྱ་བ་ཞེས་པའི་དོན་ནོ། ། འདིས་འཇུག་གཞི་དབུ་མའི་་་་་
བསྟན་བཅོས་ནི། དབུ་མ་རྩ་བ་ཤེས་རབ་ལ་བྱའོ། །
གཉིས་པ་གཞུང་གི་དོན་ལ་གསུམ། བསྟན་བཅོས་རྩོམ་པ་ལ་
འཇུག་པའི་བྱ་བ། བསྟན་བཅོས་ཀྱི་གཞུང་དངོས། དེ་ཇི་ལྟར་
བརྩམ་པའི་ཚུལ་ལོ། ། དང་བོ་ནི། ཉན་ཐོས་སངས་རྒྱས་འབྲིང་
རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་
འཁྲུངས་ཤིང་། །སྙིང་རྗེའི་སེམས་དང་གཉིས་སུ་མེད་བློ་དང་། །བྱང་
ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །གང་ཕྱིར་བརྩེ་ཉིད་རྒྱལ་བའི་
ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་
དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །དེའི་ཕྱིར་
2

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བདག་གིས་ཐོག་མཪ་སྙིང་རྗེར་བསྟོད་པར་བགྱི། ། ཞེས་གསུངས།
ཉན་ཐོས་རྣམས་དང་། རང་སངས་རྒྱས་རྣམས་རྒྱུ་གང་ལ་བརྟེན་
ནས་ཉན་ཐོས་དང་། རང་སངས་རྒྱས་སུ་སྐྱེས་ཤེ་ན། ཉན་ཐོས་
སྐྱེས་འཕགས་རྣམས་དང༌། དེར་མ་ཟད་སངས་རྒྱས་འབྲིང་བོ་རང་
རྒྱལ་རྣམས་ཀྱང་སྲིད་པ་ཐ་མའི་སྔོན་དུ་བཅོམ་ལྡན་འདས་ཀྱིས་བདེན་
བཞིའི་བླང་དོར་གྱི་ཆོས་བསྟན་པ་ལ་བརྟེན་ནས་ཉན་རང་གི་ལམ་དུ་
ཞུགས་ཤིང་དེ་དག་གི་རིགས་སུ་སྐྱེས་པ་ཡིན་པས་ཐུབ་དབང་ལས་
སྐྱེས་པ་ཡིན་ནོ། ། འོ་ན་ཐུབ་པ་སངས་རྒྱས་བཅོམ་ལྡན་འདས་
རང་ཉིད་རྒྱུ་གང་ལས་སངས་རྒྱས་སུ་སྐྱེས་ཤེ་ན། དེ་ཡང་གློ་བུར་དུ་
སངས་རྒྱས་པ་མ་ཡིན་གྱི། སྐྱེས་རབས་སྔ་མའི་རྒྱལ་སྲས་བྱང་ཆུབ་
སེམས་དཔའ་རྣམས་ལས་སངས་རྒྱས་སུ་འཁྲུངས་ཤིང་སྐྱེས་པ་ཡིན་
ནོ། ། དེ་ལྟར་ན་བྱང་ཆུབ་སེམས་དཔའ་དེ་རྣམས་རྒྱལ་བའི་སྲས་
སུ་འགྱུར་བའི་རྒྱུའི་གཙོ་བོ་རྣམས་གང་ཞེ་ན། གཞན་དོན་ཁུར་དུ་
ཁྱེར་བའི་སྙིང་རྗེ་ཆེན་པོའི་སེམས་དང་། ཆོས་རྣམས་རང་རང་གི་
ཐ་སྙད་ཕར་བཏགས་པ་ཙམ་དུ་ཡོད་ཅིང་། ཆོས་རང་རང་གི་ངོས་
ནས་ཚུར་བདེན་གྲུབ་ཏུ་མེད་པར་རྟོགས་པའི་གཉིས་སུ་མེད་པའི་བློ་
དང་། བྱང་ཆུབ་ཀྱི་སེམས་ནི་རྒྱལ་སྲས་རྣམས་ཀྱི་རྒྱུའོ།། དེ་
ལྟར་ན་བྱང་སེམས་སུ་མ་གྱུར་པའི་སྔོན་དུའང་ཆོས་གསུམ་པོ་དེ་དག་
ཡོད་དམ་ཞེ་ན། ཆོས་གཞན་གཉིས་ཡོད་ཀྱང་སེམས་བསྐྱེད་ནི་་་་
བཅོས་མ་ཡིན་ལ། འདིས་མཚོན་ལམ་གང་ཡང་ཐོག་མར་བཅོས་མ་
བསྒོམས་ཤིང་དེར་གོམས་པ་ལས་སྐབས་ཤིག་ནས་ལམ་དངོས་སྐྱེ་བའི་
ཚུལ་སོགས་ལམ་གྱི་རིམ་པ་ཡང་དོན་གྱིས་བསྟན་པ་ཡིན་ཏེ། སྦྱོར་
3

རྗེ་བཙུན་ཡེ་ཤེས་རྒྱ་མཚོའི་གསུབ་འབུམ་པོད་གསུམ་པ
ཊཱིཀ་ལས། འདིས་མོས་སྤྱོད་ཀྱི་སྐབས་ཀྱི་ལམ་གྱི་རིམ་པ་བསྟན་པར་
གོ་དགོས་ཏེ་སྐབས་གཞན་དུ་གསལ་བར་མ་བསྟན་པའི་ཕྱིར་དང་།
ཐེག་པ་ཆེན་པོའི་ལམ་ཀུན་བསྟན་པར་བཞེད་པའི་ཕྱིར། ཚིག་་
གསལ་གྱིས་བསྟན་བཅོས་ཀྱི་འབྲེལ་བསྟན་པ་ལས་ཀྱང་ཤེས་སོ། །
ཞེས་གསུངས་སོ། ། སྐབས་འདིར་ཐོག་མར་སྙིང་རྗེ་ཆེན་པོ་ལ་
བསྟོད་པའི་རྒྱུ་མཚན་གང་གི་ཕྱིར་ཡིན་སྙམ་ན། བརྩེ་བ་སྙིང་རྗེ་
ཆེན་པོ་ཉིད་ནི། རྒྱལ་བའི་སྐུ་གསུམ་གྱི་ལོ་ཏོག་ཕུན་སུམ་ཚོགས་པ་
ལྟ་བུ་འདིའི་ཐོག་མའི་རྒྱུ་ས་བོན་དང་ནི་མཚུངས་ལ། བར་དུ་ས་
ལམ་གྱི་མྱུ་གུ་གོང་ནས་གོང་དུ་སྤེལ་བ་ལ་ཆུ་དང་འདྲ་ཞིང༌། མཐར་
སངས་རྒྱས་པའི་ཚེ་ཆོས་ཀྱི་འཁོར་ལོ་བསྐོར་བ་སོགས་མཐོང་ཐོས་དྲན་
རེག་གི་སྒོ་ནས་འཇིག་རྟེན་གྱི་ཁམས་འདིར་ཡུན་རིང་དུ་བཞུགས་ནས་
སྐལ་བ་དང་ལྡན་པ་རྣམས་ཀྱིས་ལོངས་སུ་སྤྱོད་བྱའི་ཚུལ་དུ་གནས་པ་
ལ་འབྲས་བུ་ལོ་ཏོག་སྨིན་པ་ལྟ་བུར་འདོད་པར་གྱུར་པ་དེའི་ཕྱིར་སློབ་
དཔོན་ཟླ་བ་གྲགས་པ་བདག་གིས་ཐོག་མར་སྙིང་རྗེ་ཆེན་པོ་ལ་བསྟོད་
པར་བགྱིའོ། ། དེ་ལྟར་སྙིང་རྗེ་ཆེན་པོ་དང་ལྡན་པའི་བྱང་ཆུབ་
སེམས་དཔའ་ལ་ཡང་བསྟོད་པ་ཡིན་པས། སངས་རྒྱས་ལས་ཀྱང་
བྱང་སེམས་ལ་བསྟོད་པའི་རྒྱུ་མཚན་ནི་གང་ཞེ་ན། དཀོན་མཆོག་
བརྩེགས་པ་ལས། འོད་སྲུངས་འདི་ལྟ་སྟེ། དཔེར་ན། ཟླ་བ་
ཚེས་པ་ལ་ཕྱག་འཚལ་བ་ལྟར་ཉ་བ་ལ་ནི་མ་ཡིན་ནོ། ། འོད་སྲུངས་
དེ་བཞིན་དུ་གང་དག་ང་ལ་རབ་ཏུ་དད་པ་དེ་དག་གིས་བྱང་ཆུབ་
སེམས་དཔའ་རྣམས་ལ་ཕྱག་བྱ་ཡི། དེ་བཞིན་གཤེགས་པ་རྣམས་ལ་
ནི་དེ་ལྟ་མ་ཡིན་ནོ། ། དེ་ཅིའི་ཕྱིར་ཞེ་ན། བྱང་ཆུབ་སེམས་་
4

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དཔའ་ལས་ནི་དེ་བཞིན་གཤེགས་པ་རྣམས་འབྱུང་ངོ་། ། དེ་་་་་་
བཞིན་དུ་དེ་བཞིན་གཤེགས་པ་རྣམས་ལས་ནི་ཉན་ཐོས་དང་། རང་
སངས་རྒྱས་ཐམས་ཅད་འབྱུང་ངོ༌། ། ཞེས་གསུངས་པ་ལྟར་རོ། །
དེ་ནས་སྙིང་རྗེ་གསུམ་ལ་སོ་སོར་བསྟོད་པ་ནི། དང་བོར་ང་ཞེས་
བདག་ལ་ཞེན་གྱུར་ཅིང་། ། བདག་གི་འདི་ཞེས་དངོས་ལ་ཆགས་་་་་
བསྐྱེད་པས། །ཟོ་ཆུན་འཕྱན་ལྟར་རང་དབང་མེད་པ་ཡི། །འགྲོ་ལ་
སྙིང་རྗེར་གྱུར་གང་དེ་ལ་འདུད། །འགྲོ་བ་གཡོ་བའི་ཆུ་ཡི་ནང་གི་ཟླ་
བ་ལྟར། །གཡོ་དང་རང་བཞིན་ཉིད་ཀྱིས་སྟོང་བར་མཐོང་བ་ཡི། །
ཞེས་གསུངས། དེ་ཡང་དང་བོར་ང་དང་ང་ཞེས་ངར་འཛིན་གྱི་
དབང་གིས་བདག་ལ་ཆགས་ཤིང་ཞེན་པར་གྱུར་ཅིང་། དེ་ནས་་
བདག་གི་འདི་དང་འདི་ཞེས་རང་གི་ལུས་ལོངས་སྤྱོད་དང་ཉེ་འབྲེལ་
སོགས་རང་ཕྱོགས་ཀྱི་དངོས་པོ་ལ་ཆགས་པར་འགྱུར་ལ། འདོད་
པའི་ཆགས་པ་དེས་ཁོང་ཁྲོ་སོགས་རྩ་བ་དང་ཉེ་བའི་ཉོན་མོངས་པ་
གཞན་ཡང་བསྐྱེད་པར་བྱེད་པས་ལས་གསོག་ཅིང་། ལས་ཉོན་དེ་
དག་གི་དབང་གིས་ཟོ་ཆུན་གྱི་འཁོར་ལོ་རྒྱུན་མི་ཆད་པར་འཁོར་ཞིང་
འཕྱན་པ་ལྟར། སྲིད་པར་ལས་ཉོན་གྱིས་རང་དབང་མེད་པར་་
འཁོར་ཞིང་འཁྱམས་པ་ཡི་འགྲོ་བ་རྣམས་ལ་སྙིང་རྗེར་གྱུར་པ་གང་
ལ་འདུད་དོ། ། གཞན་ཡང་མི་ལ་སོགས་པའི་འགྲོ་བ་
རྣམས་ཀྱིས་འཇིག་རྟེན་འདིར་ལུས་རྟེན་བཟང་བོ་ཞིག་ཐོབ་ཀྱང་རྟེན་
དེ་མི་རྟག་ཅིང་མི་བརྟན་པ། དཔེར་ན། མྱུར་དུ་གཡོ་བའི་ཆུ་ཡི་
ནང་གི་ཟླ་བ་ལྟར་གཡོ་བའི་ཚུལ་བསམ་པས་སྙིང་རྗེ་བ་དང་།
གཞན་ཡང་། འགྲོ་བ་རྣམས་སེམས་ཅན་དེ་དང་དེར་སྣང་ཡང་་
5

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདེན་པར་མེད་པ་ཆུ་ཡི་ནང་དུ་ཤར་བའི་ཟླ་བའི་གཟུགས་བརྙན་
ལྟར་རང་བཞིན་ཉིད་ཀྱིས་སྟོང་བར་མཐོང་བ་ཡི་དམིགས་པ་མེད་པའི་
སྙིང་རྗེ་ཆེན་པོ་ཅན་གྱི་བྱང་སེམས་དང་། "དེ་ལྟ་བུའི་སྙིང་རྗེ་ཆེན་པོ་
ལ་ཡང་འདུད་དོ། ། དེ་ལྟར་སྙིང་རྗེ་དེ་དག་མངོན་དུ་བྱེད་པའི་ཚེ་
ཀུན་སློང་གིས་བསམ་ཚུལ་དང༌། དམིགས་ཚུལ་མི་འདྲ་བ་གསུམ་གྱི་
སྒོ་ནས་སེམས་ཅན་ཙམ་ལ་དམིགས་པའི་སྙིང་རྗེ་དང་། ཆོས་ལ་
དམིགས་པའི་སྙིང་རྗེ་དང་། དམིགས་མེད་ལ་དམིགས་པའི་སྙིང་རྗེ་
གསུམ་བཞག་པ་ཡིན་ནོ། ། ས་མཚམས་སྙིང་རྗེ་དང་བོ་ལམ་མ་
ཞུགས་ནས་ས་བདུན་པའི་བར་དང་། ཕྱི་མ་གཉིས་ལམ་མ་ཞུགས་
ནས་སངས་རྒྱས་ཀྱི་སའི་བར་དུ་ཡོད་པར་བཤད་དོ། །
གཉིས་པ་གཞུང་དངོས་ཀྱི་དོན་ལ་གཉིས། རྒྱུའི་ས་དང་།
འབྲས་བུའི་སའོ། ། དང་བོ་ལ་གཉིས། ས་སོ་སོའི་རྣམ་བཞག་
དང་། ས་བཅུའི་ཡོན་ཏན་བཤད་པའོ། ། དང་བོ་ལ་གསུམ།
ས་རབ་ཏུ་དགའ་བ་སོགས་ས་དང་བོ་ལྔ་བཤད་པ། ས་དྲུག་པ་་
བཤད་པ། ས་བདུན་པ་སོགས་ས་ཕྱི་མ་བཞི་བཤད་པའོ། ། དང་
བོ་ལ་ས་ལྔ་ལས། དང་བོ་ལ་གསུམ། སའི་ངོ་བོ་མདོར་བསྟན་པ།
སའི་ཡོན་ཏན་རྒྱས་པར་བཤད་པ། མཇུག་བསྡུ་བའོ། ། དང་བོ་
ནི། རྒྱལ་བའི་སྲས་པོ་འདི་ཡི་སེམས་གང་འགྲོ་བ་རྣམས། །རྣམ་
པར་གྲོལ་བར་བྱ་ཕྱིར་སྙིང་རྗེའི་དབང་གྱུར་ཅིང་། །ཀུན་ཏུ་བཟང་
བོའི་སྨོན་པས་རབ་བསྔོས་དགའ་བ་ལ། །རབ་ཏུ་གནས་པ་དེ་ནི་དང་
བོ་ཞེས་བྱའོ། །ཞེས་གསུངས། དེ་ལྟར་འགྲོ་བ་རྣམས་སྐད་ཅིག་
གིས་གཡོ་བའི་མི་རྟག་པ་དང་། རང་བཞིན་ཉིད་ཀྱིས་སྟོང་བར་
མཐོང་བ་ཡི་རྒྱལ་བའི་སྲས་པོ་འདི་ཡི་སེམས་གང་གིས། འགྲོ་བ་
6

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
རྣམས་འཁོར་བ་ལས་རྣམ་པར་གྲོལ་བར་བྱ་བའི་ཕྱིར་སྙིང་རྗེ་ཆེན་
པོའི་གཞན་དབང་དུ་གྱུར་ཅིང༌། དགེ་བ་གང་བྱས་ཐམས་ཅད་བྱང་
ཆུབ་སེམས་དཔའ་ཀུན་ཏུ་བཟང་བོའི་སྨོན་ལམ་ལྟར་གཞན་དོན་དུ་
སྨོན་པས་རབ་ཏུ་བསྔོས་ཏེ། རབ་ཏུ་དགའ་བ་ཞེས་བྱ་བའི་ས་ལ་
རབ་ཏུ་གནས་པ་དེ་དང་དེའི་ས་ནི་རིམ་པ་བཞིན། དོན་དམ་པའིི་
རྒྱལ་སྲས་དང་བོ་དང་། དོན་དམ་པའི་སེམས་བསྐྱེད་པ་དང་བོ་
ཞེས་བྱའོ། ། གཉིས་པ་ས་དང་བོའི་ཡོན་ཏན་རྒྱས་པར་བཤད་པ་
ལ་གསུམ། རང་རྒྱུད་མཛེས་པར་བྱེད་པའི་ཡོན་ཏན། གཞན་
རྒྱུད་ཟིལ་གྱིས་གནོན་པའི་ཡོན་ཏན། ས་དང་བོར་ལྷག་པའི་ཡོན་
ཏན་གཞན་བསྟན་པའོ། ། དང་བོ་ནི། དེ་ནས་བཟུང་སྟེ་དེ་ནི་
ཐོབ་པར་གྱུར་པ་ཡིས། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་
ཀྱིས་བསྙད་དོ། །འདི་ནི་དེ་བཞིན་གཤེགས་པ་རྣམས་ཀྱི རིགས་་་་་
སུའང་སྐྱེས་པ་སྟེ། །འདི་ནི་ཀུན་ཏུ་སྦྱོར་བ་གསུམ་པོ་ཐམས་ཅད་
སྤངས་པ་ཡིན། །བྱང་ཆུབ་སེམས་དཔའ་དེ་ནི་དགའ་བ་མཆོག་ཏུ་
གྱུར་འཆང་ཞིང་། །འཇིག་རྟེན་ཁམས་བརྒྱ་ཀུན་ནས་གཡོ་བར་ནུས་
པར་གྱུར་པའང་ཡིན། །ས་ནས་སར་གནོན་བྱེད་ཅིང་གོང་མར་རབ་
ཏུ་འགྲོ་བར་འགྱུར། །དེ་ཚེ་འདི་ཡི་ངན་འགྲོའི་ལམ་རྣམས་མཐའ་
དག་འགག་པར་འགྱུར། །དེ་ཚེ་འདི་ཡི་སོ་སོ་སྐྱེ་བོའི་ས་རྣམས་ཐམས་
ཅད་ཟད། །འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་་་་་
བསྟན། །ཞེས་གསུངས། ས་དང་བོ་ཐོབ་པ་དེ་ནས་བཟུང་སྟེ་དོན་
དམ་པའི་སེམས་བསྐྱེད་དེ་ནི་ཐོབ་པར་གྱུར་པ་ཡིས། རྒྱལ་སྲས་ས་
དང་བོ་བ་དེའི་མིང་ལ་དོན་དམ་པའི་བྱང་ཆུབ་སེམས་དཔའ་ཞེས་བྱ་
7

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བའི་སྒྲ་ཉིད་ཀྱིས་བསྙད་དོ། ། རྒྱལ་སྲས་འདི་ནི་དེ་བཞིན་
གཤེགས་པ་རྣམས་ཀྱི་རིགས་སུའང་སྐྱེས་པ་སྟེ།ྋ དོན་དམ་སེམས་
བསྐྱེད་ཐོབ་མ་ཐག་པ་ཡིན་པའི་ཕྱིར། ྋ ས་དང་བོའི་མཐོང་ལམ་རྣམ་
་་་་གྲོལ་ལམ་ལ་གནས་པ་འདི་ནི། མཐོང་སྤང་གི་ཀུན་ཏུ་སྦྱོར་བ་
གསུམ་པོ་ཐམས་ཅད་སྤངས་པའང་ཡིན་ཏེ། མཐོང་སྤང་འཇིག་ལྟ་
དང་། ྋ ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་དང་། ཐེ་
ཚོམ་གསུམ་སྤང་བའི་ཕྱིར། མཛོད་ལས། འགྲོ་མི་འདོད་དང་
ལམ་ནོར་དང་། །ལམ་ལ་ཐེ་ཚོམ་དེ་སྙེད་ཅིག ཐར་བར་སྒྲོལ་ལ་
གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །ཞེས་སོ། ། ས་
དང་བོར་གནས་པའི་བྱང་ཆུབ་སེམས་དཔའ་དེ་ནི།ཡིད་རབ་ཏུ་དགའ་
བ་མཆོག་ཏུ་གྱུར་བ་འཆང་ཞིང་། རྫུ་འཕྲུལ་གྱིས་འཇིག་རྟེན་གྱི་
ཁམས་བརྒྱ་ཕྲག་ཀུན་ནས་གཡོ་བར་ནུས་པར་གྱུར་པའང་ཡིན་ནོ།
ས་འོག་མ་ནས་ས་གོང་མ་གོང་མའི་སར་གནོན་པར་བྱེད་ཅིང་ས་གོང་
མར་རབ་ཏུ་འགྲོ་བར་འགྱུར་རོ། །ྋ དེ་ཚེ་རྒྱལ་སྲས་འདི་ཡི་ངན་
འགྲོའི་ལམ་རྣམས་མཐའ་དག་འགག་པར་འགྱུར་ཞིང་། དེ་ཚེ་རྒྱལ་
སྲས་འདི་ཡི་སོ་སོའི་སྐྱེ་བོའི་ས་རྣམས་ཐམས་ཅད་ཟད་པར་གྱུར་ཏེ།
ས་དང་བོ་ཐོབ་མ་ཐག་པའི་རྒྱལ་སྲས་འདི་ནི་ཐེག་དམན་གྱི་འཕགས་
པ་བརྒྱད་པ་རྒྱུན་ཞུགས་ཞུགས་པའི་སྤངས་རྟོགས་ཇི་ལྟ་བ་དེ་ལྟར་
མདོ་ལས་ཉེ་བར་བསྟན་ཏོ། ། གཉིས་པ་གཞན་རྒྱུད་ཟིལ་གྱིས་
གནོན་པའི་ཡོན་ཏན་ནི། རྫོགས་པའི་བྱང་ཆུབ་སེམས་ལྟ་དང་བོ་ལ་
གནས་ཀྱང་། །ཐུབ་དབང་གསུང་སྐྱེས་དང་བཅས་རང་སངས་རྒྱས་
རྣམས་ནི། །བསོད་ནམས་དག་གི་དབང་གིས་ཕམ་བྱས་རྣམ་པར་
8

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
འཕེལ། །དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་
གསུངས། །དོན་དམ་པའི་རྫོགས་པའི་བྱང་ཆུབ་ཏུ་སེམས་བསྐྱེད་པའི་
ལྟ་བ་དང་བོ་ས་རབ་ཏུ་དགའ་བ་ལ་གནས་པས་ཀྱང་།། ཐུབ་པའི་
དབང་བོའི་གསུང་སྐྱེས་སློབ་མ་དང་བཅས་པ་དང་རང་སངས་རྒྱས་
རྣམས་ནི། ཀུན་རྫོབ་སེམས་བསྐྱེད་དང་སྙིང་རྗེ་ཆེན་པོ་ལ་སོགས་
པའི་བསོད་ནམས་ཆེན་པོ་དག་གི་དབང་གིས་ཕམ་ཞིང་ཟིལ་གྱིས་
མནན་པར་བྱས་ཏེ། ཉན་རང་སློབ་པ་དང་མི་སློབ་པའི་བསོད་
ནམས་ལས་ཤིན་ཏུ་རྣམ་པར་འཕེལ་བར་འགྱུར་རོ། ། དེ་ལྟར་
ཡང་བྱམས་པའི་རྣམ་པར་ཐར་བ་ལས། རྒྱལ་བོའི་བུ་སྐྱེས་ནས་རིང་
བོར་མ་ལོན་པ་རྒྱལ་བོའི་མཚན་དང་ལྡན་པ་ནི། བློན་པོའི་ཚོགས་
རྒན་པོ་གཙོ་བོར་གྱུར་པ་ཐམས་ཅད་ཀྱང་རིགས་ཀྱི་བདག་ཉིད་ཆེ་
བའི་དབང་གིས་ཟིལ་གྱིས་གནོན་ཏོ། ། དེ་བཞིན་དུ་བྱང་ཆུབ་
སེམས་དཔའ་ལས་དང་བོ་བ་བྱང་ཆུབ་ཏུ་སེམས་བསྐྱེད་ནས་རིང་བོར་
མ་ལོན་པ་དེ་བཞིན་གཤེགས་པ་ཆོས་ཀྱི་རྒྱལ་བོའི་རིགས་སུ་སྐྱེས་པས་
ཀྱང་བྱང་ཆུབ་ཀྱི་སེམས་དང་སྙིང་རྗེའི་དབང་གིས། ཉན་ཐོས་དང་
རང་སངས་རྒྱས་ཡུན་རིང་དུ་ཚངས་པར་སྤྱད་པ་རྣམས་ཟིལ་གྱིས་
གནོན་ཏོ། ། ཞེས་དང་། གཞན་ཡང་། ནམ་མཁའ་ལྡིང་གི་ཕྲུ་
གུ་སྐྱེས་ནས་རིང་བོར་མ་ལོན་པས་བྱའི་ཚོགས་ཐམས་ཅད་ཟིལ་གྱིས་
གནོན་པའི་དཔེ་སོགས་ཀྱིས་ཀྱང་གསུངས་སོ། ། འདི་ལ་དགོངས་
ནས་གོང་དུ། འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་
སྐྱེས་པ་སྟེ། ཞེས་གསུངས་པ་ཡིན་ནོ། ། རྒྱལ་སྲས་ས་དང་བོ་བ་
དེ་ཡིས་ནི། སྟོང་བ་ཉིད་མངོན་སུམ་དུ་རྟོགས་པའི་ཤེས་རབ་ཀྱི་བློ་
9

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡི་སྟོབས་ཁོ་ནས་ཉན་རང་དག་ཟིལ་གྱི་གནོན་མི་ནུས་ཀྱང་། གང་
གི་ཚེ་ས་བདུན་པ་རིང་དུ་སོང་བར་ཞུགས་པ་དེའི་ཚེ་བློ་གྲོས་དེ་ཡང་
ཉན་རང་དག་ལས་ལྷག་པ་ཐོབ་པར་འགྱུར་ཏེ། ས་བཅུ་བའི་མདོ་
ལས། ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་
ཡང་སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས།
ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི།
རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །
བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་
སེམས་དཔའ་ནི། རང་གི་ཡུལ་ཤེས་པའི་ཆེ་བ་ལ་གནས་པས།
ཉན་ཐོས་དང་རང་སངས་རྒྱས་ཐམས་ཅད་ལས་ཤིན་ཏུ་འདས་པ་ཡིན་
ནོ། ། ཞེས་གསུངས་པའི་ཕྱིར། ཡེ་ཤེས་དེ་དག་ལ་ས་ཞེས་བརྗོད་
པའི་རྒྱུ་མཚན་ཡང་གང་ཞེ་ན། རང་འགྲེལ་ལས། བྱང་ཆུབ་་་
སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་
པས་ཟིན་པ་ཉིད་ཆར་རྣམ་པར་ཕྱེ་བ་ན་ས་ཞེས་བྱ་བའི་མིང་ཐོབ་སྟེ།
ཡོན་ཏན་གྱི་གནས་སུ་གྱུར་པའི་ཕྱིར་རོ། ། ཞེས་སོ། ། རྣམ་
བཤད་ལས། རང་གི་ལུགས་ནི། བདེན་འཛིན་གྱི་མ་རིག་པ་དང་
དེའི་བག་ཆགས་གང་རུང་གིས་བསླད་པ་ནི་ཟག་བཅས་དང་།
བསླད་པ་དེ་དང་བྲལ་བའི་ཡེ་ཤེས་ནི་ཟག་པ་མེད་པ་ཡིན། ཞེས་
སོ། ། སྤྱོད་འཇུག་ལས། བདེན་པ་མཐོང་པས་གྲོལ་འགྱུར་གྱི། །
སྟོང་ཉིད་མཐོང་བས་ཅི་ཞིག་བྱ། །གང་ཕྱིར་ལུང་ལས་ལམ་འདི་ནི། །
མེད་པར་བྱང་ཆུབ་མེད་པར་གསུངས། །ཞེས་དང༌། རྡོ་རྗེ་གཅོད་
པ་ལས། གལ་ཏེ་རྒྱུན་དུ་ཞུགས་པ་དེས་འདི་སྙམ་དུ་བདག་གིས་
རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་སེམས་པར་གྱུར་ན།
10

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དེ་ཉིད་དེས་བདག་ཏུ་འཛིན་པར་འགྱུར་ལགས་སོ། ། སེམས་ཅན་
དུ་འཛིན་པ་དང་། སྲོག་ཏུ་འཛིན་པ་དང༌། གང་ཟག་ཏུ་འཛིན་
པར་འགྱུར་ལགས་སོ། ། ཞེས་དང་། འཕགས་པའི་གང་ཟག་
ཐམས་ཅད་ནི་འདུས་མ་བྱས་ཀྱིས་རབ་ཏུ་ཕྱེ་བའོ། ། ཞེས་སོགས་
གསུངས་པ་ལྟར། ཉན་རང་འཕགས་པས་ཀྱང་སྟོང་ཉིད་མངོན་
སུམ་དུ་རྟོགས་པར་བཞེད་དོ། ། གསུམ་པ་ས་དང་བོར་ལྷག་པའི་
ཡོན་ཏན་གཞན་བཤད་པ་ལ་བཞི། ས་དང་བོ་ལ་གནས་པའི་སྦྱིན་
པ་བཤད་པ། བློ་དམན་པ་རྣམས་ཀྱི་སྦྱིན་པ་བཤད་པ། བྱང་ཆུབ་
སེམས་དཔའ་རྣམས་ཀྱི་སྦྱིན་པ་བཤད་པ། སྦྱིན་པའི་ཕར་ཕྱིན་གྱི་
དབྱེ་བ་བཤད་པའོ། ། དང་བོ་ནི། དེ་ཚེ་དེ་ལ་རྫོགས་སངས་
བྱང་ཆུབ་རྒྱུ། །དང་བོ་སྦྱིན་པ་ཉིད་ནི་ལྷག་པར་འགྱུར། །རང་ཤ་
སྟེར་ལ་གུས་པར་བྱས་པ་ཡིས། །སྣང་དུ་མི་རུང་དཔོག་པའི་རྒྱུར་ཡང་
འགྱུར། །ཞེས་གསུངས། ས་དང་བོ་ཐོབ་པ་དེ་ཚེ་བྱང་ཆུབ་སེམས་
དཔའ་དེ་ལ་རྫོགས་པའི་སངས་རྒྱས་ཀྱི་བྱང་ཆུབ་ཐོབ་པར་བྱེད་པའི་
རྒྱུ་ཕ་རོལ་ཏུ་ཕྱིན་པ་དྲུག་ལས་དང་བོ་སྦྱིན་པའི་ཕ་རོལ་ཏུ་ཕྱིན་པ་ཉིད་
ནི་ལྷག་པ་ཐོབ་པར་འགྱུར་ཏེ། སློང་བ་བོ་དག་གིས་རྒྱལ་སྲས་རང་
གི་ཤ་སློང་ནའང་ཕངས་པ་མེད་པར་སྟེར་པ་ལ་ཡང་དགའ་ཞིང་དེ་ལ་
གུས་པ་དང་བཅས་པ་ཡིས་སྦྱིན་པ་གཏོང་བར་མཛད་པའི་ཕྱིར། དེ་
ལྟ་བུའི་རྒྱལ་སྲས་ཀྱི་སྤྱོད་པ་ཕྱི་རོལ་ཏུ་མངོན་སུམ་དུ་མཐོང་བའི་ལུས་
ངག་གི་རྟགས་དང་མཚན་མ་འདི་ནི། རྒྱལ་སྲས་དེའི་རྒྱུད་ན་མངོན་
སུམ་དུ་སྣང་དུ་མི་རུང་བའི་སྙིང་རྗེ་ཆེན་པོ་དང་། གཏོང་སེམས་
ཁྱད་པར་ཅན་སོགས་ཡོད་པར་དཔོག་པའི་རྒྱུར་ཡང་འགྱུར་ཏེ། དེ་
11

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནི་དེའི་རྒྱུད་ན་དེ་དག་ཡོད་པར་སྒྲུབ་པར་བྱེད་པའི་འབྲས་རྟགས་
ཡང་དག་ཡིན་པའི་ཕྱིར། གཉིས་པ་ནི། སྐྱེ་བོ་འདི་ཀུན་བདེ་བ་
མངོན་འདོད་ཅིང་། །མི་རྣམས་བདེ་བའང་ལོངས་སྤྱོད་མེད་མིན་་
ལ། །ལོངས་སྤྱོད་ཀྱང་ནི་སྦྱིན་ལས་འབྱུང་མཁྱེན་ནས། །ཐུབ་པས་
དང་བོར་སྦྱིན་པའི་གཏམ་མཛད་དོ། །སྙིང་རྗེ་དམན་ཞིང་ཤིན་ཏུ་
རྩུབ་སེམས་ཅན། །རང་དོན་ལྷུར་ལེན་ཉིད་དུ་འགྱུར་བ་གང་། །དེ་
དག་གི་ཡང་འདོད་པའི་ལོངས་སྤྱོད་རྣམས། །སྡུག་བསྔལ་ཉེར་ཞིའི་
རྒྱུར་གྱུར་སྦྱིན་ལས་འབྱུང༌། །འདི་ཡང་སྦྱིན་པའི་སྐབས་ཀྱིས་ནམ་
ཞིག་ཚེ། །འཕགས་པའི་སྐྱེ་བོ་དང་འཕྲད་མྱུར་དུ་འཐོབ། །དེ་ནས་
སྲིད་རྒྱུན་ཡང་དག་བཅད་བྱས་ཏེ། །དེ་ཡི་རྒྱུ་ཅན་ཞི་བར་འགྲོ་བར་
འགྱུར། །ཞེས་གསུངས། འཇིག་རྟེན་གྱི་སྐྱེ་བོ་འདི་ཀུན་གྱིས་བདེ་
བ་དང་སྐྱིད་པ་ཞིག་མངོན་པར་འདོད་ཅིང་། མི་རྣམས་ཀྱི་བདེ་
བའང་ལོངས་སྤྱོད་མེད་པར་འབྱུང་བ་མིན་ལ། བདེ་བ་འབྱུང་བྱེད་ཀྱི་
ཟས་གོས་གནས་མལ་སོགས་ལོངས་སྤྱོད་ཕུན་སུམ་ཚོགས་པ་དེ་དག་
་་་་་་་ཀྱང་ནི། སྔོན་སྦྱིན་པ་བཏང་བ་ལས་འབྱུང་བར་མཁྱེན་ཅིང་
གཟིགས་ནས་ཐུབ་པས་ཕར་ཕྱིན་དྲུག་གི་དང་བོར་སྦྱིན་པའི་ཕ་རོལ་
ཏུ་ཕྱིན་པའི་གཏམ་ཉིད་མཛད་དོ། ། དེ་ཡང་ཇི་སྐད་དུ། སློབ་
དཔོན་དཔའ་བོའི་ཕར་ཕྱིན་བསྡུས་པ་ལས། སེར་སྣའི་སྐྱོན་ནི་གང་
གིས་འཕེལ་འགྱུར་རམ། །ཡོངས་སུ་གཏོང་སེམས་འཕེལ་བར་མི་་
འགྱུར་བའི། །ཡོངས་འཛིན་གེགས་སུ་འགྱུར་བའི་བསླུ་བ་དག །
བྱང་ཆུབ་སེམས་དཔས་མ་ལུས་ཡོངས་སུ་སྤང་། །ཞེས་དང་། བྱིན་
པས་འཇིག་རྟེན་ཕ་རོལ་བདེ་བ་འགྲུབ། །མ་བྱིན་ཚེ་འདི་ཉིད་ལའང་
12

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སྡུག་བསྔལ་བསྐྱེད། །མི་ཡི་ནོར་རྣམས་སྐར་མདའི་རང་བཞིན་་་་
ལྟར། །ཡོངས་སུ་མ་བཏང་དེ་དག་མེད་པར་འགྱུར། །མ་བྱིན་ནོར་
རྣམས་མི་རྟག་མེད་འགྱུར་ཏེ། །བྱིན་པས་དེ་དག་ཡོད་པའི་གཏེར་དུ་
འགྲོ ། སེམས་ཅན་ཕན་པར་གཞོལ་བས་གང་བྱིན་པའི། །ནོར་
རྣམས་སྙིང་བོ་མེད་པའང་ཡོད་པར་གྱུར། །ཞེས་དང༌། སྦྱིན་པ་དེ་
འདྲའི་རྩ་བ་བྱང་ཆུབ་སེམས། །དེ་འདྲའི་སྦྱིན་པ་གཏོང་འདོད་དེ་མི་
བཏང་། །འཇིག་རྟེན་ནང་ན་གཏོང་འདོད་སེམས་ལྡན་པ། །གཏོང་
བའི་ནང་ན་མཆོག་ཅེས་རྒྱལ་བས་གསུངས། །ཞེས་དང་། སྤྱོད་་
འཇུག་ལས། ལུས་དང་དེ་བཞིན་ལོངས་སྤྱོད་དང་། །དུས་གསུམ་
དགེ་བ་ཐམས་ཅད་ཀྱང་། །སེམས་ཅན་ཀུན་གྱི་དོན་བསྒྲུབ་ཕྱིར། །
ཕངས་པ་མེད་པར་བཏང་བར་བྱ། །ཞེས་གསུངས་པ་ལྟ་བུའོ། །
སྤྱིན་པ་གཏོང་བ་བོ་སློང་བ་དག་ལ་སྙིང་རྗེ་དམན་ཞིང་ཁོང་ཁྲོ་སོགས་
ཀྱི་དབང་གིས་ཤིན་ཏུ་རྩུབ་སེམས་ཅན་དང་། རང་དོན་ཁོ་ན་ལྷུར་
ལེན་པ་ཉིད་དུ་གྱུར་པ་གང་ཡིན་པ་དེ་དག་གི་ཡང་འདོད་པའི་ལོངས་
སྤྱོད་རྣམས་ནི།ྋགཞན་ལ་བྱིན་པས་སློང་བ་དེ་དག་གི་བཀྲེས་སྐོམ་
སོགས་དབུལ་འཕོངས་ཀྱི་སྡུག་བསྔལ་ཉེ་བར་ཞི་བའི་རྒྱུར་གྱུར་བས་ན།
སྤྱིན་པ་བོ་བཟང་ངན་ཇི་འདྲ་ཡང་། སྦྱིན་པ་བཏང་བ་ལས་ལོངས་
སྤྱོད་འབྱུང་བ་ནི་མི་འཁྲུལ་བ་ཡིན་ནོ། ། སྦྱིན་བདག་ཀུན་སློང་
དམན་པ་འདི་དག་གི་སྦྱིན་པ་ཡང་ངེས་ལེགས་ཀྱི་རྒྱུར་ཡང་འགྱུར་ཏེ།
སྦྱིན་པའི་བསོད་ནམས་ཀྱི་སྟོབས་ཀྱིས་དུས་ནམ་ཞིག་གི་ཚེ་འཕགས་
པའི་སྐྱེ་བོ་དགེ་བའི་བཤེས་གཉེན་དང་འཕྲད་པ་མྱུར་དུ་འཐོབ་པར་
འགྱུར་ལ། དེ་ནས་དེས་བླང་དོར་གྱི་ཆོས་བསྟན་པ་ལ་བརྟེན་ནས་
13 www

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྲིད་པའི་རྒྱུན་ཡང་དག་པར་བཅུད་པར་བྱས་ཏེ། དེ་ཡི་རྒྱུ་ཅན་ཞི་
བ་མྱ་ངན་ལས་འདས་པར་འགྲོ་བར་འགྱུར་བའི་ཕྱིར། དེས་ན་
འཇིག་རྟེན་གྱི་སྐྱེ་བོ་མཆོག་དམན་ཇི་འདྲ་ཡིན་ཡང་རང་ནུས་དང་
བསྟུན་ནས་སྦྱིན་པ་བྱེད་པ་ལ་དགའ་བར་བྱའོ། ། ཞེས་པ་ནི་་་
ཤུགས་ཀྱི་དོན་ནོ། ། གསུམ་པ་བྱང་ཆུབ་སེམས་དཔའ་རྣམས་ཀྱི་
སྦྱིན་པ་ནི། འགྲོ་ལ་ཕན་པར་དམ་བཅས་ཡིད་ཅན་རྣམས། །སྦྱིན་
པས་རིང་བོར་མི་ཐོགས་དགའ་བ་འཐོབ། །གང་ཕྱིར་བརྩེ་བདག་
བརྩེ་བདག་མ་ཡིན་པ། །དེ་ཕྱིར་སྦྱིན་པའི་གཏམ་ཉིད་གཙོ་བོ་ཡིན། །
ཇི་ལྟར་བྱིན་ཅིག་ཅེས་སྒྲ་ཐོས་བསམས་ལས། །རྒྱལ་སྲས་བདེ་འབྱུང་
དེ་ལྟར་ཐུབ་རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །
ཐམས་ཅད་བཏང་བས་ལྟ་ཞིག་སྨོས་ཅི་དགོས། །ལུས་བཅད་སྟེར་
ཞིང་བདག་གི་སྡུག་བསྔལ་གྱིས། །གཞན་དག་རྣམས་ཀྱི་དམྱལ་བ་ལ་
སོགས་པའི། །སྡུག་བསྔལ་རང་རིག་ཉིད་དུ་མཐོང་ནས་དེ། །དེ་་་‧
གཅད་བྱ་ཕྱིར་མྱུར་དུ་བརྩོན་འགྲུས་རྩོམ། །ཞེས་གསུངས། འགྲོ་བ་
ཐམས་ཅད་ལ་ཕན་བདེ་བསྒྲུབ་པར་དམ་བཅས་པའི་ཡིད་ཅན་བྱང་
ཆུབ་སེམས་དཔའ་རྣམས་ལ། སྦྱིན་པས་རིང་བོར་མི་ཐོགས་པར་
ཡིད་དུ་འོང་བའི་འབྲས་བུ་འབྱིན་པའི་དགའ་བ་འཐོབ་པར་འགྱུར་
རོ། ། གང་གི་ཕྱིར་གཏོང་བ་བོ་བརྩེ་བའི་བདག་ཉིད་ཅན་ནམ།
འོན་ཏེ་བརྩེ་བའི་བདག་ཉིད་ཅན་མ་ཡིན་པ་ཡང་རུང་སྟེ། ཐམས་
ཅད་ཀྱི་མངོན་མཐོ་དང་ངེས་ལེགས་ཀྱི་བདེ་བ་རྣམས་སྦྱིན་པ་ལས་
བྱུང་བ་དེའི་ཕྱིར་སྦྱིན་པའི་གཏམ་ཉིད་བརྗོད་པ་ནི་གཙོ་བོ་ཡིན་ནོ། །
རྒྱལ་སྲས་རྣམས་སྦྱིན་པ་ལ་དགའ་བ་ཇི་ལྟར་སྐྱེ་ཞེ་ན། སློང་བ་བོས་
14 ─་

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བྱིན་ཅིག་ཅེས་སློང་བའི་སྒྲ་ཐོས་ཏེ་བསམ་པ་ལས། རྒྱལ་སྲས་དེ་ལ་
དགའ་བདེ་འབྱུང་བ་དེ་ལྟར་ཐུབ་པ་དགྲ་བཅོམ་པ་རྣམས་ལ་ཞི་བར་
ཞུགས་པས་ཀྱང་བདེ་བ་དེ་ལྟ་བུ་སྐྱེད་པར་བྱེད་པ་མིན་ན། ྋརྒྱལ་
སྲས་དེས་ཕྱི་ནང་གི་བདོག་པ་ཐམས་ཅད་བཏང་བས་ཞི་བདེ་ལས་
ལྷག་པའི་བདེ་བ་འབྱུང་བ་ལྟ་ཞིག་སྨོས་ཅི་དགོས། རྒྱལ་སྲས་དེས་རང་
གི་ལུས་ཀྱི་ཤ་བཅད་དེ་སློང་བ་ལ་སྟེར་ཞིང་། ྋ རྒྱལ་སྲས་དག་གི་སྡུག་
བསྔལ་གྱིས་འགྲོ་བ་གཞན་དག་རྣམས་ཀྱི་དམྱལ་བ་ལ་སོགས་པའི་སྡུག་
བསྔལ་རང་རིག་ཉིད་དུ་སྟེ། རང་གི་སྡུག་བསྔལ་ལྟ་བུར་མཐོང་ནས་
དེས། སྡུག་བསྔལ་དེ་དག་གཅད་པར་བྱ་བའི་ཕྱིར། མྱུར་དུ་
བརྩོན་འགྲུས་རྩོམ་པར་བྱེད་དོ། ། དེ་ཡང་རྒྱལ་སྲས་རྟག་ཏུ་ངུ་ལྟ་
བུའོ།།ྋ བཞི་བ་སྦྱིན་པའི་ཕར་ཕྱིན་གྱི་དབྱེ་བ་ནི། སྦྱིན་པ་སྦྱིན་
བྱ་ལེན་པོ་གཏོང་བོས་སྟོང་། །འཇིག་རྟེན་འདས་པའི་ཕ་རོལ་ཕྱིན་
ཅེས་བྱ། །གསུམ་པོ་དག་ལ་ཆགས་སྐྱེས་གྱུར་པས་དེ། །འཇིག་རྟེན་པ་
ཡི་ཕ་རོལ་ཕྱིན་ཅེས་བསྟན། །ཞེས་གསུངས། སྦྱིན་པ་དང་། སྦྱིན་
པར་བྱ་བའི་རྫས་དང་། ལེན་པ་པོ་དང༌། སྦྱིན་པ་གཏོང་བ་བོ་
རྣམས་རང་གི་ངོ་བོས་སྟོང་བར་རྟོགས་པའི་ཤེས་རབ་ཀྱིས་ཟིན་པའི་
སྦྱིན་པ་ནི། འཇིག་རྟེན་ལས་འདས་པའི་སྦྱིན་པའི་ཕ་རོལ་ཏུ་ཕྱིན་
པ་ཞེས་ཛེ་ལ། སྦྱིན་པའི་འཁོར་གསུམ་པོ་དག་ལ་བདེན་ཞེན་གྱི་
ཆགས་པ་སྐྱེ་བར་གྱུར་པས་བཅིང་བའི་དེ་ནི། འཇིག་རྟེན་པ་ཡི་ཕ་
སའི་མིང
རོལ་ཏུ་ཕྱིན་པ་ཞེས་མདོ་ལས་བསྟན་ཏོ། ། གསུམ་པ་
དོན་བརྗོད་པའི་སྒོ་ནས་མཇུག་བསྡུ་བ་ནི། དེ་ལྟར་རྒྱལ་བའི་སྲས་
ཀྱི་ཡིད་ལ་རབ་གནས་ཤིང་། །དམ་པའི་རྟེན་ལ་འོད་ཆགས་མཛེས་པ་
15

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྙེད་གྱུར་པའི། །དགའ་བ་འདི་ནི་ནོར་བུ་ཆུ་ཤེལ་ཇི་བཞིན་དུ། །
མུན་པ་སྟུག་པོ་ཐམས་ཅད་རྣམ་པར་བསལ་ནས་རྒྱལ། །ཞེས་་་་་་་་
གསུངས། དེ་ལྟར་སྔར་བཤད་པའི་ཡོན་ཏན་རྒྱལ་བའི་སྲས་ཀྱི་ཡིད་
ལ་རབ་ཏུ་གནས་ཤིང་། དོན་དམ་པའི་བྱང་ཆུབ་སེམས་དཔའི་རྟེན་
ལ་ཡོན་ཏན་གྱིས་འོད་ཆགས་པས་མཛེས་པ་རྙེད་པར་གྱུར་བའི་ས་
རབ་ཏུ་དགའ་བ་འདི་ནི་ནོར་བུ་ཆུ་ཤེལ་གྱི་ཟླ་བའི་དཀྱིལ་འཁོར་ཇི་ལྟ་
བ་བཞིན་དུ། མཐོང་སྤང་གི་མུན་པ་སྟུག་པོ་ལྟ་བུ་ཐམས་ཅད་རྣམ་
པར་བསལ་ནས་རྒྱལ་བར་གྱུར་ཏོ། ། དབུ་མ་ལ་འཇུག་པ་ལས་
སེམས་བསྐྱེད་པ་དང་བོའི་འགྲེལ་བའོ། །
གཉིས་པ། ས་གཉིས་པ་དྲི་མ་མེད་པ་བཤད་པ་ལ་ལྔ། ས་
འདིར་ཚུལ་ཁྲིམས་དག་པར་བསྟན་པ། ཚུལ་ཁྲིམས་ཀྱི་བསྔགས་པ་
བརྗོད་པ། ཚུལ་ཁྲིམས་ཀྱི་མི་མཐུན་ཕྱོགས་དང་མ་འདྲེས་པའི་དཔེ་
བསྟན་པ། ཚུལ་ཁྲིམས་ཕར་ཕྱིན་གྱི་དཔེ་བསྟན་པ། སའི་ཡོན་
ཏན་བརྗོད་པའི་སྒོ་ནས་མཇུག་བསྡུ་བའོ། ། དང་བོ་ནི། དེ་ཚུལ་
ཕུན་ཚོགས་ཡོན་ཏན་དག་ལྡན་ཕྱིར། །རྨི་ལམ་དུ་ཡང་འཆལ་ཁྲིམས་
དྲི་མ་སྤངས། །ལུས་ངག་ཡིད་ཀྱི་རྒྱུ་བ་དག་གྱུར་པས། །དམ་པའི་
ལས་ལམ་བཅུ་ཆར་གསོག་པར་བྱེད། །དགེ་བའི་ལམ་འདི་ལྟ་ཞིག་
བཅུ་ཆར་ཡང་། །དེ་ལ་ཀླགས་ཏེ་ཤིན་ཏུ་དག་པར་འགྱུར། །སྟོན་
ཀའི་ཟླ་ལྟར་རྟག་ཏུ་རྣམ་དག་དེ། །ཞི་འོད་ཆགས་པར་དེ་དག་གིས་
རྣམ་མཛེས། །གལ་ཏེ་དེ་ནི་ཁྲིམས་དག་རང་བཞིན་ལྟ། །དེ་ཕྱིར་དེ་
ནི་ཚུལ་ཁྲིམས་དག་མི་འགྱུར། །དེ་ཕྱིར་དེ་ནི་རྟག་ཏུ་གསུམ་ཆར་་
ལའང་།།གཉིས་བློའི་རྒྱུ་བ་ཡང་དག་བྲལ་བར་འགྱུར། །ཞེས་་་་་་་
16 -

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གསུངས། ས་གཉིས་པ་ལ་གནས་པའི་རྒྱལ་སྲས་དེ་ནི་ཚུལ་ཁྲིམས་
ཕུན་སུམ་ཚོགས་པའི་ཡོན་ཏན་རྣམ་དག་དང་ལྡན་པའི་ཕྱིར་ན། ཐ་
ན་རྨི་ལམ་དུ་ཡང་འཆལ་བའི་ཚུལ་ཁྲིམས་ཀྱི་དྲི་མ་སྤངས་པས་དེ་ཡིས་
མ་གོས་པའོ། ། རྒྱལ་སྲས་དེ་སྤྱོད་ལམ་ཀུན་ཏུ་སྒོ་གསུམ་ཉེས་པ་
དང་མ་འདྲེས་པར་ལུས་དང་ངག་དང་ཡིད་ཀྱི་རྒྱུ་བ་རྣམ་པར་དག་
པར་གྱུར་བས། དམ་པ་དཀར་པོ་དགེ་བའི་ལས་ལམ་བཅུ་ཆར་
བསོག་པར་བྱེད་དོ། ། དགེ་བའི་ལས་ལམ་དག་པ་འདི་ལྟ་བུ་ས་
དང་བོར་མེད་དེ། ས་གཉིས་པ་འདིར་དགེ་བའི་ལས་ལམ་བཅུ་ཆར་
ཡང་དེ་རེ་རེ་ལ་གོང་ནས་གོང་དུ་ཀླགས་ཏེ་ཤིན་དུ་དག་པར་འགྱུར་
བའི་ཕྱིར། དེ་ཡང་བྱང་ཆུབ་སེམས་དཔའི་སྡེ་སྣོད་ལས། ཀྱེ་རྒྱལ་
བའི་སྲས་དག་བྱང་ཆུབ་སེམས་དཔའི་ས་དྲི་མ་མེད་པ་ལ་གནས་པའི་
བྱང་ཆུབ་སེམས་དཔའ་ནི་རང་བཞིན་གྱིས་སྲོག་གཅོད་པ་སྤངས་པ་
ཡིན་ཏེ། དབྱུག་པ་སྤངས། མཚོན་ཆ་སྤངས། འཁོན་དུ་འཛིན་
པ་སྤངས་ནས། འཛེམ་པ་དང་ལྡན་ཞིང་སྙིང་རྗེ་ལ་ཞུགས་པས།
སྲོག་ཆགས་འབྱུང་བོ་ཐམས་ཅད་ལ་ཕན་པ་དང་།། བདེ་བ་དང་།
སྙིང་བརྩེ་བ་དང་། བྱམས་པའི་སེམས་དང་ལྡན་ཏེ། དེ་ཀུན་ཏུ་
རྟོག་པ་ཙམ་གྱིས་ཀྱང་། སྲོག་ཆགས་ལ་རྣམ་པར་འཚེ་བར་མི་བྱེད་
ན། སེམས་ཅན་གཞན་ལ་སེམས་ཅན་དུ་འདུ་ཤེས་ཤིང་ཆེད་དུ་
བསམས་ཏེ། ལུས་ཀྱིས་མཐོ་འཚམས་པ་ཆེན་པོ་བྱ་བ་ལྟ་ཅི་སྨོས།
མ་བྱིན་པར་ལེན་པ་སྤངས་པ་ཡང་ཡིན་ཏེ། བདག་གི་ལོངས་སྤྱོད་
ཀྱིས་ཆོག་ཤེས་ཤིང་སྙིང་བརྩེ་བ་དང་ལྡན་ཏེ། གཞན་གྱི་ལོངས་སྤྱོད་
ལ་བག་བྱེད་པས་དེ་གཞན་གྱིས་ཡོངས་སུ་བཟུང་བའི་དངོས་པོ་དག་
17

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་གཞན་གྱིས་བཟུང་བར་འདུ་ཤེས་ཤིང་། རྐུ་སེམས་ཉེ་བར་གཞག་
སྟེ་ཐ་ན་རྩྭ་དང་ལོ་མ་ཙམ་ཡང་མ་བྱིན་པར་མི་ལེན་ན། འཚོ་བའི་ཡོ་
བྱད་གཞན་དག་ལྟ་ཅི་སྨོས། འདོད་པ་ལ་ལོག་པར་གཡེམ་པ་སྤངས་
པ་ཡང་ཡིན་ཏེ། བདག་གི་ཆུང་མས་ཆོག་ཤེས་ཤིང་། གཞན་གྱི་
ཆུང་མ་ལ་འདོད་པ་མེད་པས། དེ་གཞན་གྱིས་བཟུང་བའི་བུད་མེད་
གཞན་གྱི་ཆུང་མ་དང་། རུས་དང་། མཚན་དང་། ཆོས་ཀྱིས་
བསྲུངས་པ་རྣམས་ལ་ཆགས་སེམས་ཀྱང་མི་བསྐྱེད་ན། ཡན་ལག་མ་
ཡིན་པའི་རྣམ་པར་རིག་བྱེད་དམ། གཉིས་ཀྱི་དབང་བོ་གཉིས་སྤྲོད་
པ་ལྟ་ཅི་སྨོས། རྫུན་དུ་སྨྲ་བ་སྤངས་པ་ཡང་ཡིན་ཏེ། བདེན་པར་
སྨྲ་ཞིང་ཡང་དག་པར་སྨྲ་ལ། དུས་སུ་སྨྲ་སྟེ། ཇི་སྐད་སྨྲས་པ་དེ་
བཞིན་བྱེད་པའོ། ། དེ་ཐ་ན་རྨི་ལམ་ན་ཡང་ལྟ་བ་དང་བཟོད་པ་
འདོད་པ་དང་རབ་ཏུ་རྟོག་པ་བསྒྱུར་ཏེ། བསླུ་བའི་བསམ་པས་རྫུན་
གྱི་ཚིག་མི་སྨྲ་ན། ཆེད་དུ་བསམས་ཏེ་སྨྲ་བ་ལྟ་ཅི་སྨོས། ཕྲ་མའི་
ཚིག་སྤངས་པ་ཡིན་ཏེ། སེམས་ཅན་རྣམས་ལ་དབྱེན་མི་བྱེད་ཅིང་།
རྣམ་པར་མི་འཚེ་བ་ལ་ཞུགས་པས། དེས་དེ་དག་དབྱེ་བའི་ཕྱིར་ཚུ་
གི་ལས་ཐོས་ནས་ཕ་གིར་སྙོད་པ་མ་ཡིན་ཏེ། དེ་དག་དབྱེ་བའི་ཕྱིར་
ཕ་གི་ལས་ཐོས་ནས་ཚུ་གིར་སྙོད་པ་མ་ཡིན་ཏེ། འདུམ་པ་རྣམས་མི་
འབྱེད་ཅིང་། བྱེ་བ་རྣམས་ལ་ཡང་མི་གནོན་ཏེ། མི་འདུམ་པ་ལ་
དགའ་ཞིང་མི་འདུམ་པ་ལ་མོས་པ་མ་ཡིན་ཏེ། བདེན་ནམ་རྫུན་
ཡང་མི་འདུམ་པར་བྱ་བའི་ཚིག་མི་སྨྲའོ། ། ཚིག་རྩུབ་མོ་སྤངས་པ་
ཡིན་ཏེ། ཞིང་འདེབས་པ་དང་། བརླང་བ་དང་། གཞན་ལ་
གནོད་པ་དང་། གཞན་གྱི་མཚང་འབྲུ་བ་དང་། གྲོང་མིའི་ཚིག་
དང་། མ་རབས་ཀྱི་ཚིག་ངོར་བརྗོད་པ་དང༌། ངོར་བརྗོད་པར་
18

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཞོལ་བ་དང་། རྫུན་དང་རྣར་མི་སྙན་པ་དང་། ཁྲོ་ཞིང་གཤེ་བ་
ལས་བྱུང་བ་དང་། མི་སྙན་པ་དང་། ཡིད་དུ་འོང་བས་སྙིང་ན་
བར་བྱེད་པ་དང་། ཡིད་གདུང་བར་བྱེད་པ་དང་། རང་གི་སེམས་
ཀྱི་རྒྱུད་དང་། གཞན་གྱི་སེམས་ཀྱི་རྒྱུད་མ་རུང་བར་བྱེད་པའི་ཚིག་
རྣམ་པ་དེ་ལྟ་བུ་སྤངས་ཏེ། གང་འདི་མཉེན་པ་དང་། འཇམ་པ་
དང་། ཡིད་དུ་འོང་བ་དང་། རྫུན་དུ་མ་ཡིན་པ་དང་། རྣར་
སྙན་པ་དང་། སྙིང་དུ་སྡུག་པ་དང་། གྲོང་ཁྱེར་བ་དང་། སྐྱེ་བོ་
མང་བོའི་སྙིང་དུ་སྡུག་པ་དང་། སྐྱེ་བོ་མང་བོའི་ཡིད་དུ་འོང་བ་དང་།
ཡིད་དགའ་བར་བྱེད་པ་དང༌། ཡིད་ཚིམ་པར་བྱེད་པ་དང་། རང་
གི་སེམས་ཀྱི་རྒྱུད་དང་། གཞན་གྱི་སེམས་ཀྱི་རྒྱུད་དང་བར་བྱེད་
པའི་ཚིག་རྣམ་པ་དེ་ལྟ་བུ་དག་བརྗོད་དོ། ། ཚིག་འཁྱལ་བ་སྤངས་
པ་ཡིན་ཏེ། ལན་ལེགས་པར་གློན་པའི་ཚིག་དང་། དུས་སུ་སྨྲ་བ་
དང་། ཡང་དག་པར་སྨྲ་བ་དང་། དོན་སྨྲ་བ་དང་། ཆོས་སྨྲ་བ་
དང་། རིགས་པར་སྨྲ་བ་དང་། དུལ་བར་སྨྲ་བ་དང་། བཟོད་པ་
དང་ལྡན་པ་དང་། དུས་དང་རྨེད་དང་བཅས་པའི་ཚིག་སྨྲ་བ་ཡིན་
ཏེ། དེ་ཐ་ན་བཞད་གད་དུ་བྱ་བའི་ཡོངས་སུ་སྤང་བར་བྱ་བ་ཡང་
ཡོངས་སུ་སྤོང་ན། ཚིག་གིས་རྣམ་པར་གཡེང་བ་ལྟ་ཅི་སྨོས།
སེམས་མེད་པ་ཡང་ཡིན་ཏེ། དེ་གཞན་གྱི་ནོར་དང་།
བརྣབ་
གཞན་གྱི་འདོད་པ་དང་། གཞན་གྱི་རྫས་དང་། ཡོ་བྱད་གཞན་
གྱིས་ཡོངས་སུ་བཟུང་བ་ལ། བརྣབ་སེམས་མི་བསྐྱེད་ཅིང་།
ཆགས་པར་མི་བྱེད་ལ། མི་སྨོན་ཏེ། ཆགས་པའི་སེམས་མི་བསྐྱེད་
དོ། ། གནོད་སེམས་མེད་པ་ཡང་ཡིན་ཏེ། སེམས་ཅན་ཐམས་
ཅད་ལ་བྱམས་པའི་སེམས་དང་། ཕན་པའི་སེམས་དང་། སྙིང་
19

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྗེའི་སེམས་དང་། བདེ་བའི་སེམས་དང་། འཇམ་པའི་སེམས་
དང་། སྐྱེ་བོ་ཐམས་ཅད་ལ་ཕན་གདགས་པའི་སེམས་དང་ལྡན་པས་
ཁོང་ཁྲོ་བ་དང་འཁོན་དུ་འཛིན་པ་དང་། སྡང་བ་དང་། དྲི་མ་
དང་། གནོད་སེམས་དང༌། ཁོང་ཁྲོ་བ་སྔོན་དུ་འགྲོ་བ་གང་དག་
ཡིན་པ་དེ་དག་སྤངས་ཏེ། བྱམས་པ་དང་ལྡན་པ་གང་དག་ཡིན་པ་
དེ་དག་རྟོག་པ་ཡིན་ནོ། ། ལོག་པར་ལྟ་བ་སྤངས་པ་ཡང་ཡིན་ཏེ།
ཡང་དག་པར་ལྟ་བར་གྱུར་ལ་ཡང་དག་པའི་ལམ་ལ་གནས་ཤིང་།
དགེ་མཚན་དང་བཀྲ་ཤིས་རྣམ་པ་སྣ་ཚོགས་དང༌། ཚུལ་ཁྲིམས་ངན་
པའི་ལྟ་བ་ཅན་དང་བྲལ་བ་ཡིན་ཏེ། ལྟ་བ་དྲང་ཞིང་གཡོ་མེད་ལ་སྒྱུ་
མེད་པས། སངས་རྒྱས་དང༌། ཆོས་དང་དགེ་འདུན་ལ་བསམ་པ་
ངེས་པ་ཡིན་ནོ། ། ཞེས་སོགས་གསུངས་པ་ལྟར་རོ། ། སྟོན་
ཀའི་ཟླ་བ་མཛེས་པར་སྣང་བ་ལྟར། རྟག་ཏུ་ཚུལ་ཁྲིམས་རྣམ་པར་
དག་པ་དེ་ཞི་ཞིང་དུལ་བའི་འོད་ཆགས་པར་གནས་ཤིང་ཚུལ་ཁྲིམས་
དེ་དག་གིས་རྣམ་པར་མཛེས་པར་འགྱུར་རོ། ། གལ་ཏེ་སོ་སོ་ཐར་
བའི་ཚུལ་ཁྲིམས་དང་ལྡན་པ་ཁ་ཅིག འདུལ་བ་ནས་བཤད་པའི་
ལུས་ངག་གི་ཚུལ་ཁྲིམས་རྣམ་པར་དག་པ་ཡིན་ཀྱང་། ཆོས་རྣམས་
རང་བཞིན་གྱིས་གྲུབ་པར་ལྟ་ན། དེ་ཡི་ལྟ་བ་མ་དག་པ་དེའི་ཕྱིར།
དེ་ནིལྟ་བའི་ཆ་ནས་ཚུལ་ཁྲིམས་དག་པར་མི་འགྱུར་རོ། ། དེའི
ཕྱིར་ས་གཉིས་པ་ལ་གནས་པའི་རྒྱལ་སྲས་དེ་ནི་རྟག་ཏུ་ཚུལ་ཁྲིམས་ཀྱི་
བྱ་བ་དང་བྱེད་པ་དང་ལས་གསུམ་ཆར་ལའང་། བདེན་པར་གཉིས་
སུ་འཛིན་པའི་བདག་འཛིན་གྱི་བློའི་རྒྱུ་བ་ཡང་དག་པར་བྲལ་བར་
འགྱུར་རོ། ། གཉིས་པ་ཚུལ་ཁྲིམས་ཀྱི་བསྔགས་པ་བརྗོད་པ་ནི།
20

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སྦྱིན་པས་ལོངས་སྤྱོད་དག་ནི་འགྲོ་ངན་ནའང་། །སྐྱེ་བོ་ཚུལ་ཁྲིམས་
རྐང་བ་ཉམས་ལས་འབྱུང༌། །སྐྱེད་བཅས་དངོས་འདུ་ཡོངས་སུ་ཟད་
པས་ན། །ཕྱིན་ཆད་དེ་ལ་ལོངས་སྤྱོད་འབྱུང་མི་འགྱུར། །གང་ཚེ་རང་
དབང་འཇུག་ཅིང་མཐུན་གནས་པ། །གལ་ཏེ་འདི་བདག་འཛིན་པར་
མི་བྱེད་ན། །གཡང་སར་ལྷུང་བས་གཞན་དབང་འཇུག་འགྱུར་བ། །
དེ་ལས་ཕྱི་ནས་གང་གིས་སློང་བར་འགྱུར། །དེ་ཕྱིར་རྒྱལ་བས་སྦྱིན་
པའི་གཏམ་མཛད་ནས། །ཚུལ་ཁྲིམས་རྗེས་འགྲོའི་གཏམ་ཉིད་མཛད་
པ་ཡིན། །ཡོན་ཏན་ཚུལ་ཁྲིམས་ཞིང་དུ་རྣམ་འཕེལ་ན། །འབྲས་བུ་
ཉེར་སྤྱོད་ཆད་པ་མེད་པར་འགྱུར། །སོ་སོའི་སྐྱེ་བོ་རྣམས་དང་གསུང་
སྐྱེས་དང་། །རང་བྱང་ཆུབ་ལ་བདག་ཉིད་ངེས་རྣམས་དང་། །རྒྱལ་
སྲས་རྣམས་ཀྱི་ངེས་པར་ལེགས་པ་དང༌། །མངོན་མཐོའི་རྒྱུ་ནི་ཚུལ་
ཁྲིམས་ལས་གཞན་མེད། །ཅེས་གསུངས། རྒྱུ་སྦྱིན་པ་བཏང་བ་ལས་
འབྲས་བུ་ལོངས་སྤྱོད་འབྱུང་བ་མི་འཁྲུལ་བ་ཡིན་ཡང་། ཚུལ་ཁྲིམས་
ཀྱི་གྲོགས་དང་བྲལ་བའི་སྦྱིན་པ་ལས་བྱུང་བའི་ལོངས་སྤྱོད་དག་ནི།
སྐབས་ལ་ལར་འགྲོ་བ་ངན་པ་ངན་སོང་ནའང་སྨིན་པ་ཡོད་དེ།
དཔེར་ན། ཉི་ཚེ་བའི་དམྱལ་བ་དང་ཡི་དྭགས་འགའ་ཞིག་ལྟ་་་་་
བུའོ།། དེ་ཡང་སྐྱེ་བོ་དེ་དག་བདེ་འགྲོར་འགྲོ་བྱེད་ཀྱི་རྐང་བ་ལྟ་བུ་
ཚུལ་ཁྲིམས་ཀྱི་རྐང་བ་མེད་པའམ་ཉམས་པ་ལས་འབྱུང་ངོ་། །
ངན་སོང་གི་རྟེན་ལ་སྔོན་གྱི་སྦྱིན་པས་བསྐྱེད་པའི་འབྲས་བུ་དང་་་་་
བཅས་པའི་དངོས་པོ་རང་ལ་སྨིན་ཞིང་འདུ་བ་ནི། ལོངས་སྤྱོད་དེ་
ཡོངས་སུ་ཟད་པས་ན། ་དེང་ཕྱིན་ཆད་རེ་ཞིག་དེ་དག་ལ་ལོངས་
སྤྱོད་ཕུན་སུམ་ཚོགས་པ་འབྱུང་བར་མི་འགྱུར་ཏེ། ངན་འགྲོའི་རྟེན་
21

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་སྦྱིན་པའི་བསོད་ནམས་གསར་དུ་བསགས་པ་མེད་ཅིང་། སྔོན་
མའི་སྦྱིན་འབྲས་ནི་སྨིན་ཚར་བའི་ཕྱིར། གང་གི་ཚེ་བྱ་བ་གང་ལ་
ཡང་རང་དབང་གིས་འཇུག་ཅིང༌། མཐུན་པའི་ཡུལ་བདེ་འགྲོ་མཐོ་
རིས་འཇིག་རྟེན་དུ་གནས་པ་འདིའི་སྐབས་སུ་གལ་ཏེ་ཐབས་ཅི་ཡོད་
ཀྱིས་ཕྱི་མ་ངན་སོང་གི་གཡང་ས་འདི་ལས་བདག་ཉིད་འཛིན་པར་མི་
བྱེད་ན། ངན་འགྲོའི་གཡང་སར་ལྷུང་བས་བྱ་བ་ཐམས་ཅད་གཞན་
དབ༵ང་གིས་འཇུག་པར་འགྱུར་བ་དེ་ཡི་ཚེ། ངན་སོང་དེ་ལས་ཕྱི་
ནས་སུ་གང་གིས་སློང་བར་འགྱུར་ཞེས་བསམ་པར་བྱའོ། །
ཕྱིར་རྒྱལ་བས་ཐོག་མར་སྦྱིན་པའི་གཏམ་མཛད་ནས། དེའི་རྗེས་སུ་
ཚུལ་ཁྲིམས་ཀྱི་ཕར་ཕྱིན་རྗེས་སུ་འགྲོ་བའི་གཏམ་ཉིད་མཛད་པ་ཡིན་
ནོ། །ྋདེས་ན་སྦྱིན་པའི་ཡོན་ཏན་ས་བོན་ལྟ་བུ་དེ། ཚུལ་ཁྲིམས་
ཞིང་ས་ལྟ་བུའི་སྟེང་དུ་རྣམ་པར་འཕེལ་ན། ཕྱིན་ཆད་སྦྱིན་པའི་
འབྲས་བུ་ལ་ཉེ་བར་ལོངས་སྤྱོད་པ་ཆད་པ་མེད་པར་འགྱུར་རོ། །
དེའི་ཕྱིར་བྱིས་པ་སོ་སོའི་སྐྱེ་བོ་རྣམས་དང་། ཐུབ་པའི་གསུང་སྐྱེས་
སློབ་མ་ཉན་ཐོས་རྣམས་དང་། རང་རྒྱལ་བྱང་ཆུབ་ཀྱི་ལམ་ལ་་་་
བདག་ཉིད་ངེས་པར་ཞུགས་པ་རྣམས་དང༌། རྒྱལ་སྲས་བྱང་ཆུབ་
སེམས་དཔའ་རྣམས་ཀྱི་ངེས་པར་ལེགས་པ་དང་། མངོན་མཐོའི་རྒྱུ་
ཁྱད་པར་ཅན་ནི་ཚུལ་ཁྲིམས་ལས་གཞན་ན་མེད་དོ། ། དེ་ལྟར་
ཡང་སློབ་དཔོན་དཔའ་བོས། རྫོགས་པས་སངས་རྒྱས་ཚུལ་ཁྲིམས་
རྒྱན་ལྡན་པར། །འགྲོ་བ་ཐམས་ཅད་བསྒྲུབ་དོན་གང་བརྩོན་པས། །
རང་གི་ཚུལ་ཁྲིམས་ཐོག་མར་ཡོངས་སུ་སྦྱང་། །ཚུལ་ཁྲིམས་དག་པས་
མཐུ་ཡི་སྟོབས་ཀྱང་བསྐྱེད། །ཅེས་དང་། ཚུལ་ཁྲིམས་ཉམས་པས་
22

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
རང་དོན་མི་ནུས་ན། །གཞན་དོན་ཚུལ་ལ་མཐུ་ཡོད་ག་ལས་འོང་། །
དེ་ཕྱིར་གཞན་དོན་ལེགས་པར་བརྩོན་པ་ཡིས་། །འདི་ལ་རིམ་གྲོ་གློད་
པར་རིགས་མ་ཡིན། །ཞེས་དང༌། ལྷ་རྫས་དགའ་རྒྱུ་མི་ཡི་ལོངས་
སྤྱོད་དང་། ། བདེ་མཆོག་རོ་མཆོག་ལྷ་ཡི་ཕུན་སུམ་ཚོགས། །ཚུལ་་
ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་རྒྱས་ཆོས་རྣམས་དེ་
ལས་བྱུང་ལ་ལྟོས། །ཞེས་དང་། ཚུལ་ཁྲིམས་དེ་ནི་ཁྱད་པར་ཐོབ་
པའི་ལམ། །སྙིང་རྗེའི་དད་ཅན་རྣམས་དང་མཉམ་པར་སྒྲུབ། །ཡེ་
ཤེས་གཙང་མ་ཕུལ་གྱི་རང་བཞིན་ཏེ། །སྐྱོན་བྲལ་རྒྱན་དུ་གྱུར་པའི་
མཆོག་ཅེས་བྱ། །ཁམས་གསུམ་ཀུན་ཏུ་ཡིད་འོང་དྲི་བསུང་སྟེ། །རབ་
ཏུ་བྱུང་དང་མི་འགལ་བྱུག་པ་ཡིན། །ཆ་ལུགས་མཐུ་ཡང་ཚུལ་ཁྲིམས་
ལྡན་གྱུར་ན། །མི་ཡི་ནང་ན་དེ་ནི་འཕགས་པར་འགྱུར། །ཞེས་དང་།
ཚིག་ཏུ་མ་བརྗོད་ཚེགས་སུ་མ་གྱུར་ཀྱང་། །ཉམས་སུ་མཁོ་བའི་ལོངས་
སྤྱོད་རིམ་གྲོ་འདུ། །བསྡིགས་པ་མེད་པར་འཇིག་རྟེན་ཀུན་འདུད་
དེ། ། ཚེགས་མེད་མ་བསྒྲུབས་དབང་ཕྱུག་འཐོབ་པར་འགྱུར། །
བརྗོད་དུ་མ་འོས་རིགས་སུ་བྱུང་བ་དང་། །ཕན་ཞིང་དབེན་པ་གང་
ཡང་མ་བྱས་ཤིང་། །སྔོན་ཆད་མི་ཤེས་སྐྱེ་བོ་ཐམས་ཅད་ཀྱང་། །ཚུལ་
ཁྲིམས་ལྡན་པའི་སྐྱེ་བོ་དེ་ལ་འདུད། །རྐང་བས་བཀྲ་ཤིས་གྱུར་པའི་
རྡུལ་དག་ཀྱང་། །སྤྱི་གཙུག་དམ་པས་བླངས་ཤིང་ལྷ་དང་མིས། །ཕྱག་
འཚལ་མགོས་གཏུགས་ཐོབ་པ་ཀུན་ཏུ་འཁྱེར། །དེ་ཕྱིར་ཚུལ་ཁྲིམས་
དང་ལྡན་རིགས་མཆོག་ཡིན། །ཞེས་དང༌། གང་ཞིག་འཇིག་རྟེན་
དཔག་ཡས་སེམས་ཅན་དག ། མཐའ་དག་ཚུལ་ཁྲིམས་དག་ལ་
དགོད་མོས་ཤིང་། །འཇིག་རྟེན་ཕན་ཕྱིར་ཚུལ་ཁྲིམས་བསྟེན་བྱེད་
པ། །དེ་ནི་ཚུལ་ཁྲིམས་ཕ་རོལ་ཕྱིན་པར་གསུངས། །དེ་བས་ངན་སོང་
― 23

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཇིག་དང་རྒྱལ་སྲིད་དང་། །མཐོ་རིས་ཕུན་སུམ་ཚོགས་ལ་སྨོན་་་་་
བསལ་ཏེ། །ཚུལ་ཁྲིམས་དྲི་མེད་ཡང་དག་བསྲུང་བྱ་ཞིང་། །འཇིག་
རྟེན་དོན་ལ་བརྩོན་པས་ཚུལ་ཁྲིམས་བསྟེན། །ཞེས་གསུངས་སོ། །
གསུམ་པ་ཚུལ་ཁྲིམས་དེ་མི་མཐུན་ཕྱོགས་དང་མ་འདྲེས་པའི་དཔེ་
བསྟན་པ་ནི། ཇི་ལྟར་རྒྱ་མཚོ་རོ་དང་ལྷན་ཅིག་དང༌། །བཀྲ་ཤིས་སྣ་
ནག་མ་དང་ལྷན་ཅིག་བཞིན། །དེ་ལྟར་ཚུལ་ཁྲིམས་དབང་བྱས་་་་་
བདག་ཉིད་ཆེ། །དེ་འཆལ་བ་དང་ལྷན་ཅིག་གནས་མི་འདོད། །ཅེས་
གསུངས། ཇི་ལྟར་རྒྱུ་མཚོ་ཆེན་པོ་སྲོག་ཆགས་ཤི་བའི་རོ་དང་ཞག་
གཅིག་ལ་ཡང་ལྷན་ཅིག་ཏུ་མི་གནས་པ་དང༌། བཀྲ་ཤིས་པ་ནི།
བཀྲ་མི་ཤིས་པའི་སྣ་ནག་མ་དང་ལྷན་ཅིག་ཏུ་མི་གནས་པ་བཞིན།
དེ་ལྟར་ཚུལ་ཁྲིམས་རྣམ་པར་དག་པའི་དབང་དུ་བྱས་པའི་བདག་ཉིད་
ཆེན་པོ་དེ་ནི།ྋཚུལ་ཁྲིམས་འཆལ་བ་དང་ལྷན་ཅིག་ཏུ་གནས་པར་
མི་འདོད་དོ། ། རང་འགྲེལ་ལས། སྣ་ནག་མ་ཞེས་བྱ་བ་ནི།
བཀྲ་མི་ཤིས་པའི་རྣམ་གྲངས་སོ། ། ཞེས་སོ། ། འདུལ་བའི་
མདོ་ལས། སེང་གེ་ལྟ་བུས་ཝ་ལྟ་བུ་ལ་བསྙེན་བཀུར་མི་བྱའོ། །
སློབ་དཔོན་དང་མཁན་པོ་མཆོག་ཏུ་ཚུལ་ཁྲིམས་འཆལ་བ་ལ་ཡང་
བསྙེན་བཀུར་བྱའོ། ། ཕ་མ་དང་ནད་པ་དག་ནི་ཁྱིམ་པ་ཡིན་ན་
ཡང་ངོ་། ། ཞེས་སོ། ། བཞི་བ་ཚུལ་ཁྲིམས་ཕར་ཕྱིན་གྱི་དབྱེ་བ་
ནི། གང་གིས་གང་ཞིག་གང་ལ་སྤོང་བྱེད་པ། །གསུམ་དུ་དམིགས་
པ་ཡོད་ན་ཚུལ་ཁྲིམས་དེ། །འཇིག་རྟེན་པ་ཡི་ཕ་རོལ་ཕྱིན་ཅེས་་་་་་
བཤད། །གསུམ་ལ་ཆགས་པས་སྟོང་དེ་འཇིག་རྟེན་འདས། །ཞེས་
གསུངས། གང་ཟག་གང་གིས། སྤང་བྱ་གང་ཞིག་སེམས་ཅན་
24

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གང་ལ་སྤོང་བར་བྱེད་པ་སོགས་ཚུལ་ཁྲིམས་ཀྱི་འཁོར་གསུམ་དུ་བདེན་
པར་དམིགས་པ་ཡོད་ན། ཚུལ་ཁྲིམས་དེ་ནི་འཇིག་རྟེན་པ་ཡི་ཕ་
རོལ་ཏུ་ཕྱིན་པ་ཞེས་བཤད་ལ། ཚུལ་ཁྲིམས་ཀྱི་འཁོར་གསུམ་ལ་
བདེན་ཞེན་གྱི་ཆགས་པས་བཟུང་བ་ལྟར་སྟོང་བར་རྟོགས་པའི་ཡེ་ཤེས་
ཟག་མེད་ཀྱིས་ཟིན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དེ་ནི་འཇིག་
རྟེན་ལས་འདས་པའི་ཕ་རོལ་ཏུ་ཕྱིན་པ་ཞེས་བྱའོ། ། ལྔ་བ་སའི་
ཡོན་ཏན་བརྗོད་པའི་སྒོ་ནས་མཇུག་བསྡུ་བ་ནི། རྒྱལ་སྲས་ཟླ་བ་
ལས་བྱུང་སྲིད་མིན་སྲིད་པ་ཡི། །དཔལ་གྱུར་དྲི་མ་དང་བྲལ་དྲི་མ་མེད་
འདི་ཡང་། །སྟོན་ཀའི་དུས་ཀྱི་ཟླ་བའི་འོད་ནི་ཇི་བཞིན་དུ། །འགྲོ་
བའི་ཡིད་ཀྱི་གདུང་བ་སེལ་བར་བྱེད་པ་ཡིན། །ཞེས་གསུངས། ས་
གཉིས་པ་ལ་གནས་པའི་རྒྱལ་སྲས་ཟླ་བ་ལྟ་བུ་འདི་ནི། ལས་ཉོན་
ལས་བྱུང་བའི་སྲིད་པར་རང་དབང་མེད་པར་གནས་པ་མིན་ཡང་།
སྲིད་པ་གསུམ་དང་བཅས་པ་ཡི་དཔལ་དུ་གྱུར་པ་གང་གི་ཚུལ་ཁྲིམས་
ཉེས་པའི་དྲི་མ་དང་བྲལ་བས་ས་གཉིས་པ་དྲི་མ་མེད་པ་འདི་ཡང་།
སྟོན་ཀའི་དུས་ཀྱི་ཟླ་བའི་འོད་ནི་ཇི་ལྟ་བ་བཞིན་དུ། ྋ འགྲོ་བའི་ཡིད་
ཀྱི་ཚུལ་འཆལ་དང་། ྋ ཉོན་མོངས་པས་གདུང་བ་སེལ་བར་བྱེད་པ་
ཡིན་ནོ། ། དབུ་མ་ལ་འཇུག་པ་ལས་སེམས་བསྐྱེད་པ་གཉིས་པའི་
འགྲེལ་བའོ། །
གསུམ་པ་ས་འོད་བྱེད་པ་ལ་བཞི། སའི་ངེས་ཚིག སའི་
ཡོན་ཏན། ཕར་ཕྱིན་དང་བོ་གསུམ་གྱི་ཁྱད་པར། སའི་ཡོན་ཏན་
བརྗོད་པའི་སྒོ་ནས་མཇུག་བསྡུ་བའོ། ། དང་བོ་ནི། ཤེས་བྱའི་
བུད་ཤིང་མ་ལུས་བསྲེག་པའི་མེའི། །འོད་འབྱུང་ཕྱིར་ན་ས་ནི་གསུམ་
25

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་འདི། །འོད་བྱེད་པ་སྟེ་བདེ་གཤེགས་སྲས་པོ་ལ། །དེ་ཚེ་ཉི་ལྟར་
ཟངས་འདྲའི་སྣང་བ་འབྱུང་། །ཞེས་གསུངས། ས་འདིར་རང་གི་
ངོས་སྐལ་གྱི་ཤེས་བྱའི་སྒྲིབ་པ་བུད་ཤིང་དང་འདྲ་བ་མ་ལུས་པ་བསྲེག་
པའི་མེའི་འོད་ལྟ་བུ་འབྱུང་བའི་ཕྱིར་ན། ས་ནི་གསུམ་པ་འདི་ལས་
འོད་བྱེད་པ་ཞེས་བྱ་སྟེ། ས་གསུམ་པ་ཐོབ་པའི་བདེ་གཤེགས་སྲས་
པོ་དེ་ལ་དེའི་ཚེ་ཉི་མ་འཆར་ཁའི་དུས་ལྟར་ཟངས་མདོག་དམར་པོ་
འདྲ་བའི་སྣང་བ་འབྱུང་བའི་ཕྱིར། གཉིས་པ་སའི་ཡོན་ཏན་ལ་བཞི།
ས་འདིར་བཟོད་པ་ལྟག་པར་བསྟན་པ། བཟོད་པ་གཞན་ཇི་ལྟར་
བསྟེན་པའི་ཚུལ། བཟོད་པའི་ཕར་ཕྱིན་གྱི་དབྱེ་བ། སའི་ཡོན་
ཏན་གཞན་བསྟན་པའོ། ། དང་བོ་ནི། གལ་ཏེ་གནས་མིན་་
འཁྲུགས་པ་འགའ་ཡིས་དེའི། །ལུས་ལས་ཤ་ནི་རུས་བཅས་ཡུན་རིང་
དུ། །སྲང་རེ་རེ་ནས་བཅད་པར་གྱུར་ཀྱང་དེའི། །བཟོད་པ་གཅོད་
པར་བྱེད་ལ་ལྷག་པར་སྐྱེ། །བདག་མེད་མཐོང་བའི་བྱང་ཆུབ་སེམས་
དཔའ་ལ། །གང་ཞིག་གང་གིས་གང་ཚེ་ཇི་ལྟར་གཅོད། །གང་ཕྱིར་
ཆོས་ཀུན་དེ་ཡིས་གཟུགས་བརྙན་ལྟར། །མཐོང་བ་དེས་ཀྱང་དེ་ཡིས་
བཟོད་པར་འགྱུར། །ཞེས་གསུངས། གལ་ཏེ་བྱང་ཆུབ་སེམས་་་་་
དཔའ་དེ་དག་ནི། ཀུན་ནས་མནར་སེམས་ཀྱི་གཞི་དང་བྲལ་བས་
གཞན་གྱི་ཁོང་ཁྲོ་སྐྱེ་བའི་གནས་མིན་ཡང་། བརྒྱ་ལམ་ན་ཁོང་ཁྲོས་
སེམས་འཁྲུགས་པ་འགའ་ཡིས་ནི། རྒྱལ་སྲས་དེའི་ལུས་ལས་ཤ་ནི་
རུས་པ་དང་བཅས་པ་ཡུན་རིང་བའི་བར་དུ་སྲུང་རེ་རེ་ནས་བཅད་
པར་གྱུར་ཀྱང་དེའི་བཟོད་པ་ནི། ཤ་རུས་གཅོད་པར་བྱེད་པ་དེ་ལ་
ལྷག་པར་སྐྱེའོ། ། དེ་ཡང་བདག་མེད་གཉིས་མངོན་སུམ་དུ་མཐོང་
26

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བའི་བྱང་ཆུབ་སེམས་དཔའ་ལ་ཤ་རུས་སོགས་གང་ཞིག་གཅད་པར་བྱ་
བ་དང་། གང་གིས་གཅོད་པར་བྱེད་པ་དང་། དུས་གང་གི་ཚེ་
གཅོད་པ་དང་། ཚུལ་ཇི་ལྟར་གཅོད་པ་དང༌། གང་གིས་ཕྱིར་
གཅོད་པ་སོགས་གཅོད་པའི་འཁོར་གསུམ་གྱི་ཆོས་ཀུན། རྒྱལ་སྲས་
དེ་ཡིས་གཟུགས་བརྙན་ལྟར་རང་བཞིན་གྱིས་སྟོང་བར་མཐོང་བ་དེས་
ཀྱང་གནོད་བྱེད་དེ་དག་ལ་རྒྱལ་སྲས་དེ་ཡིས་བཟོད་པར་འགྱུར་རོ།
གཉིས་པ་བཟོད་པ་གཞན་ཇི་ལྟར་བསྟེན་པའི་ཚུལ་ལ་གཉིས། ཇི་
ལྟར་བསྟེན་ཚུལ་དང་། བསྟེན་པའི་ཕན་ཡོན་ནོ། ། དང་བོ་ནི།
གནོད་པ་བྱས་པས་གལ་ཏེ་དེར་བཀོན་ན། །དེ་ལ་བཀོན་པས་བྱས་
ཟིན་ལྡོག་གམ་ཅི། །དེ་ཕྱིར་དེའི་བཀོན་ངེས་པར་འདིར་དོན་མེད། །
འཇིག་རྟེན་ཕ་རོལ་ཡང་ནི་འགལ་བར་འགྱུར། །སྔོན་བྱས་པ་ཡི་མི་
དགེའི་ལས་ཀྱི་འབྲས་བུ་གང་། །ཟད་པར་བྱེད་པར་བརྗོད་པར་་་་
འདོད་པ་དེ་ཉིད་དོ། །གཞན་ལ་གནོད་པ་དང་ནི་ཁྲོ་བས་སྡུག་བསྔལ་
ཕྱིར། ། ས་བོན་ཉིད་དུ་ཇི་ལྟ་བུར་ན་འཁྲིད་པར་བྱེད། །གང་ཕྱིར་
རྒྱལ་སྲས་རྣམས་ལ་ཁྲོས་པ་ཡིས།།སྦྱིན་དང་ཁྲིམས་བྱུང་དགེ་བ་་་
བསྐལ་བ་བརྒྱར། །བསགས་པ་སྐད་ཅིག་གིས་འཇོམས་དེ་ཡི་ཕྱིར། །
མི་བཟོད་ལས་གཞན་སྡིག་པ་ཡོད་མ་ཡིན། །མི་སྡུག་གཟུགས་སུ་བྱེད་
:ཅིང་དམ་པ་མིན་པར་བཀྲི། །ཚུལ་དང་ཚུལ་མིན་ཤེས་པའི་རྣམ་་་
དཔྱོད་འཕྲོག་བྱེད་ཅིང་། །མི་བཟོད་པ་ཡིས་མྱུར་དུ་ངན་འགྲོར་སྐྱུར་
ཐར་བྱེད། །ཅེས་གསུངས། གལ་ཏེ་མི་འདིས་བདག་ལ་གནོད་པ་
འདི་བྱས་པས་བདག་གིས་མི་བཟོད་དོ་ཞེས་ཁོང་ཁྲོ་བར་མི་རིགས་ཏེ།
གལ་ཏེ་ཉེས་པ་དེ་གནོད་བྱེད་དེར་བཀོན་ན། དེ་ལ་ཉེས་པ་ཕར་
་27

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཀོན་པར་བྱས་པས་སྔར་རང་ལ་གནོད་པ་བྱས་ཟིན་པ་དེ་སླར་ལྡོག་
གམ་ཅི། དེའི་ཕྱིར་རང་ལ་གནོད་པའི་སྡུག་བསྔལ་དང་ཉེས་པ་གང་
དག་ནི་ལ་བཀོན་ཞིང་གཡོགས་པའི་ཅི་ཞིག་བྱ་སྟེ། དེ་ལྟར་འཁོན་
དུ་འཛིན་པའྀ་བྱ་བ་དེ་ནི་ངེས་པར་འཇིག་རྟེན་འདིར་དོན་མེད་དུ་
སོང་བར་མ་ཟད། འཇིག་རྟེན་ཕ་རོལ་ཡང་ནི་ཤིན་ཏུ་འགལ་བར་
འགྱུར་རོ། ། གཞན་གྱིས་གནོད་པ་བྱས་པའི་རྐྱེན་གྱིས་སྡུག་བསྔལ་
བྱུང་བ་དེ་ཉིད། རང་གིས་སྔོན་བྱས་པ་ཡི་མི་དགེ་བའི་ལས་ཀྱི་་
འབྲས་བུ་གང་དག་ཟད་པར་བྱེད་པར་བརྗོད་པར་འདོད་པ་མ་ཡིན་
ནམ། དེ་ལྟར་མི་བསམ་པར་སླར་ཡང་ཁྲོ་ན་སྡུག་བསྔལ་དེ་ཉིད་
དོ། ། སླར་ཡང་གཞན་དང་གཞན་ལ་གནོད་ལན་བྱེད་པ་དང་ནི་
ཁྲི་བར་གྱུར་པས། སྡུག་བསྔལ་ཕྱིར་ཞིང་འབྱུང་བའི་ས་བོན་ཉིད་དུ་
ཇི་ལྟ་བུར་ན་ཁྲིད་པར་བྱེད་ཅེས་བསམ་པར་བྱའོ། ། དེས་ན་སྤྱིར་
སེམས་ཅན་ལ་ཁྲོ་བར་མི་བྱ། ཁྱད་པར་དུ་བྱང་སེམས་ལ་ཁྲོ་བ་མི་
རིགས་ཏེ། རྒྱུ་མཚན་གང་གིས་ཕྱིར་ན། རྒྱལ་སྲས་རྣམས་ལ་ཁྲོས་
པའི་ཉེས་པ་ཡིས། སྦྱིན་པ་དང་ཚུལ་ཁྲིམས་དང་བསྒོམ་པ་ལས་བྱུང་
བའི་དགེ་བ་སོགས་བསྐལ་བ་བརྒྱར་ཚོགས་བསགས་པ་སྐད་ཅིག་གིས་
འཇོམས་པ་དེ་ཡི་ཕྱིར་རོ། ། དེས་ན་མི་བཟོད་པ་ལས་གཞན་པའི་
སྡིག་པ་ཆེན་པོ་ཡོད་པ་མ་ཡིན་ནོ། །ྋ སྤྱོད་འཇུག་ལས་ཀྱང་།
བསྐལ་པ་སྟོང་དུ་བསགས་པ་ཡི། །སྦྱིན་དང་བདེར་གཤེགས་མཆོད་
ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་གཅིག་གིས་
འཇོམས་པར་བྱེད། །ཅེས་སོ། ། ཁོང་ཁྲོ་སྐྱེས་པའི་ཚེ་བྱད་བཞིན་
གྱི་མདོག་ཉམས་པས་མི་སྡུག་པའི་གཟུགས་སུ་བྱེད་ཅིང་། རང་ཉིད་
-28 ་་་

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དམ་པ་མིན་པར་བཀྲི་བར་འགྱུར་ལ། ཚུལ་དང་ཚུལ་མིན་སོ་སོར་
ཤེས་པའི་རྣམ་དཔྱོད་འཕྲོག་པར་བྱེད་ཅིང་།ྋ མི་བཟོད་པ་ཡིས་རང་
ཉིད་མྱུར་དུ་ངན་འགྲོར་སྐྱུར་བ་སྟེ་སྒྱུར་བར་བྱེད་དོ། དེ་ལྟར་
ཡང་སྐྱེས་རབས་ལས། ཁྲོ་བའི་མེ་ཡིས་བཞིན་མདོག་ཉམས་གྱུར་
ན། །རྒྱན་གྱིས་བརྒྱན་ཡང་བཟང་བོར་ཡོང་མི་སྣང་། ། མལ་སྟན་་
བཟང་བོ་དག་ལ་ཉལ་གྱུར་ཀྱང༌། །ཁྲོ་བའི་ཟུག་རྔུས་སེམས་ནི་སྡུག་
བསྔལ་འགྱུར། །བདག་ལ་ཕན་པའི་དོན་འགྲུབ་བརྗེད་འགྱུར་ཏེ། །
ཁྲོ་བས་གདུངས་ནས་ལམ་ངན་འགྲོ་བར་བྱེད། །གྲགས་པ་དོན་གྲུབ་
པ་ལས་ཉམས་པར་འགྱུར། ། ཟླ་བ་མར་གྱི་ངོ་བཞིན་དཔལ་ཡང་་་
ཉམས། །ཞེས་སོ། ། གཉིས་པ་ནི། བཟོད་པས་བཤད་ཟིན་དང་
འགལ་ཡོན་ཏན་རྣམས་བྱེད་དོ། ། བཟོད་པས་མཛེས་ཤིང་སྐྱེ་བོ་
དམ་པ་ལ། །ཕངས་དང་ལུགས་དང་ལུགས་མིན་ཤེས་པ་ལ། །མཁས་
པར་འགྱུར་ཞིང་དེ་ཡི་འོག་ཏུ་ནི། །ལྷ་མིའི་སྐྱེ་དང་སྡིག་པ་ཟད་པར་
འགྱུར། །སོ་སོའི་སྐྱེ་བོ་དང་ནི་རྒྱལ་སྲས་ཀྱིས། །ཁྲོ་དང་བཟོད་པའི་
སྐྱོན་ཡོན་རིག་བྱས་ཏེ། །མི་བཟོད་སྤངས་ནས་འཕགས་པའི་སྐྱེ་བོ་
ཡིས། །བསྔགས་པའི་བཟོད་པ་རྟག་ཏུ་མྱུར་བསྟེན་བྱ། །ཞེས་
གསུངས། བཟོད་པ་བསྒོམས་པས་ནི་སྔར་བཤད་ཟིན་པའི་ཁོང་
ཁྲོའི་ཉེས་དམིགས་དང་འགལ་བའི་བཟོད་པའི་ཡོན་ཏན་རྣམས་སྐྱེད་
པར་བྱེད་དོ། ། གཞན་ཡང་། བཟོད་པ་བསྒོམས་པས་རང་གི་
བྱད་གཟུགས་མཛེས་ཤིང་། སྐྱེ་བོ་དམ་པ་རྣམས་ཀྱིས་རང་ལ་གཅེས་
ཤིང་ཕངས་པ་དང༌། བླང་དོར་གྱི་བྱ་བ་ལུགས་དང་མཐུན་པ་དང་
ལུགས་དང་མཐུན་པ་མིན་པའི་ཚུལ་ཤེས་པ་ལ་མཁས་པར་འགྱུར་
29

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞིང་། སྐྱེས་པ་དེ་ཡི་འོག་ཏུ་ནི་ལྷ་དང་མིའི་སྲིད་པར་སྐྱེ་བ་དང་།
སྔར་བྱས་པའི་སྡིག་པ་ཟད་པར་འགྱུར་བ་སོགས་བཟོད་པ་བསྒོམས་
པའི་ཕན་ཡོན་མཐའ་ཡས་སོ། ། དེ་ལྟར་ཡང་སྤྱོད་འཇུག་ལས།
སེམས་ཅན་མགུ་ལས་བྱུང་བ་ཡི། །མ་འོངས་སངས་རྒྱས་འགྲུབ་ལྟ་
ཞོག ། ཚེ་འདི་ཉིད་ལ་དཔལ་ཆེན་དང་། །གྲགས་དང་སྐྱིད་འགྱུར་
ཅིས་མ་མཐོང་། །འཁོར་ཚེ་བཟོད་པས་མཛེས་སོགས་དང་། །ནད་
མེད་པ་དང་གྲགས་པ་ཡིས།།། ཤིན་ཏུ་ཡུན་རིང་འཚོ་བ་དང་། །
འཁོར་ལོས་སྒྱུར་བའི་བདེ་རྒྱས་ཐོབ། །ཅེས་སོ། ། དེ་ལྟར་ཁྲོ་བ་
དང་བཟོད་པའི་སྐྱོན་དང་ཡོན་ཏན་རིག་པར་བྱས་ཏེ། མི་བཟོད་པ་
རྣམ་པ་ཐམས་ཅད་དུ་སྤངས་ནས་འཕགས་པའི་སྐྱེ་བོ་ཡིས་བསྔགས་
པའི་ཡུལ་བཟོད་པ་དུས་རྟག་ཏུ་མྱུར་བར་བསྟེན་པར་བྱའོ། ། དེ་
ཡང་ཕར་ཕྱིན་བསྡུས་པ་ལས། གཞན་དོན་འདོར་བའི་ཡིད་དང་
ལྡན་པ་ལ །ཚུལ་གྱི་དམ་པ་བཟོད་པ་ཡིན་ཞེས་གསུངས། །འཇིག་
རྟེན་ལེགས་པ་ཕུན་སུམ་ཚོགས་པ་དག །ཁྲོ་བའི་སྐྱོན་ལ་བཟོད་པས་
ཡོངས་སུ་སྐྱོབ། །མཐུ་ལྡན་རྣམས་ཀྱི་རྒྱན་གྱི་དམ་པ་སྟེ། །དཀའ་ཐུབ་
ཚུལ་འཆང་རྣམས་ལ་སྟོབས་ཀྱི་ཕུལ། །གནོད་སེམས་འབྲོག་གི་མེ་ལ་
ཆུ་ཡི་རྒྱུན། །འདི་དང་གཞན་ལ་གནོད་དགུ་བཟོད་པས་སེལ། །སྐྱེ་བོ་
མཆོག་གི་བཟོད་པའི་གོ་ཆ་ལ། །མི་བསྲུན་སྐྱེ་བོའི་ཚིག་གི་མདའ་་
རྡུགས་པས། ། དེ་དག་བསྟོད་པའི་མེ་ཏོག་བཟང་འགྱུར་ཞིང་། །
གྲགས་པའི་ཕྲེང་པ་ཡིད་དུ་འོང་བར་འགྱུར། །ཞེས་དང་། ཤེས་
རབ་ལྡན་པ་རྣམས་ལ་གནོད་པ་དག ། བཟོད་པའི་ཡོན་ཏན་ཡོད་
པས་གནོད་མི་འགྱུར། ། ཤིན་ཏུ་དུལ་བའི་གླང་བོའི་མཆོག་རྣམས་
--- 30

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ལ།།།ལས་ཀྱི་ཁྱད་པར་རྣམ་མང་བཟོད་པ་བཞིན། ། ཞེས་སོ། །
གསུམ་པ་བཟོད་པའི་ཕར་ཕྱིན་གྱི་དབྱེ་བ་ནི། རྫོགས་སངས་རྒྱས་ཀྱི་
བྱང་ཆུབ་ཕྱིར་བསྔོས་ཀྱང༌།།གསུམ་དམིགས་ཡོད་ན་དེ་ནི་འཇིག་
རྟེན་པའོ། །དམིགས་པ་མེད་ན་དེ་ཉིད་སངས་རྒྱས་ཀྱིས། །འཇིག་
རྟེན་འདས་པའི་ཕ་རོལ་ཕྱིན་ཅེས་བསྟན། །ཞེས་གསུངས། རང་གི་
དགེ་རྩ་རྣམས་རྫོགས་པའི་སངས་རྒྱས་ཀྱི་བྱང་ཆུབ་ཐོབ་ཕྱིར་དུ་བསྔོས་
ཀྱང་། བཟོད་པའི་འཁོར་གསུམ་དུ་བདེན་པར་དམིགས་པ་ཡོད་ན།
བཟོད་པ་དེ་ནི་འཇིག་རྟེན་པའི་བཟོད་པའི་ཕ་རོལ་ཏུ་ཕྱིན་པའོ། །
དེ་ལྟར་བཟོད་པའི་འཁོར་གསུམ་དུ་བདེན་པར་དམིགས་པ་མེད་ན
བཟོད་པ་དེ་ཉིད་སངས་རྒྱས་ཀྱིས་འཇིག་རྟེན་ལས་འདས་པའི་བཟོད་
པའི་ཕ་རོལ་ཏུ་ཕྱིན་པའོ་ཞེས་བསྟན་ཏོ། ། བཞི་བ་ས་འདིར་་་
འབྱུང་བའི་ཡོན་ཏན་གཞན་བསྟན་པ་ནི། ས་དེར་རྒྱལ་སྲས་བསམ་
གཏན་མངོན་ཤེས་དང་། །འདོད་ཆགས་ཞེ་སྡང་ཡོངས་སུ་ཟད་པར་
འགྱུར། །དེས་ཀྱང་རྟག་ཏུ་འཇིག་རྟེན་པ་ཡི་ནི། །འདོད་པའི་འདོད་
ཆགས་འཇོམས་པར་ནུས་པར་འགྱུར། །ཞེསགསུངས། ས་གསུམ་
པ་དེར་རྒྱལ་སྲས་དེ་ལ་བསམ་གཏན་བཞི་དང་མངོན་པར་ཤེས་པ་ལྔ་
ཕ་སོགས་པའི་ཡོན་ཏན་གཞན་དང་གཞན་ཡང་འཐོབ་པར་འགྱུར་
ཞིང་། འདོད་ཆགས་དང་ཞེ་སྡང་མངོན་དུ་གྱུར་པས་འདི་ནས་་
ཡོངས་སུ་ཟད་པར་འགྱུར་ལ། ས་གསུམ་པ་བ་དེས་ཀྱང་རྟག་དུ་
འཇིག་རྟེན་པ་ཡི་སེམས་ཅན་གྱི་ནི་འདོད་པའི་འདོད་ཆགས་འཇོམས་
པར་ནུས་པར་འགྱུར་རོ།། གསུམ་པ་ཕར་ཕྱིན་དང་བོ་གསུམ་གྱི་
ཁྱད་པར་གྱི་ཆོས་ནི། སྦྱིན་སོགས་ཆོས་གསུམ་དེ་དག་ཕལ་མོ་་་་་
31

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆེར། །བདེ་བར་གཤེགས་པས་ཁྱིམ་པ་རྣམས་ལ་བསྔགས། །བསོད་
ནམས་ཞེས་བྱའི་ཚོགས་ཀྱང་དེ་དག་ཉིད། །སངས་རྒྱས་གཟུགས་ཀྱི་
བདག་ཉིད་སྐུ་ཡི་རྒྱུ། །ཞེས་གསུངས། སྦྱིན་པ་དང་སོགས་སྒྲས་
བསྡུས་པ་མི་དགེ་བཅུ་སྤང་བའི་ཚུལ་ཁྲིམས་དང་བཟོད་པ་སྟེ། ཆོས་
གསུམ་པོ་དེ་དག་ཕལ་མོ་ཆེར་བདེ་བར་གཤེགས་པས་བྱང་སེམས་ཁྱིམ་
པ་རྣམས་ལ་བསྔགས་པ་མཛད་དོ།། བསོད་ནམས་ཞེས་བྱ་བའི་
ཚོགས་ཀྱང་ཕར་ཕྱིན་དང་བོ་གསུམ་པོ་དེ་དག་ཉིད་ཡིན་ལ། བསོད་
ནམས་ཀྱི་ཚོགས་དེ་ནི་སངས་རྒྱས་རྣམས་ཀྱི་གཟུགས་ཀྱི་བདག་ཉིད་
ཅན་གྱི་སྐུ་ཡི་རྒྱུ་གཙོ་བོ་ཡིན་ནོ། ། བཞི་བ་སའི་ཡོན་ཏན་བརྗོད་
པའི་སྒོ་ནས་མཇུག་བསྡུ་བ་ནི། རྒྱལ་བའི་སྲས་པོ་ཉི་མ་ལ་གནས་
འོད་བྱེད་འདི། །རང་གཏོགས་མུན་རྣམས་དང་བོ་ཡིད་དག་བསལ་
བྱས་ནས། །འགྲོ་བའི་མུན་པ་རྣམ་པར་འཇོམས་པར་མངོན་པར་
འདོད། ། ས་འདིར་ཤིན་ཏུ་རྣོ་བར་གྱུར་ཀྱང་ཁྲོ་མི་འགྱུར། །ཞེས་
གསུངས། རྒྱལ་བའི་སྲས་པོ་ཉི་མ་ལྟ་བུའི་ས་ལ་གནས་པའི་ས་་་་
གསུམ་པ་འོད་བྱེད་པ་འདི་ནི་རང་གང་གི་རྒྱུད་དུ་གཏོགས་པའི་ཁོང་
ཁྲོ་སོགས་གེགས་བྱེད་མུན་པ་ལྟ་བུ་རྣམས་དང་བོ་ཐོག་མར་ཡང་དག་
པར་བསལ་བར་བྱས་ནས། དེ་རྗེས་སུ་འགྲོ་བའི་རྒྱུད་ཀྱི་གེགས་བྱེད་
མུན་པ་ལྟ་བུའི་ཉོན་མོངས་པ་དག་རྣམ་པར་འཇོམས་པར་མངོན་པར་
འདོད་དོ། ། ས་འདིར་ཉེས་པའི་མུན་པ་འཇོམས་པར་བྱེད་པ་ལ་
ཉི་མ་ལྟར་ཤིན་ཏུ་རྣོ་བར་གྱུར་ཀྱང་ཁྲོ་བར་མི་འགྱུར་ཏེ། བཟོད་པ་
ལ་ལྷག་པར་གོམས་པའི་ཕྱིར་དང༌། སྙིང་རྗེ་ཆེན་པོས་རྒྱུད་སྣུམ་
པར་བྱས་པའི་ཕྱིར་རོ། ། དབུ་མ་ལ་འཇུག་པ་ལས་སེམས་བསྐྱེད་
32

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
པ་གསུམ་པའི་འགྲེལ་བའོ། །
བཞི་བ་ས་འོད་འཕྲོ་བ་བཤད་པ་ལ་གཉིས། ས་འདིར་བརྩོན
འགྲུས་ལྷག་པར་བསྟན་པ་དང་། སའི་ངེས་ཚིག་དང་ཁྱད་པར་་
བསྟན་པའོ། ། དང་བོ་ནི། ཡོན་ཏན་མ་ལུས་བརྩོན་འགྲུས་རྗེས་
འགྲོ་ཞིང་། །བསོད་ནམས་བློ་གྲོས་ཚོགས་ནི་གཉིས་ཀྱི་རྒྱུ། །བརྩོན་
འགྲུས་གང་དུ་འབར་བར་གྱུར་པ་ཡི།།། ས་དེ་བཞི་བ་འོད་ནི་འཕྲོ་
བའོ། །གང་ཞིག་གང་ལ་མཁས་པའི་ཡོན་ཏན་མ་ལུས་པ་ནི་བརྩོན་
འགྲུས་ཀྱི་རྗེས་སུ་འགྲོ་ཞིང་། ཁྱད་པར་དུ་བརྩོན་འགྲུས་ཀྱི་ཕ་རོལ་
ཏུ་ཕྱིན་པ་ནི། བསོད་ནམས་ཀྱི་ཚོགས་ཕར་ཕྱིན་དང་བོ་གསུམ་
དང་། བློ་གྲོས་དེ་ཡེ་ཤེས་ཀྱི་ཚོགས་ནི་ཕར་ཕྱིན་ཐ་མ་གཉིས་ཀྱི་རྒྱུ་
ཡང་ཡིན། བརྩོན་འགྲུས་གང་དུ་འབད་པར་འགྱུར་བ་སྟེ་སྟོབས་
ལྷག་པར་གྱུར་པ་ཡི་ས་དེ་ནི། ས་བཞི་བ་འོད་ནི་འཕྲོ་བའོ། །
གཉིས་པ་ནི། དེར་ནི་བདེ་གཤེགས་སྲས་ལ་རྫོགས་པ་ཡི། །སྣང་བ་
ཟངས་ཀྱི་འོད་པས་ལྷག་འབྱུང་ཞིང་། །རང་དུ་ལྟ་བ་དང་འབྲེལ་་
ཡོངས་སུ་ཟད། །ཞེས་གསུངས། ས་བཞི་བ་ལ་གནས་པ་དེར་ནི་
བདེ་བར་གཤེགས་པའི་སྲས་པོ་ལ། ཡང་དག་པར་རྫོགས་པའི་བྱང་
ཆུབ་ཀྱི་ཕྱོགས་དང་མཐུན་པའི་ཆོས་སོ་བདུན་སྔར་ལས་ལྷག་པར་
བསྒོམས་པ་ལས་སྐྱེས་པའི་ཡེ་ཤེས་ཀྱི་སྣང་བ་ནི་ས་གསུམ་པར་བཤད་
པའི་ཟངས་ཀྱི་འོད་ལས་ཀྱང་ལྷག་པ་འབྱུང་ཞིང་། རང་དུ་ལྟ་བ་སྟེ།
བདག་ཏུ་ལྟ་བ་དང་འབྲེལ་བར་འབྱུང་བའི་ལེ་ལོ་སོགས་ས་འདི་ཐོབ་
པ་ལ་གེགས་བྱེད་པ་རྣམས་ཡོངས་སུ་ཟད་པར་འགྱུར་རོ། ། དབུ་
མ་ལ་འཇུག་པ་ལས་སེམས་བསྐྱེད་པ་བཞི་བའི་འགྲེལ་བའོ། །
ས་ལྔ་བ་སྦྱང་དཀའ་བ་ནི། བདག་ཉིད་ཆེ་དེ་བདུད་རྣམས་
33

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀུན་གྱིས་ཀྱང་། །སྦྱང་དཀའི་ས་ལ་ཕམ་པར་ནུས་མ་ཡིན། །བསམ་
གཏན་ལྷག་ཅིང་བློ་བཟང་བདེན་རང་བཞིན། །ཞིབ་མོ་རྟོགས་ལའང་
ཤིན་ཏུ་མཁས་པ་འཐོབ། །ཅེས་གསུངས། ས་ལྔ་བ་ལ་གནས་པའི་
རྒྱལ་སྲས་བདག་ཉིད་ཆེན་པོ་དེ་ནི། འདོད་པའི་ལྷའི་བུའི་བདུད་
རྣམས་དང་།ྋ དེའི་རིགས་སུ་གཏོགས་པ་ནག་པོའི་ཕྱོགས་ཀུན་གྱིས་
ཀྱང་གནོད་པར་བྱེད་མི་ནུས་ཏེ། སྦྱང་དཀའ་བའི་ས་ལ་གནས་པ་
ཡིན་པས་སུས་ཀྱང་ཕམ་པར་ནུས་པ་མ་ཡིན་པའི་ཕྱིར་རོ། ། ས་
འདིར་བསམ་གཏན་གྱི་ཕར་ཕྱིན་ལྷག་པར་ཐོབ་ཅིང་། ཟག་པ་མེད་
པའི་བློ་གྲོས་བཟང་པོ་ཅན་འཕགས་པའི་བདེན་པ་བཞིའི་རང་བཞིན་
རྣམས་ཡེ་ཤེས་ཞིབ་མོས་རྟོགས་པ་ལའང་ཤིན་ཏུ་མཁས་པ་འཐོབ་
བོ། ། རང་འགྲེལ་ལས།ྋ བློ་བཟང་ཞེས་བྱ་བ་ནི་འཕགས་པ་
རྣམས་སོ། ། དེ་དག་གི་བདེན་པ་རྣམས་ནི་བློ་བཟང་བདེན་པ་སྟེ།
འཕགས་པའི་བདེན་པ་ཞེས་པའི་དོན་ཏོ། ། ཞེས་གསུངས་སོ། །
ས་ལྔ་བ་ལས། བདེན་པ་བཞི་དང་། བདེན་པ་གཉིས་དང་།
ཆོས་རྣམས་ཀྱི་རང་སྤྱིའི་མཚན་ཉིད་ཀྱི་བདེན་པ་དང༌། ཆོས་རྣམས་
ཀྱི་རབ་དབྱེ་ཕུང་ཁམས་སྐྱེ་མཆེད་སོགས་ཕྱེ་སྟེ་རྟོགས་པའི་བདེན་པ་
དང་། ལུས་སེམས་ཀྱི་གནོད་པའི་དངོས་པོ་སོགས་རྟོགས་པའི་་་་་
བདེན་པ་དང་། སྐྱེ་གནས་སུ་ཉིང་མཚམས་སྦྱོར་བ་རྟོགས་པའི་་
བདེན་པ་དང་། རིམས་ནད་ཀྱིས་གདུང་བ་ཐམས་ཅད་ཟད་པ་དང་
མི་སྐྱེ་བ་ཤེས་པའི་བདེན་པ་དང༌། ལམ་ཤེས་པ་ཉིད་ལ་འཇུག་པའི་
བདེན་པ་དང་། བྱང་ཆུབ་སེམས་དཔའི་ས་ནས་དེ་བཞིན་གཤེགས་
པའི་ཡེ་ཤེས་འབྱུང་བའི་བར་གྱི་བདེན་པ་ལ་མཁས་པ་སྟེ། བདེན་
34

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པ་བཅུ་བཞི་གསུངས་སོ། ། དེ་རྣམས་ཀྱང་བདེན་པ་གཉིས་སུ་
འདུ་སྟེ། ཡབ་སྲས་མཇལ་བ་ལས། གང་ཞིག་ཀུན་རྫོབ་དེ་བཞིན་
དོན་དམ་སྟེ། །བདེན་པ་གསུམ་པ་འགའ་ཡང་མ་མཆིས་སོ། །ཞེས་
གསུངས་པ་ལྟར་རོ།། དབུ་མ་ལ་འཇུག་པ་ལས་སེམས་བསྐྱེད་པ་
ལྔ་བའི་འགྲེལ་བའོ། །
སྨྲས་པ། སྒྲིབ་གཉིས་དབྱིངས་སུ་ཟད་པའི་ལྷ་ལམ་ལས། །
ལྷུན་འགྲུབ་ཆོས་ཆར་བབས་པའི་རྟེན་འབྱུང་གིས། །ཉན་ཐོས་སངས་
རྒྱས་འབྲིང་གི་མེ་ཏོག་ཕྲེང་། །ཐུབ་བསྟན་ལྷུན་པོ་མཛེས་པའི་རྒྱན་དུ་
སྤེལ། །མཚན་བཟང་མེ་ཏོག་སྟོང་གིས་བརྒྱན་པ་དང་། །སྐུ་གསུམ་
འབྲས་བུའི་ཁུར་གྱིས་དུད་པ་ཡི། །རྫོགས་པའི་སངས་རྒྱས་དཔག་
བསམ་ལྗོན་པ་ཡང་། ། རྒྱལ་སྲས་ས་གཞི་བཟང་བོ་དག་ལ་ལས་་་་་་་་་
འཁྲུངས། །བྱང་ཆུབ་སེམས་ཀྱི་ནོར་བུའི་ཆུ་ཤེལ་ལས། །སྙིང་རྗེའི་
བསིལ་བའི་འོད་ཟེར་ཕྱོགས་བརྒྱར་འཕྲོ། །གཉིས་མེད་སྟོང་བའི་རྒྱུ་
སྐར་ལམ་ཡངས་པོར། །རྒྱལ་སྲས་དང་བོའི་ཟླ་བ་གསར་དུ་ཚེས། །ཟོ་
ཆུན་འཕྱན་ལྟར་འཁོར་བའི་ལུས་ཅན་ཀུན། ། དྭངས་པའི་མཚོ་ལ་
ཤར་བའི་ཟླ་གཟུགས་བཞིན། །མི་བརྟན་རང་བཞིན་སྟོང་བའི་ངང་
ཚུལ་འདི། །དགོངས་བཞིན་སྙིང་རྗེའི་དབང་གྱུར་རྣམས་ལ་་་་་་་་་་་་
འདུད། །ཕངས་མེད་ཤ་རུས་དག་ཀྱང་སྦྱིན་ནུས་པའི། །གཏོང་་་་་
སེམས་ཆེན་པོའི་ནམ་མཁའ་མཛོད་ཀྱི་སྒོ། །བརྒྱ་ཕྲག་གཅིག་ཅར་
འབྱེད་པའི་ངོ་མཚར་འདིས། །སྦྱིན་པའི་ཕར་ཕྱིན་རྫོགས་པ་ཁྱོད་ལ་
འདུད། །མཁའ་ཁྱབ་འགྲོ་ལ་དམིགས་པའི་སྙིང་རྗེ་ཡིས། །འགྲོ་ཀུན་
བྱང་ཆེན་ཉིད་ལ་འགོད་པའི་སེམས། །ཉམས་པ་མེད་པའི་བསོད་
ནམས་ཆེན་པོ་འདིས། །ཉན་རང་འཕགས་པའི་ཚོགས་ཀུན་ཟིལ་གྱིས་
35 ----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མནན། །དེ་ཡང་མཁའ་ལྡིང་བྱིའུ་ཆུང་ངུས་ཀྱང༌། །འདབ་ཆགས་
ཚོགས་ཀུན་ཟིལ་གྱིས་གནོན་པ་དང་། །རྒྱལ་བུ་མཚན་ལྡན་ལང་ཚོ་
དང་པོས་ཀྱང་། །བློན་པོའི་ཚོགས་ཀུན་ཟིལ་གྱིས་གནོན་པ་བཞིན། །
སྣང་མིན་སྙིང་རྗེ་སེམས་ཀྱི་ཟླ་བའི་གཟུགས། །ཕྱི་རོལ་སྤྱོད་པའི་རྫིང་
བུར་ཤར་བའི་ཚེ། །རབ་དགའི་ས་ལ་གནས་པའི་རྒྱལ་སྲས་ཀྱི། །
འཁྲུལ་མེད་རྟགས་དང་མཚན་མ་ཉིད་དུ་གོ ། དྲི་མེད་གསེར་གྱི་ས་
གཞི་ལ་གནས་པའི། །དཀར་པོ་ལས་ལམ་བཅུ་ཡི་རྒྱ་མཚོ་ཆེ། །རྒྱལ་
སྲས་ངང་བའི་རྒྱལ་བོ་རོལ་བའི་གནས། །མི་ཟད་དགེ་ལེགས་བྱེ་བའི་
གཏེར་དུ་གྲུབ། །དྲི་མེད་ཚུལ་ཁྲིམས་པདྨ་དཀར་པོ་ལས། །ཚུལ་་
ཁྲིམས་དྲི་ངད་ལྡང་བས་འཇིག་རྟེན་ཁྱབ། །ལྷར་བཅས་སྐྱེ་དགུའི་
དབུས་ན་ཤིན་ཏུ་བརྗིད། །ཚུལ་ཁྲིམས་དབང་ཕྱུག་རྒྱལ་སྲས་ཁྱོད་ལ་
འདུད། །ཁྲོ་དང་གནོད་པའི་ཕྱོགས་ལས་རྣམ་པར་རྒྱལ། །སྲིད་པ་
གསུམ་གྱི་བླ་ན་མངོན་པར་མཐོ། །བཟོད་པ་ཆེན་པོའི་གསེར་གྱི་རྒྱལ་
མཚན་ལས། །བྱམས་པའི་འོད་སྟོང་འབར་བ་ཁྱོད་ལ་འདུད། །ཡོན་
ཏན་ནོར་བུའི་ཆུ་ཤེལ་ཁམས་ལས་གྲུབ། །བརྩོན་འགྲུས་དབང་ཕྱུག་
རྒྱལ་སྲས་སྨྲ་བའི་ཟླ། །ལེ་ལོའི་མུན་སེལ་རྒྱུ་སྐར་འཁོར་ལོའི་མགོན། །
ཚོགས་གཉིས་འོད་དཀར་འཕྲོ་བ་ཁྱོད་ལ་འདུད། །སྟོང་ཉིད་སྙིང་རྗེ་
སྙིང་བོ་ཅན་གྱི་ཐུགས། ། མཉམ་ཉིད་བཅུ་ཡི་ཏིང་འཛིན་ངང་ལ་་
ཞུགས། །གཡོ་མེད་བསམ་གཏན་ཆེན་པོའི་ཕ་རོལ་ཕྱིན། །སྦྱང་་་་་
དཀའི་ས་ལ་གནས་པ་ཁྱོད་ལ་འདུད། །ཀྱེ་མ་ས་ཡི་ཡོན་ཏན་དེ་དང་
དེ། །དམན་པས་ཀྱང་ནི་ཐོབ་པ་སྲིད་དམ་ཞེས། །དྭངས་པའི་སེམས་
ཀྱི་མེ་ལོང་ཡངས་པའི་ངོར། །སྨོན་པའི་པིར་གྱིས་རི་མོ་ཡང་ཡང་་
བྲིས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
36

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཉིས་པ་ས་དྲུག་པ་མངོན་དུ་གྱུར་པ་བཤད་པ་ལ་བཞི སའི་
ངེས་ཚིག་དང་ཤེར་ཕྱིན་ལྷག་པར་བསྟན་པ། ཤེས་རབ་ཕར་ཕྱིན་གྱི་
《བསྔགས་པ་བརྗོད་པ། ཟབ་མོ་རྟེན་འབྱུང་གི་དེ་ཁོ་ན་ཉིད་བཤད་
སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བའོ། ། དང་
བོ་ནི། ·མངོན་དུ་ཕྱོགས་པར་མཉམ་བཞག་སེམས་གནས་ཏེ།
རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང༌། །འདི་རྟེན་་་་་་
འབྱུང་བའི་དེ་ཉིད་མཐོང་བ་དེས། །ཤེས་རབ་གནས་པའི་འགོགས་
ལ་འཐོབ་པར་འགྱུར། །ཞེས་གསུངས། ས་ལྔ་བར་བསམ་གཏན་གྱི་
ཕྱིན་ལྷག་པ་ཐོབ་པའི་སྟོབས་ཀྱིས། ས་དྲུག་པ་མངོན་དུ་ཕྱོགས་
པར་མཉམ་པར་བཞག་པའི་སེམས་ལ་གནས་ཏེ། རྫོགས་པའི་་་་
མཛེས་རྒྱས་ཀྱི་ཆོས་འཐོབ་པ་ལ་མངོན་དུ་ཕྱོགས་ཤིང་། ཤེས་རབ་
ཕིར་ཕྱིན་ལྷག་པའི་སྟོབས་ཀྱིས་ས་དེ་ལ་མངོན་དུ་གྱུར་པ་ཞེས་
ད་པའི་ཕྱིར། འདི་ལ་བརྟེན་ནས་འདི་འབྱུང་བའི་རྟེན་ཅིང་
བྲེལ་བར་འབྱུང་བའི་ཟབ་མོའི་དེ་ཉིད་མཐོང་བ་དེས། ཤེས་རབ་
ཀྱི་ཕར་ཕྱིན་ལྷག་པ་ལ་གནས་པས་ལུགས་འདིའི་འགོག་པ་འཐོབ་པར་
རྭ་གྱི། ས་དང་བོ་ལྔའི་སྐབས་སུ་འགོག་པ་དེ་མི་ཐོབ་སྟེ། ཤེས་
རབ་ཀྱི་ཕར་ཕྱིན་ལྷག་པ་ཐོབ་པ་མེད་པའི་ཕྱིར། གཉིས་པ་ཤེས་
·ཚུབ་ཀྱི་ཕར་ཕྱིན་ལ་བསྔགས་པ་བརྗོད་པ་ནི། ཇི་ལྟར་ལོང་བའི་
ཆགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་གིས་འདོད་པ་
།ཡུལ་དུ་འཁྲིད་པ་དེ་བཞིན་འདིར་ཡང་བློས། །མིག་ཉམས་ཡོན་
བླངས་ཏེ་རྒྱལ་ཉིད་འགྲོ ། ཞེས་གསུངས། ཇི་ལྟར་མིག་ལོང་
ས་བུའི་ཚོགས་ཀུན་བདེ་བླག་ཏུ། མིག་དང་ལྡན་པའི་སྐྱེས་བུ་
37

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཅིག་གིས་དེ་དག་གང་དུ་འགྲོ་བར་འདོད་པ་ཡི་ཡུལ་དུ་འཁྲིད་ནུས་
པ་དེ་བཞིན་དུ། ལམ་གྱི་སྐབས་འདིར་ཡང་ཤེར་ཕྱིན་གྱི་བློས།
ཆོས་ཀྱི་དེ་ཉིད་མཐོང་བའི་མིག་ཉམས་པ་རྣམས་ལ་སྦྱིན་སོགས་ཀྱི་
ཡོན་ཏན་བླངས་ཏེ་རྒྱལ་བའི་གྲོང་ཁྱེར་ཉིད་དུ་འགྲོ་བར་བྱེད་དོ། །
དེ་ལྟར་ཡང་སྡུད་པ་ལས། དམུས་ལོང་དམིགས་བུ་མེད་པ་བྱེ་བ་
ཁྲག་ཁྲིག་རྣམས།།ལམ་ཡང་མི་ཤེས་གྲོང་ཁྱེར་འཇུག་པ་ག་ལ་ལ་་་་་་
འགྱུར། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་
བུ་མེད་པས་བྱང་ཆུབ་རེག་པར་ནུས་མ་ཡིན།།།ཞེས་གསུངས་ལ།
དཔལ་ལྡན་མ་ཁོལ་གྱིས། སྦྱིན་ལ་སོགས་པའི་བསོད་ནམས་འདི་
དག་ནི། །ཤེས་རབ་མགོན་བཅས་ལྷག་པར་མཐུ་ལྡན་འགྱུར། །
གསེར་གྱི་རྒྱན་བཟང་རྣམ་པ་སྣ་ཚོགས་ལ། །རིན་ཆེན་འཕྲ་བཀོད་
འོད་ཀྱིས་གསལ་བ་བཞིན། །ཞེས་དང་། དབང་བོའི་ཡུལ་རྣམས་
ལྷ་རྫས་འདྲ་བདོག་པའི། །རྒྱལ་སྲིད་ཆེ་ལྡན་བྱང་ཆུབ་སེམས་དཔའ་
། རང་བཞིན་ཚུལ་མིན་འགྱུར་བ་མེད་པ་ཡང་། །ཤེས་རབ་
དག
ཡོན་ཏན་བློན་པོ་ལྡན་པའི་མཐུ། །གཞན་ལ་ཕན་བྱེད་རོ་གཅིག་་་
བྱམས་པ་ལ། །འདོད་ཆགས་འགྲོ་བ་ཡོངས་སུ་སྤངས་པ་དང༌། །
གཞན་གྱི་སྡུག་བསྔལ་མི་བཟོད་སྙིང་རྗེ་ལ། །མྱ་ངན་ཁུར་གྱིས་ལེ་ལོས་
མི་དམའ་དང་། །དགའ་མཆོག་དང་ལྡན་ཡང་དག་གཡེང་མེད་
དང་། །འགྲོ་དོན་མ་གཡེལ་བཏང་སྙོམས་ཆེན་པོ་དང་། །ཡོན་ཏན་
དེ་དང་དེ་དག་གཉེན་པོའི་ལམ། །ཤེས་རབ་ཆེན་པོས་བཀག་པས་
རྣམ་པར་མཛེས། །ཞེས་གསུངས་སོ། །
གསུམ་པ་ཟབ་མོ་རྟེན་འབྱུང་གི་དེ་ཁོ་ན་ཉིད་གཏན་ལ་དབབ་
པ་ལ་བཞི། དེ་ཁོ་ན་ཉིད་བཤད་པར་དམ་བཅའ་བ། ཟབ་མོ་སྟོན་
38 --cc

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པའི་སྣོད་རུང་གི་གདུལ་བྱ་ངོས་བཟུང་བ། བློ་ལྡན་མཉན་པར་
བསྐུལ་བ། བདག་མེད་པའི་དོན་གཏན་ལ་དབབ་པའོ། ། དང་
བོ་ནི། ཇི་ལྟར་དེ་ཡིས་ཆེས་ཟབ་ཆོས་རྟོགས་པ། །ལུང་དང་གཞན་
ཡང་རིགས་པས་ཡིན་པས་ན། །དེ་ལྟར་འཕགས་པ་ཀླུ་སྒྲུབ་གཞུང་
ལུགས་ལས། །ཇི་ལྟར་གནས་པའི་ལུགས་བཞིན་བརྗོད་པར་བྱ། །
ཞེས་གསུངས། ཇི་ལྟར་ས་དྲུག་པ་ལ་གནས་པའི་རྒྱལ་སྲས་དེ་ཡིས་
ཆེས་ཟབ་པའི་རྟེན་འབྱུང་གི་ཆོས་རྟོགས་པ་དེ་ལྟར། ¯དབུ་མའི་
བསྟན་བཅོས་དག་ལས་རྒྱལ་བའི་ལུང་དང༌།ྋ གཞན་ཡང་རིགས་པ་
དྲི་མ་མེད་པས་གསུངས་པ་ཡིན་པས་ན༑ སློབ་དཔོན་ཟླ་བ་གྲགས་
པ་བདག་གིས་ཀྱང་།། དེ་ལྟར་འཕགས་པ་ཀླུ་སྒྲུབ་ཀྱི་གཞུང་ལུགས་
ལས་ཇི་ལྟར་གནས་པའི་ལུགས་བཞིན་དུ་བརྗོད་པར་བྱའོ། ། དེ་
ལྟར་ན་མགོན་པོ་ཀླུ་སྒྲུབ་ཀྱི་དབུ་མའི་བསྟན་བཅོས་དག་ལ་འཁྲུལ་བ་
མེད་དམ་ཞེ་ན། མེད་དེ། ལང་ཀར་གཤེགས་པ་ལས། ལྷོ་་་་
ཕྱོགས་བེ་ཏེའི་ཡུལ་དུ་ནི། །དགེ་སློང་དཔལ་ལྡན་ཞེས་གྲགས་པ། །དེ་
མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་པ། །དེ་
ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །རབ་
ཏུ་དགའ་བའི་ས་བསྒྲུབས་ཏེ།།།བདེ་བ་ཅན་དུ་དེ་འགྲོའོ། །ཞེས་
དང་། གཞན་ཡང་། འཕགས་པ་སྤྲིན་ཆེན་པོའི་མདོ་ལ་སོགས་པ་
ལས་ཀྱང་རྒྱལ་བ་ཉིད་ཀྱིས་གསལ་བར་ལུང་བསྟན་ཅིང་། དབུ་མའི་
བསྟན་བཅོས་དེ་དག་ལ་རིགས་པས་གནོད་པའང་མེད་པའི་ཕྱིར་་
རོ། ། གཉིས་པ་ནི། འོ་ན་ཟབ་མོ་སྟོང་བ་ཉིད་ཀྱི་ཚུལ་འདི་གང་
ལ་བཤད་ཅེ་ན། དེ་ནི་དེའི་སྣོད་དུ་རུང་བ་ལ་བསྟན་པར་བྱ་ཡི།
ཉན་པ་བོ་གང་ཡིན་ལ་བསྟན་པར་མི་བྱ་སྟེ། རང་འགྲེལ་ལས།
39

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསྟན་བཅོས་དེ་ཡང་སྔར་གོམས་པས་རྒྱུད་ལ་སྟོན་པ་ཉིད་ཀྱི་ས་བོན་
བཞག་པ་རྣམས་ཁོ་ན་ལ་བསྟན་པར་བྱ་ཡི། གཞན་ལ་ནི་མ་ཡིན་ཏེ
དེ་དག་སྟོང་བ་ཉིད་ཉན་པར་འགྱུར་དུ་ཟིན་ཀྱང་དེ་ལ་ལོག་པར་
ཞུགས་པའི་བསམ་པ་དང་ལྡན་པ་ཉིད་ཀྱིས་དོན་མ་ཡིན་པ་ཆེན་པོ་
དང་ལྡན་པར་འགྱུར་བའི་ཕྱིར་རོ། ། ཞེས་སོགས་དང་། རིན་
ཆེན་ཕྲེང་བ་ལས། ཆོས་འདི་ཟབ་ཕྱིར་སྐྱེ་བོ་ཡིས། །ཤེས་པར་་་
དཀའ་བར་ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་
བསྟན་པ་ལས་ལོག་པར་གྱུར། ། ཞེས་དང་། འཕགས་པ་ལྷས།
སྟོང་བ་ཉིད་ལ་ལྟ་ཉེས་ན། །ཤེས་རབ་ཆུང་རྣམས་ཕུང་བར་འགྱུར། །
ཇི་ལྟར་སྦྲུལ་ལ་བཟུང་ཉེས་དང་། །རིགས་སྔགས་ཉེས་པར་བསྒྲུབས་
པ་བཞིན། །ཞེས་གསུངས་པས་སོ། ། དེ་ལྟར་ན་ཕ་རོལ་བོའི་་་
བསམ་པ་མི་མཐོང་བས་སྣོད་དུ་རུང་བ་དང་མི་རུང་བར་ཇི་ལྟར་ཤེས་
པར་བྱ་ཞེ་ན། སོ་སོ་སྐྱེ་བོའི་དུས་ནའང་སྟོང་བ་ཉིད་ཐོས་ནས། །
ནང་དུ་རབ་ཏུ་དགའ་བ་ཡང་དང་ཡང་དུ་འབྱུང་། །རབ་ཏུ་དགའ་བ་
ལས་བྱུང་མཆི་མས་མིག་བརླན་ཞིང་། །ལུས་ཀྱི་བ་སྤུ་ལྡང་བར་གྱུར་པ་
གང་ཡིན་པ། །དེ་ལ་རྫོགས་པའི་སངས་རྒྱས་བློ་ཡི་ས་བོན་ཡོད། །དེ་
ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་
བདེན་པ་བསྟན་པར་བྱ།།།དེ་ལ་དེ་ཡི་རྗེས་སུ་འགྲོ་བའི་ཡོན་ཏན་
འབྱུང་། །རྟག་ཏུ་ཚུལ་ཁྲིམས་ཡང་དག་བླངས་ནས་གནས་པར་
འགྱུར། །སྦྱིན་པ་གཏོང་བར་འགྱུར་ཞིང་སྙིང་རྗེ་སྟེན་པར་བྱེད། །
བཟོད་པ་སྒོམ་བྱེད་དེ་ཡི་དགེ་བའང་བྱང་ཆུབ་ཏུ། །འགྲོ་བ་དགྲོལ་
བར་བྱ་ཕྱིར་ཡོངས་སུ་བསྔོ་བྱེད་ཅིང་། །རྫོགས་པའི་བྱང་ཆུབ་སེམས་
དཔའ་རྣམས་ལ་གུས་པར་བྱེད།།ཅེས་གསུངས། སྣོད་དུ་མི་རུང་
40

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
བ་ནི། ཇི་སྐད་དུ། འཁོར་བའི་སྐྱོན་རྣམས་མཐོང་ཡང་སྐྱོ་བ་ཅུང་
ཟད་མེད། །སངས་རྒྱས་ཡོན་ཏན་ཐོས་ཀྱང་དད་པ་ཅུང་ཟད་མེད། །
ཁྲེལ་མེད་ངོ་ཚ་མེད་ཅིང་སྙིང་རྗེ་ཅུང་ཟད་མེད། །སྡིག་ལ་ལྷག་པར་
སྤྱོད་ལ་འགྱོད་པ་ཅུང་ཟད་མེད། །འདི་དྲུག་འཛོམ་པ་དག་ལ་སངས་
རྒྱས་སྐལ་བ་མེད། །ཞེས་དང་། མདོ་སྡེ་རྒྱན་ལས། ལ་ལ་གཅིག་
ཏུ་ཉེས་པར་སྤྱོད་ངེས་ཡོད། །ལ་ལ་དཀར་པོའི་ཆོས་རྣམས་ཀུན་ཏུ་
བཅོམ། །ལ་ལ་ཐར་བའི་ཆ་མཐུན་དགེ་བ་མེད། །དཀར་པོ་དམན་པ་
ཡོད་པའང་རྒྱུ་དང་བྲལ། །ཞེས་གསུངས་པ་ལྟར་གནས་སྐབས་རིགས་
ཆད་པ་ལྟ་བུའོ། ། བྱང་ཆུབ་སེམས་དཔའི་རིགས་ནི་ཆོས་བཅུ་
བའི་མདོ་ལས། དུ་བ་ལས་ནི་མེར་ཤེས་དང༌། །ཆུ་སྐྱར་ལས་ནི་ཆུར་
ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་
དག་ལས་ཤེས། །ཞེས་སོ། ། མཚན་མ་ཇི་ལྟ་བུ་ཞེ་ན། དེ་ཉིད་
ལས། མི་རྩུབ་བརླང་བ་མ་ཡིན་པ། །གཡོ་དང་སྒྱུ་ནི་རྣམ་སྤངས་
ཤིང་། །སེམས་ཅན་ཀུན་ལ་རབ་དགའ་བ། །དེ་ནི་བྱང་ཆུབ་སེམས་
དཔའ་ཡིན། །ཞེས་གསུངས་སོ། ། དེ་ལྟར་ན་ཐེག་པ་ཆེན་པོའི་
རིགས་ཅན་དེ་ནི་སོ་སོ་སྐྱེ་བོ་ལས་དང་བོའི་དུས་ནའང་སྙིང་རྗེ་ཆེན་པོ་
དང་། བྱང་ཆུབ་ཀྱི་སེམས་དང༌། ཟབ་མོ་སྟོང་བ་ཉིད་ཀྱི་ཚུལ་
ཐོས་པ་ལ་བརྟེན་ནས་སེམས་ཀྱི་ནང་དུ་རབ་ཏུ་དགའ་བ་ཡང་དང་
ཡང་དུ་འབྱུང་ངོ་། ། —རབ་ཏུ་དགའ་བ་ཆེན་པོ་སྐྱེས་པ་ལས་
པའི་མཆི་མས་མིག་བརླན་ཞིང་། ལུས་ཀྱི་བ་སྤུ་ལྡང་བར་འགྱུར་བ་
སོགས་རྟགས་ཁྱད་པར་ཅན་གང་ལ་ཡོད་པ་དེ་ནི་སྣོད་རུང་ཡིན་པ་
དེའི་ཕྱིར། དེ་དག་ལ་རྫོགས་པའི་སངས་རྒྱས་ཀྱི་བློ་ཡི་ས་བོན་ཡོད་
༠༥
41

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པས། དེ་ཁོ་ན་ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། དེ་ལ་
དམ་པའི་དོན་གྱི་བདེན་པ་བསྟན་པར་བྱའོ། ། ྋ དེ་ལ་དོན་དམ་
པའི་བདེན་པ་བསྟན་པ་ན་དེ་ཡི་རྗེས་སུ་འགྲོ་བའི་ཡོན་ཏན་རྣམས་
འབྱུང་ངོ་། ། སྐྱེ་བ་གཞན་དུའང་སྟོང་བ་ཉིད་ཀྱི་ལྟ་བ་དང་མི་
འབྲལ་བའི་ཕྱིར་རྟག་ཏུ་ཚུལ་ཁྲིམས་ཡང་དག་པར་བླངས་ནུས་གནས་
པར་འགྱུར་ལ། སྦྱིན་པ་གཏོང་བར་འགྱུར་ཞིང་།ྋ དེའི་གྲོགས་
སྙིང་རྗེ་ཆེན་པོ་དག་ཀྱང་སྟེན་པར་བྱེད་དོ།། བཟོད་པ་སྒོམ་པར་
བྱེད་ལ། དེ་ཡི་དགེ་བའང་བླ་མེད་བྱང་ཆུབ་ཏུ་འགྲོ་བ་རྣམས་་་་
འཁོར་བ་ལས་དགྲོལ་བར་བྱ་བའི་ཕྱིར་ཡོངས་སུ་བསྔོ་བར་བྱེད་ཅིང་
རྫོགས་པའི་སངས་རྒྱས་དང་བྱང་ཆུབ་སེམས་དཔའ་བླ་མ་དམ་པ་
རྣམས་ལ་གུས་པར་བྱེད་དོ། །ྋ གསུམ་པ་བློ་ལྡན་ཉན་པར་བསྐུལ་
བ་ནི། ྋ ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེས་བོས་ནི། །རིམ་
གྱིས་རབ་ཏུ་དགའ་བའི་ས་ནི་འཐོབ་འགྱུར་བས། ། དེ་ནི་དོན་དུ་
གཉེར་བས་ལམ་འདི་མཉན་པར་གྱིས། །ཞེས་གསུངས། ཟབ་ཅིང་
རྒྱ་ཆེ་བའི་ཚུལ་ལ་མཁས་པའི་སྐྱེ་བོས་ནི། ལམ་གྱི་རིམ་པ་འདི་དག་
ཉམས་སུ་བླང་ན་རིམ་གྱིས་རབ་ཏུ་དགའ་བའི་ས་ནི་འཐོབ་པར་་་་
འགྱུར་བས། ས་དང་བོ་རབ་ཏུ་དགའ་བ་སོགས་དོན་དམ་པའི་ས་
དེ་དག་ནི་ཐོབ་པ་དོན་དུ་གཉེར་བས་ཟབ་པ་དང་རྒྱ་ཆེ་བའི་ལམ་གྱི་
རིམ་པ་འདི་དག་མཉན་པར་གྱིས་ཤིག བཞི་བ་བདག་མེད་གཉིས་
གཏན་ལ་དབབ་པ་ལ། ཆོས་ཀྱི་བདག་མེད་དང་། གང་ཟག་གི་
བདག་མེད་གཏན་ལ་དབབ་པའོ། ། དང་བོ་ནི། བུད་དྷ་པཱ་ལི་
ཏཱ་ལས། འདི་ལྟར་སློབ་དཔོན་རྟེན་ཅིང་འབྲེལ་བར་འབྱུང་བ་རྗེས་
42

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
སུ་སྟོན་པར་བཞེད་པས། རྟེན་ཅིང་འབྲེལ་བར་འབྱུང་བའི་ཟབ་མོ་
ཉིད་ཡང་དག་པ་ཇི་ལྟ་བ་བཞིན་དུ་གཟིགས་པས་ངོ་མཚར་དུ་གྱུར་
པའི་ཐུགས་དང་ལྡན་པ། དང་བ་ལས་བྱུང་བའི་མཆི་མ་འཁྲུག་ཚེ་
མཛད་པའི་སྤྱན་མངའ་བ། སྐུའི་སྤུ་ཟིང་ཞེས་མཛད་པ་དང་ལྡན་
པས་ཐལ་མོ་སྦྱར་བ་དབུར་བཞག་སྟེ། དེ་བཞིན་གཤེགས་པ་རྣམས་
ནི་ཆོས་ཀྱི་སྐུའོ་ཞེས་དོན་དམ་སྟོན་པའི་ཚིགས་སུ་བཅད་པ་འདི་་་་
བརྗོད་པས་མདུན་དུ་འདུག་པ་དང་འདྲ་བར་བཞག་ནས། དེ་་་
བཞིན་གཤེགས་པ་བླ་མ་དམ་པ་ལ། གང་གིས་རྟེན་ཅིང་འབྲེལ་བར་
འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་
པ། །འོང་བ་མེད་པ་འགྲོ་མེད་པ །།ཐ་དད་དོན་མིན་དོན་གཅིག་
མིན། །སྤྲོས་པ་ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་
རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཞེས་དང་། འོ་ན་ཅིའི་
ཕྱིར་འགག་པ་སྔར་བཀག་ལ། སྐྱེ་བ་ཕྱིས་བཀག་སྐྱེ་བ་མེད་པ་སྔར་
བརྗོད་པར་བྱ་བའི་རིགས་སྙམ་ན། ཞེས་པ་ནས། དེའི་ཕྱིར་་་
འཁོར་བ་ལ་ཐོག་མ་དང་ཐ་མ་མེད་པའི་ཕྱིར་སྐྱེ་བ་སྔ་ལ་འཆི་བ་འཕྱི་
བའམ་འཆི་བ་སྔ་ལ་སྐྱེ་བ་འཕྱིའོ་ཞེས་བྱ་བར་བརྗོད་པར་མི་ནུས་སོ། །
འོག་ནས་ཀྱང་། གལ་ཏེ་སྐྱེ་བ་སྔ་གྱུར་ལ། །རྒ་ཤི་འཕྱི་བ་ཡིན་ན་
ནི། །སྐྱེ་བ་རྒ་ཤི་མེད་པ་དང་། །མ་ཤི་བར་ཡང་སྐྱེ་བར་འགྱུར། །
ཞེས་འབྱུང་ངོ༌། ། ཞེས་དང་། རེ་ཞིག་ཇི་ལྟར་སྐྱེ་བར་བརྗོད་པ་
ཐ་སྙད་ཙམ་ཡིན་པ་དེ་ལྟར་རབ་ཏུ་སྟོན་ཅིག བཤད་པ། དེ་དང་
བོར་བསྟན་པར་བྱའོ། ། བདག་ལས་མ་ཡིན་གཞན་ལས་མིན།
གཉིས་ལས་མ་ཡིན་རྒྱུ་མེད་མིན། །དངོས་པོ་གང་དང་གང་ན་་་་་་་
ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་པ་ནས། དེ་ལ་རེ་ཞིག་
43

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ། དེ་དག་
གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་། སྐྱེ་བ་ཐུག་པ་
མེད་པར་འགྱུར་བའི་ཕྱིར་རོ། ། གཞན་ལས་ཀྱང་སྐྱེ་བ་མེད་དེ།
ཅིའི་ཕྱིར་ཞེ་ན། ཐམས་ཅད་ལས་ཐམས་ཅད་སྐྱེ་བར་ཐལ་བར་
འགྱུར་བའི་ཕྱིར་རོ། ། བདག་དང་གཞན་གཉིས་ཀ་ལས་སྐྱེ་བ་
མེད་དེ། གཉིས་ཀའི་སྐྱོན་དུ་ཐལ་བར་འགྱུར་བའི་ཕྱིར་རོ། ། རྒྱུ་
མེད་པ་ལས་ཀྱང་སྐྱེ་བ་མེད་དེ། རྟག་ཏུ་ཐམས་ཅད་ལས་ཐམས་
ཅད་སྐྱེ་བར་ཐལ་བར་འགྱུར་བའི་ཕྱིར་དང་། རྩོམ་པ་ཐམས་ཅད་
དོན་མེད་པ་ཉིད་ཀྱི་སྐྱོན་དུ་འགྱུར་བའི་ཕྱིར་རོ། ། དེ་ལྟར་གང་གི་
ཕྱིར་དངོས་པོ་སྐྱེ་བ་རྣམ་པ་ཐམས་ཅད་དུ་མི་འཐད་པས་དེའི་ཕྱིར་སྐྱེ་
བ་མེད་པས་སྐྱེ་བར་བརྗོད་པ་ནི་ཐ་སྙད་ཙམ་ཡིན་ནོ། ། ཞེས་་
གསུངས་སོ། ། དེ་ལྟར་དབུ་མ་རྩ་འབྲེལ་ལས་གསུང་བའི་མཐའ་
བཞིས་སྐྱེ་བ་མེད་པའི་དམ་བཅའ་རིགས་པས་བསྒྲུབ་པའི་ཕྱིར་་་་་་་
གསུངས་པ། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་
ཞིག །གཉིས་ཀ་ལས་ཀྱང་མ་ཡིན་རྒྱུ་མེད་པར་ནི་ག་ལ་ཡོད། །དེ་ནི་
དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། །སྐྱེས་པར་གྱུར་
པ་སླར་ཡང་སྐྱེ་བར་རིགས་པའང་མ་ཡིན་ཉིད། །སྐྱེས་ཟིན་སླར་ཡང་
སྐྱེ་བར་ཡོངས་སུ་རྟོག་པར་འགྱུར་ན་ནི། །མྱུ་གུ་ལ་སོགས་རྣམས་ཀྱི་སྐྱེ་
བ་འདིར་རྙེད་མི་འགྱུར་ཞིང་། །ས་བོན་སྲིད་མཐར་ཐུག་པར་རབ་ཏུ་
སྐྱེ་བ་ཉིད་དུ་འགྱུར། །ཞེས་སོ། ། མྱུ་གུ་ལྟ་བུའི་འབྲས་བུ་དེ་ཉིད་
རང་གི་བདག་ཉིད་དེ་ལས་འབྱུང་བ་མིན་ཞིང་། རང་མཚན་གྱིས་
གྲུབ་པའི་རྒྱུ་གཞན་དག་ལས་འབྱུང་བ་ལྟ་ག་ལ་ཞིག་སྟེ་མིན་ནོ། །
བདག་གཞན་གཉིས་ཀ་ལས་ཀྱང་སྐྱེ་བ་མ་ཡིན་ལ་རྒྱུ་མེད་པར་འབྲས་
44

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བུ་སྐྱེ་བ་ནི་ག་ལ་ཡོད་ཅེས་མཐའ་བཞི་ལས་སྐྱེ་བ་མེད་པའི་དམ་བཅའ་
ཙམ་གསུངས་སོ། ། དེ་ནས་བདག་སྐྱེ་མེད་པ་རིགས་པས་སྒྲུབ་པ་
ནི། འབྲས་བུ་དེ་ནི་རང་གི་བདག་ཉིད་དེ་ལས་འབྱུང་ན་ཡོན་ཏན་
འགའ་ཡང་ཡོད་པ་མ་ཡིན་ཏེ། སྔར་སྐྱེ་བར་གྱུར་པ་དེ་ནི།ྋ སླར་
ཡང་སྐྱེ་བར་རིགས་པའང་མ་ཡིན་པ་ཉིད་ཀྱི་ཕྱིར་རོ། ། སྐྱེ་ཟིན་
པའི་ས་བོན་སླར་ཡང་སྐྱེ་བར་ཡོངས་སུ་རྟོག་པ་སྟེ་འདོད་པར་འགྱུར་
ན་ནི། མྱུ་གུ་ལ་སོགས་པའི་འབྲས་བུ་རྣམས་ཀྱི་སྐྱེ་བ་འཇིག་རྟེན་
འདིར་རྙེད་པར་མི་འགྱུར་ཞིང་། ས་བོན་དེ་ཉིད་སྲིད་པ་མཐར་
ཐུག་གི་བར་དུ་རབ་ཏུ་སྐྱེ་བ་ཉིད་དུ་འགྱུར་རོ།། འདིར་བདག་སྐྱེ་
ཁས་ལེན་པ་ནི། ཕྱི་རོལ་གྲངས་ཅན་པ་སྟེ། དེས་མྱུ་གུ་མྱུ་གུ་ལས་
སྐྱེ་བར་དངོས་སུ་ཁས་མི་ལེན་མོད། མྱུ་གུ་དང་དེ་གང་གིས་བསྐྱེད་
པའི་ས་བོན་གཉིས་རང་བཞིན་གཅིག་ཏུ་འདོད་ཅིང་། དེ་ལྟར་ན་
ས་བོན་དང་མྱུ་གུའི་རང་བཞིན་གཉིས་ཐ་མི་དད་པར་འདོད་དགོས་
པས་མྱུ་གུ་མྱུ་གུའི་རང་བཞིན་ལས་སྐྱེ་བར་ཁས་བླངས་སོ། ། མྱུ་གུ་
མྱུ་གུའི་རང་བཞིན་ནམ་བདག་ཉིད་ལས་སྐྱེ་བར་ཁས་བླང་བ་འདིས།
མྱུ་གུ་རང་གི་བདག་ཉིད་ལས་སྐྱེ་བར་ཁས་བླངས་པ་ཡིན་ནོ། །
ཕྱོགས་སྔ་མ་ན་རེ། ས་ཆུ་སོགས་ཀྱིས་ས་ས་བོན་རྣམ་པར་འགྱུར་བར་
བྱེད་ཅིང་། མྱུ་གུ་བསྐྱེད་པར་བྱེད་པ་ལ། མྱུ་གུ་དེ་ཡང་སྐྱེད་པར་
བྱེད་པ་བོ་དང་ལྷན་ཅིག་ཏུ་གནས་པར་འགལ་བ་ཉིད་ཀྱི་ཕྱིར་ས་བོན་
འཇིག་པར་བྱེད་ཅིང་འབྱུང་བ་ཡིན་ནོ་སྙམ་ན། དེ་ལ་གསུང་བ།
ཇི་ལྟར་དེ་ཉིད་ཀྱིས་དེ་རྣམ་པར་འཇིག་པར་བྱེད་པར་འགྱུར། །བྱེད་
རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། །ཁ་དོག་རོ་ནུས་
45

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྨིན་པའི་ཐ་དད་ཁྱོད་ལ་མེད་པར་འགྱུར། །ཞེས་སོ། ། ཇི་ལྟར་ན་
མྱུ་གུ་དེ་ཉིད་ཀྱིས་ས་བོན་དེ་རྣམ་པར་འཇིག་པར་བྱེད་པར་ག་ལ་
འགྱུར་ཏེ། མྱུ་གུས་མྱུ་གུ་འཇིག་པར་མི་བྱེད་པ་བཞིན་ཡིན་པའི་
ཕྱིར། དེ་ལྟར་ན་སྐྱོན་གཞན་ཡང་ཡོད་དེ། མྱུ་གུའི་བྱེད་རྒྱུ་ས་ཆུ་
དང་ས་བོན་སོགས་ཀྱི་དབང་ལས་ཐ་དད་པའི་མྱུ་གུའི་དབྱིབས་དང་
ཁ་དོག་དང་རོ་ནུས་སྨིན་པའི་འབྲས་བུ་ཐ་དད་ཅིང་མི་འདྲ་བའི་
ཁྱད་པར་ཁྱོད་ལ་མེད་པར་འགྱུར་ཏེ། རྒྱུ་འབྲས་དེ་རྣམས་ཀྱི་རང་
བཞིན་གཅིག་ཁོ་ན་ཡིན་པའི་ཕྱིར། དེ་ལྟར་ཡང་རྣམ་འགྲེལ་ལས།
ཡུལ་ལ་སོགས་པའི་ཁྱད་པར་ལས། །རྫས་ལ་ནུས་པ་ཐ་དད་སྣང་། །
ཞེས་གསུངས་སོ། ། ཕྱོགས་སྔ་མ་ན་རེ། ས་མྱུག་གཉིས་རང་
བཞིན་གཅིག་ཡིན་ཡང་གནས་སྐབས་ཐ་དད་པའི་ཕྱིར་ན། ས་བོན་
ནི་མྱུ་གུར་འགྱུར་རོ་ཞེ་ན། གསུང་བ། གལ་ཏེ་སྔར་གྱི་བདག་གི་
དངོས་པོ་བསལ་ནས་དེ་ལས་གཞན། །ངོ་བོར་འགྱུར་ན་དེ་ཚེ་དེ་ཡི་དེ་
ཉིད་ཇི་ལྟར་འགྱུར། །གལ་ཏེ་ཁྱོད་ཀྱི་ས་བོན་མྱུ་གུ་འདིར་གཞན་མ་
ཡིན་ན། །ས་བོན་བཞིན་དུ་མྱུ་གུ་ཞེས་བྱ་དེ་གཟུང་མེད་པའམ། །
ཡང་ན་དེ་དག་གཅིག་པས་ཇི་ལྟར་མྱུ་གུ་འདི་བཞིན་དུ། །དེ་ཡང་
གཟུང་དུ་ཡོད་འགྱུར་དེ་ཕྱིར་འདི་ནི་ཁས་མི་བླང༌། །གང་ཕྱིར་རྒྱུ་ཞིག་
ན་ཡང་དེ་ཡི་འབྲས་བུ་མཐོང་བའི་ཕྱིར། །དེ་དག་གཅིག་པ་ཡིན་ཞེས་
འཇིག་རྟེན་གྱིས་ཀྱང་ཁས་མི་ལེན། །དེ་ཕྱིར་དངོས་པོ་བདག་ལས་
འབྱུང་ཞེས་རབ་ཏུ་བརྟག་པ་འདི། །དེ་ཉིད་དང་ནི་འཇིག་རྟེན་དུ་
ཡང་རིགས་པ་མ་ཡིན་ནོ། བདག་ལས་སྐྱེ་བར་འདོད་ན་བསྐྱེད་པར་
བྱ་དང་སྐྱེད་བྱེད་དང་། །ལས་དང་བྱེད་པ་བོ་ཡང་གཅིག་ཉིད་འགྱུར་
46 -----

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ན་དེ་དག་ནི། །གཅིག་ཉིད་མ་ཡིན་པས་ན་བདག་ལས་སྐྱེ་བར་ཁས་
བླང་བར། །བྱ་མིན་རྒྱ་ཆེར་བཤད་པའི་ཉེས་པར་ཐལ་བར་འགྱུར་
ཕྱིར་རོ། །ཞེས་བྱུང་། གལ་ཏེ་སྔར་གྱི་ས་བོན་གྱི་བདག་གི་དངོས་པོ་
སལ་ནུས་དེ་ལས་གཞན། མྱུ་གུའི་གནས་སྐབས་ཀྱི་ངོ་བོར་འགྱུར་
བར་འདོད་ན༏ྋ དེ་ཚེ་ས་བོན་དེ་ཡི་རང་བཞིན་དེ་ཉིད་མྱུ་གུའི་རང་
བཞིན་ཡང་ཡིན་ཞེས་ཇི་ལྟར་བཤད་པར་འགྱུར། གལ་ཏེ་ཁྱེད་ཀྱིས་
ས་བོན་དང་མྱུ་གུ་སྐབས་འདིར་ངོ་བོ་གཞན་མ་ཡིན་ན། ཇི་ལྟར་མྱུ་
གུའི་གནས་སྐབས་སུ་ས་བོན་མེད་པ་བཞིན་དུ། མྱུ་གུ་ཞེས་བྱ་བ་དེ་
ཡང་གཟུང་དུ་མེད་པའམ། ཡང་ན་ས་བོན་དང་མྱུ་གུ་དེ་དག་རྣམ་
པ་ཀུན་ཏུ་རང་བཞིན་གཅིག་པར་འདོད་པས། ཇི་ལྟར་མྱུ་གུའི་དུས་
སུ་མྱུ་གུའི་གནས་སྐབས་གཟུང་དུ་ཡོད་པ་འདི་བཞིན་དུ། ས་བོན་
དེ་ཡང་གཟུང་དུ་ཡོད་པར་འགྱུར་བ་ལས་འོས་མེད་པ་དེི་ཕྱིར། རྒྱུ་
འབྲས་ངོ་བོ་གཅིག་པར་འདོད་པ་འདི་ནི་ཁས་མི་བླང་ངོ་། ། གང་
གི་ཕྱིར་མྱུ་གུའི་རྒྱུ་ས་བོན་ཞིག་ན་ཡང་དེ་ཡི་འབྲས་བུ་མྱུ་གུ་མཐོང་བའི་
ཕྱིར རྒྱུ་འབྲས་དེ་དག་ངོ་བོ་གཅིག་པ་ཡིན་ཞེས་འཇིག་རྟེན་གྱིས་
ཀྱང་ཁས་མི་ལེན་ནོ། །༑ དེ་ཕྱིར་དངོས་པོ་རྣམས་བདག་ལས་་་་
འབྱུང་ངོ་ཞེས་རབ་ཏུ་བརྟག་པ་འདི་ནི། དོན་དམ་པ་དེ་ཉིད་་་
དཔྱོད་པ་དང་ནི་མ་དཔྱད་པ་འཇིག་རྟེན་གྱི་ཀུན་རྫོབ་ཏུའང་རིགས་
པ་མ་ཡིན་ནོ། ། བདག་སྐྱེ་འདོད་པ་ལ་སྐྱོན་གཞན་ཡང་
མྱུ་གུ་སོགས་རང་གི་བདག་ཉིད་ལས་སྐྱེ་བར་འདོད་ན། བསྐྱེད་པར་
བྱ་བ་འབྲས་བུ་དང་། སྐྱེད་པར་བྱེད་པ་རྒྱུ་དང་། གང་ཞིག་བྱ་
བའི་ལས་དང་། ྋལས་དེ་བྱེད་པ་བོ་ཡང་གཅིག་པ་ཉིད་དུ་འགྱུར་ན།
47

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་དག་ནི་གཅིག་པ་ཉིད་མ་ཡིན་པས་ན། བདག་ལས་སྐྱེ་བར་ཁས་
བླང་བར་བྱ་བ་མིན་ཏེ། རྩ་ཤེས་སོགས་ལས་རྒྱ་ཆེར་བཤད་པའི་
ཉེས་པར་འགྱུར་བའི་ཕྱིར་རོ། སྐབས་འདིར་རྣམ་བཤད་ལས།
འཕགས་པས་བདག་སྐྱེ་འགོག་པ་ན་དོན་དམ་པ་དང་ཀུན་རྫོབ་ཀྱི་
ཁྱད་པར་མ་སྦྱར་བར་བདག་ལས་མ་ཡིན་ཞེས་བདག་སྐྱེ་སྤྱིར་བཀག་
གོ། དེས་ན་སློབ་དཔོན་ལེགས་ལྡན་འབྱེད་ཀྱིས། དངོས་པོ་་་་་
རྣམས་ནི་དོན་དམ་པར་བདག་ལས་སྐྱེ་བ་མ་ཡིན་ཏེ། ཡོད་པའི་
ཕྱིར། སེམས་ཅན་བཞིན་ནོ། ། ཞེས་ཁྱད་པར་དུ་བྱེད་པ་དེའི་
དོན་དམ་པར་ཞེས་པའི་ཁྱད་པར་དོན་མེད་དོ། ། ཞེས་རང་་་་་་
འགྲེལ་ལྟར་གསུངས་སོ། ། བདག་སྐྱེ་འགོག་པའི་སྐབས་འདིར་
སློབ་དཔོན་སངས་རྒྱས་བསྐྱངས་ཀྱིས་ཐལ་འགྱུར་གྱི་སྒོ་ནས་བདག་སྐྱེ་
བཀག་པ་ལ། སློབ་དཔོན་ལེགས་ལྡན་འབྱེད་ཀྱིས། ཐལ་འགྱུར་
ཙམ་གྱིས་བདག་སྐྱེ་འགོག་མི་ནུས་ཏེ། རྟགས་ཡང་དག་དང་དཔེ་མ་
བརྗོད་པའི་ཕྱིར་དང་། དེ་ལ་སྦྱོར་བ་ཡང་དག་བཀོད་ཏེ། རྟགས་
ཡང་དག་གིས་དེ་འགོག་དགོས་པའི་ཕྱིར་རོ་ཞེས་སོགས་གསུངས་པ་ལ།
སློབ་དཔོན་ཟླ་བ་གྲགས་པས། སློབ་དཔོན་ལེགས་ལྡན་འབྱེད་ཀྱིས་
སྐྱོན་བརྗོད་པ་དེ། སློབ་དཔོན་སངས་རྒྱས་བསྐྱངས་ལ་མི་འཇུག་སྟེ།
ཐལ་འགྱུར་དེས་ཕ་རོལ་བོའི་ལོག་རྟོག་གཞོམ་ནུས་པའི་ཕྱིར་དང་།
ཚུལ་གསུམ་རང་ངོས་ནས་གྲུབ་པའི་གཞན་གྲགས་ཀྱི་སྦྱོར་བ་སྐབས་
འདིར་ཁས་མི་ལེན་པ་སོགས་གསུངས་པ་ནི། ཚིག་གསལ་ལས།
སློབ་དཔོན་སངས་རྒྱས་བསྐྱངས་ཀྱིས་ཀྱང་། དངོས་པོ་རྣམས་་་་་་
བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་
འགྱུར་བའི་ཕྱིར་དང་། ཤིན་ཏུ་ཐལ་བར་འགྱུར་བའི་ཕྱིར་རོ། །
48

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དངོས་པོ་བདག་གི་བདག་ཉིད་དུ་ཡོད་པ་རྣམས་ནི་ཡང་སྐྱེ་བ་ལ་་
དགོས་པ་མེད་དོ། ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་
འགྱུར་རོ། ། ཞེས་གསུངས་སོ། ། འདི་ལ་ཁ་ཅིག་གིས་དེ་ནི་
རིགས་པ་མ་ཡིན་ཏེ་གཏན་ཚིགས་དང་དཔེ་མ་བརྗོད་པའི་ཕྱིར་དང་།
གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་རོ། ། ཐལ་བར་
འགྱུར་བའི་ཚིག་ཡིན་པའི་ཕྱིར་སྐབས་ཀྱི་དོན་ལས་བཟློག་པས་བསྒྲུབ་
པར་བྱ་བ་དང་། དེའི་ཆོས་བཟློག་པའི་དོན་མངོན་པས་དངོས་པོ་
རྣམས་གཞན་ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་དང་
བཅས་པ་ཉིད་དུ་འགྱུར་བ་དང་། སྐྱེ་བ་ཐུག་པ་ཡོད་པར་འགྱུར་
བའི་ཕྱིར་གྲུབ་པའི་མཐའ་དང༌། འགལ་བར་འགྱུར་རོ་ཞེས་སྐྱོན་སྨྲ་
སྟེ། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་
གིས་མཐོང་ངོ་། ། ཞེས་སོགས་གསུངས་སོ། ། དེ་ནས་གཞན་
སྐྱེ་འགོག་པ་ནི། གཞན་སྐྱེ་འགོག་ཡུལ་གྱི་ཕྱོགས་སྔ་མ་ནི་རང་སྡེ་
དངོས་པོར་སྨྲ་བ་རྣམས་ཀྱང་ཡིན་ལ དེ་དག་གིས་ནི་རང་གི་་་་
མཚན་ཉིད་ཀྱིས་གྲུབ་པའི་རྒྱུ་རྐྱེན་གཞན་ལས་རང་གི་མཚན་ཉིད་ཀྱིས་
གྲུབ་པའི་འབྲས་བུ་སྐྱེ་བར་འདོད་དོ། ། དེ་ནི་མི་འཐད་དེ། ས་
ལུ་ལྗང་བའི་མདོ་ལས། མིང་དང་གཟུགས་ཀྱི་མྱུ་གུ་དེ་ཡང་བདག་
གིས་མ་བྱབྱས་གཞན་གྱིས་མ་བྱས། ཞེས་གསུངས་པའི་ཕྱིར་དང་།
རིགས་པས་ཀྱང་མི་འཐད་དེ། གཞན་ལ་བརྟེན་ནས་གལ་ཏེ་གཞན་
ཞིག་འབྱུང་བར་འགྱུར་ན་ནི། ། འོ་ན་མེ་ལྕེ་ལས་ཀྱང་མུན་པ་་
མཐུག་པོ་འབྱུང་འགྱུར་ཞིང༌། །ཐམས་ཅད་ལས་ཀྱང་ཐམས་ཅད་སྐྱེ་
བར་འགྱུར་ཏེ་གང་གི་ཕྱིར། །སྐྱེད་པར་བྱེད་པ་མ་ཡིན་མ་ལུས་ལ་ཡང་
གཞན་ཉིད་མཚུངས།།ཞེས་གསུངས། རང་གི་ངོ་བོས་གྲུབ་པའི་རྒྱུ་
49

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྐྱེན་གཞན་ལ་བརྟེན་ནས་གལ་ཏེ་རང་གི་ངོ་བོས་གྲུབ་པའི་འབྲས་བུ་
གཞན་ཞིག་འབྱུང་བར་འགྱུར་ན་ནི། འོ་ན་མེ་ལྕེ་ལས་ཀྱང་མུན་པ་
མཐུག་པོ་འབྱུང་བར་འགྱུར་ཞིང་། རྒྱུ་གང་ཡིན་ཐམས་ཅད་ལས་
ཀྱང་འབྲས་བུ་གང་ཡིན་ཐམས་ཅད་སྐྱེ་བར་འགྱུར་ཏེ། ྋགང་གི་ཕྱིར་
ན་མྱུ་གུ་ལྟ་བུའི་འབྲས་བུ་དེ་སྐྱེད་པར་བྱེད་པ་མ་ཡིན་པའི་འབྲེལ་བ་
མེད་པའི་རྒྱུ་མ་ལུས་པ་ལ་ཡང་མྱུ་གུ་དེ་སྐྱེད་པའི་ནུས་པ་ཡོད་པའི་ཕྱིར།
དེར་ཐལ། ། རྒྱུ་དེ་ཐམས་ཅད་རང་གི་ངོ་བོས་གྲུབ་པའི་གཞན་
ཉིད་དུ་མཚུངས་པར་འདོད་པའི་ཕྱིར། བྱས་པ་ལ། ཕྱོགས་སྔ་མ་
ན་རེ། དེ་ལྟ་ན་ཡང་ཐམས་ཅད་ལས་ཐམས་ཅད་སྐྱེ་བར་ཐལ་བའི་
སྐྱོན་མེད་ཅེས་བཤད་པ་ནི། རབ་ཏུ་བྱ་བར་ནུས་པ་དེ་ཕྱིར་འབྲས་
བུར་ངེས་བརྗོད་ཅིང་། །གང་ཞིག་དེ་སྐྱེད་ནུས་པ་དེ་ནི་གཞན་ནའང་
རྒྱུ་ཡིན་ལ། །རྒྱུད་གཅིག་གཏོགས་དང་སྐྱེད་པར་བྱེད་ལས་སྐྱེ་བ་དེ་ཡི་
ཕྱིར། ། ས་ལུའི་མྱུ་གུ་ནས་ལ་སོགས་ལས་དེ་ལྟ་མིན་ཞེ་ན། །ཞེས་་
གསུངས། གཞན་སྐྱེ་འདོད་པ་དེ་དག་གིས་བཤད་པ། རང་་་་
མཚན་གྱིས་གྲུབ་པའི་རྒྱུ་གཞན་ལས་རང་མཚན་གྱིས་གྲུབ་པའི་འབྲས་
བུ་སྐྱེ་ནའང་། རྒྱུ་ཡིན་མིན་ཐམས་ཅད་ལས་ཐམས་ཅད་སྐྱེ་བར་
ཐལ་བར་མི་འགྱུར་ཏེ། འབྲས་བུ་གང་ཞིག་རྒྱུ་གང་གིས་རབ་ཏུ་
སྐྱེད་པར་བྱ་བར་ནུས་པ་དེ་ཕྱིར་དེ་ཡི་འབྲས་བུར་ངེས་པར་བརྗོད་
ཅིང་། དངོས་པོ་གང་ཞིག་གིས་འབྲས་བུ་དེ་སྐྱེད་ནུས་པ་དེ་ནི།
རང་མཚན་གྱིས་གྲུབ་པའིི་གཞན་ཡིན་ནའང་དེ་ཡི་རྒྱུ་ཡིན་
དཔེར་ན། འབྲས་ས་ལུའི་མྱུ་གུ་ནི་རང་དང་རྫས་རྒྱུད་གཅིག་ཏུ་
གཏོགས་པའི་ས་ལུའི་ས་བོན་ལས་སྐྱེ་ཡི། རྒྱུད་མི་གཅིག་པ་ནས་ཀྱི་
50

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ས་བོན་སོགས་ལས་མི་སྐྱེ་བ་དང་། སྐྱེད་པར་བྱེད་བརྒྱུད་གཅིག་
ལས་སྐྱེ་བ་དེ་ཡི་ཕྱིར། ས་ལུའི་མྱུ་གུ་ནི་རྒྱུད་མི་མཐུན་པ་ནས་ལ་
སོགས་པ་ལས་ནས་ཀྱི་མྱུ་གུ་སོགས་སྐྱེ་བ་དེ་ལྟ། སྐྱེ་བ་མིན་པས་
ཐམས་ཅད་ལས་ཐམས་ཅད་སྐྱེ་བར་ཐལ་བའི་སྐྱོན་དུ་མི་འགྱུར་རོ་ཞེ་
ན[ དེ་ལ་གསུང་བ། ཇི་ལྟར་ནས་དང་གེ་སར་དང་ནི་ཀེང་ཤུ་ཀ་
ལ་སོགས། །ས་ལུའི་མྱུ་གུ་སྐྱེད་པར་བྱེད་པར་འདོད་མིན་ནུས་ལྡན་
མིན། །རྒྱུད་གཅིག་ཁོངས་སུ་གཏོགས་མིན་འདྲ་བ་མ་ཡིན་ཉིད་དེ་
བཞིན། །ས་ལུའི་ས་བོན་ཡང་ནི་དེ་ཡི་མིན་ཏེ་གཞན་ཉིད་ཕྱིར། །མྱུ་
གུ་ས་བོན་དང་ནི་དུས་མཉམ་ཡོད་པ་མ་ཡིན་ཏེ། །གཞན་ཉིད་མེད་
པར་ས་བོན་གཞན་པ་ཉིད་དུ་ག་ལ་འགྱུར། །དེས་ན་མྱུ་གུ་ས་བོན་
ལས་སྐྱེ་འགྲུབ་པར་འགྱུར་མིན་པས། །གཞན་ལས་སྐྱེ་བ་ཡིན་ཞེས་བྱ་
བའི་ཕྱོགས་འདི་བཏང་བར་བྱོས། །ཞེས་སོ། ། ཇི་ལྟར་ཁྱོད་ཀྱིས་
ནས་དང་བདྨའི་གེ་སེར་དང་ནི་ཀེང་ཤུ་ཀ་ལ་སོགས་པ་ལས་ནས་ཀྱི་མྱུ་
གུ་དང་། པདྨའི་འབྲས་བུ་དང༌། ཀེང་ཤུ་ཀའི་མེ་ཏོག་སོགས་རང་
རང་རིགས་རྒྱུད་མཐུན་པ་རྣམས་འབྱུང་གི རྒྱུ་དེ་དག་གིས་ས་ལུའི་
མྱུ་གུ་སྐྱེད་པར་བྱེད་པར་འདོད་པ་མིན་པ་དང་། དེ་དག་ལ་སཾ་ལུའི་
མྱུ་གུ་སྐྱེད་པའི་ནུས་པ་དང་ལྡན་པ་མིན་པ་དང་། ས་ལུའི་མྱུ་གུ་དང་
རྫས་རྒྱུད་གཅིག་གི་ཁོངས་སུ་གཏོགས་པ་མིན་པ་དང་། མྱུ་གུ་དེ་
དང་རྫས་འདྲ་བ་མ་ཡིན་པ་ཉིད་ཡིན་པ་དེ་བཞིན་དུ། ས་ལུའི་ས་
བོན་ཡང་ནི་ས་ལུ་མྱུ་གུ་དེ་ཡི་སྐྱེད་བྱེད་མིན་ཏེ། ས་ལུའི་ས་བོན་ནི་
ས་ལུའི་མྱུ་གུ་ལ་ལྟོས་ཏེ་རང་གི་ངོ་བོས་གྲུབ་པའི་གཞན་པ་ཉིད་ཡིན་
པར་འདོད་པའི་ཕྱིར། གཞན་ཡང་། མྱུ་གུ་ལ་ལྟོས་ཏེ་ས་བོན་
51 wwwwwwww..com

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཞན་མ་ཡིན་ཏེ། མྱུ་གུའི་དུས་སུ་ས་བོན་ཞིག་ཟིན་པའི་ཕྱིར ས་
བོན་ལ་ལྟོས་ཏེ་མྱུ་གུ་ཡང་གཞན་མ་ཡིན་ཏེ། ས་བོན་གྱི་དུས་སུ་མྱུ་གུ་
མ་སྐྱེ་བས་མེད་པ་ཡིན་པའི་ཕྱིར། དེས་ན་ས་མྱུག་གཉིས་ཕན་ཚུན་
གཞན་ཡིན་ན་དུས་མཉམ་དུ་ཡོད་དགོས་པ་ལ། མྱུ་གུ་རང་གི་ས་
བོན་དང་ནི་དུས་མཉམ་དུ་ཡོད་པ་མ་ཡིན་ཏེ། ས་བོན་གྱི་དུས་སུ་མྱུ་
གུ་ལ་ལྟོས་པའི་གཞན་ཉིད་མེད་པར་གྱུར་ན། ས་བོན་མྱུ་གུ་ལ་ལྟོས་
པའི་གཞན་པ་ཉིད་དུ་ག་ལ་འགྱུར་ཏེ་མི་འགྱུར་བའི་ཕྱིར། དེས་ན་
མྱུ་གུ་རང་བཞིན་གྱིས་གྲུབ་པའི་ས་བོན་གཞན་ལས་སྐྱེ་བར་ལུང་་་་
རིགས་གང་གིས་སྒྲུབ་ཀྱང་འགྲུབ་པར་འགྱུར་བ་མིན་པས་ན། །ད་ནི་
དངོས་པོ་རྣམས་རང་བཞིན་གྱིས་གྲུབ་པའི་རྒྱུ་གཞན་ལས་སྐྱེ་བ་ཡིན་
ནོ་ཞེས་བྱ་བའི་ཕྱོགས་འདི་ལ་དམ་བཅས་པ་འདི་ནི་བཏང་བར་བྱོས་
ཤིག དོན་འདི་དག་ལ་དགོངས་ནས་རྩ་ཤེས་ལས།ྋ དངོས་པོ་
རྣམས་ཀྱི་རང་བཞིན་ནི། །རྐྱེན་ལ་སོགས་པ་ཡོད་མ་ཡིན། །བདག་གི་
དངོས་པོ་ཡོད་མིན་ན། །གཞན་གྱི་དངོས་པོ་ག་ལ་ཡོད། ། ཅེས་་་་་
གསུངས་པ་ཡིན་ནོ། ། དེ་ནས་ཡང་ཕྱོགས་སྔ་མའི་འདོད་པ་་་་་་
བརྗོད་པ་ནི། ཇི་ལྟར་སྲང་གི་མདའ་གཉིས་མཐོ་བ་དང་ནི་དམའ་
བ་དག ། དུས་མཉམ་མ་ཡིན་པར་ནི་མིན་པར་མཐོང་བ་དེ་བཞིན་
དུ། །བསྐྱེད་པར་བྱ་དང་སྐྱེད་བྱེད་དག་གི་སྐྱེ་འགག་འགྱུར་ཞེ་ན། །
ཞེས་གསུངས། ཇི་ལྟར་སྲུང་གི་མདའ་ཡི་འགོ་མཇུག་གཉིས་ཀྱི་་་
གཅིག་ཤོས་མཐོ་བ་དང་ནི་གཅིག་ཤོས་དམའ་བ་དག་དུས་མཉམ་པ་
མ་ཡིན་པར་ནི་མིན་པར་དུས་མཉམ་དུ་མཐོང་བ་དེ་བཞིན་དུ
བསྐྱེད་པར་བྱ་བ་མྱུ་གུ་དང་སྐྱེད་བྱེད་ས་བོན་དག་གི་སྐྱེ་འགག་གི་བྱ་བ་
52

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཉིས་ཀྱང་དུས་གཅིག་ཏུ་འགྱུར་བར་མཐོང་བས་རྒྱུ་འབྲས་དུས་་་
མཉམ་དུ་ཡོད་པའི་ཉེས་པ་ནི་མེད་དོ་ཞེ་ན། དེ་ལ་གསུངས་པ།
གལ་ཏེ་གཅིག་ཚེ་ཡིན་ན་འདིར་དུས་གཅིག་མེད་དེ་ཡོད་མིན། །གལ་
ཏེ་སྐྱེ་བཞིན་པ་དེ་སྐྱེ་ལ་ཕྱོགས་པས་ཡོད་མིན་ཞིང་། །འགག་བཞིན་པ་
ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། །དེ་ཚེ་འདི་ནི་ཇི་ལྟ་
བུར་ན་སྲང་དང་མཚུངས་པ་ཡིན། །སྐྱེ་བ་འདི་ནི་བྱེད་པོ་མེད་པར་
རིགས་པའི་ངོ་བོའང་མིན། །གལ་ཏེ་མིག་གི་བློ་ལ་རང་གི་སྐྱེད་བྱེད་
དུས་གཅིག་པ། །མིག་ལ་སོགས་དང་ལྷན་ཅིག་འབྱུང་བའི་འདུ་ཤེས་
ལ་སོགས་ལས། །གཞན་ཉིད་ཡོད་ན་ཡོད་ལ་འབྱུང་བས་དགོས་པ་ཅི་
ཞིག་ཡོད། །ཅི་སྟེ་དེ་མེད་ཅེ་ན་འདི་ལ་ཉེས་པ་བཤད་ཟིན་ཏོ། །སྐྱེད་
པར་བྱེད་པ་བསྐྱེད་བྱ་གཞན་སྐྱེད་པ་དེ་རྒྱུ་ཡིན་ན། །ཡོད་པའམ་འོན་
ཏེ་མེད་དང་གཉིས་ཀ་གཉིས་བྲལ་ཞིག་སྐྱེད་གྲང་། །ཡོད་ན་སྐྱེད་བྱེད་
༡༽དགོས་མེད་ལའང་དེས་ནི་ཅི་ཞིག་བྱ། །གཉིས་ཉིད་ལ་དེས་ཅི་བྱ་
ས་དང་བྲལ་ལའང་དེས་ཅི་བྱ། །ཞེས་བྱུང༌། གལ་ཏེ་སྲང་་་་་
དེའི་འགོ་མཇུག་གི་མཐོ་དམའ་གཉིས་དུས་གཅིག་གི་ཚེ་ཡིན་ན་སྟེ།
གཅིག་ཡིན་ནའང་། ས་མྱུག་རྒྱུ་འབྲས་ཀྱི་བྱ་བ་འདིར་དུས་
འོག་པ་རང་བཞིན་གྱིས་མེད་པས་ན་སྐྱེ་འགག་གི་བྱ་བ་དེ་དག་དུས་
ཚིག་ཏུ་ཡོད་པ་མིན་ནོ།། གལ་ཏེ་འབྲས་བུ་སྐྱེ་བཞིན་པ་དེ་ནི་སྐྱེ་
པ་ལ་མངོན་དུ་ཕྱོགས་པ་ཙམ་ཡིན་པས་དེ་དུས་ཡོད་པ་མིན་ཞིང་།
གག་བཞིན་པ་ནི་ད་ལྟར་བ་ཡིན་པས་ཡོད་ཀྱང་འཇིག་པ་ལ་་
རྣ་དུ་ཕྱོགས་པར་འདོད་པར་གྱུར་པ་དེ་ཚེ། ས་མྱུག་སྐྱེ་འགག་
ལ་འདི་ནི་ཇི་ལྟ་བུར་ན་སྲུང་མདའི་འགོ་མཇུག་མཐོ་དམའ་དུས་
53

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཅིག་པ་དང་མཚུངས་པ་ཡིན། མྱུ་གུའི་སྐྱེ་བ་འདི་ནི་སྐྱེད་པར་
བྱེད་པ་པོ་ས་བོན་མེད་པར་ཡོད་པར་རིགས་པའི་ངོ་བོའང་མིན་ནོ། །
དོན་འདི་ལ་བྱེ་བྲག་སྨྲ་བ་སོགས་ཀྱིས། ས་བོན་དང་མྱུ་གུ་ལྟ་བུའི་རྒྱུ་
འབྲས་དུས་གཅིག་ཏུ་མེད་པས་གཞན་སྐྱེ་མི་རིགས་པ་དེ་ལྟ་ནའང་།
གལ་ཏེ་མིག་དབང་དང་མིག་གི་བློ་རྣམ་ཤེས་དང་དེའི་འཁོར་གྱི་ཚོར་
བ་དང་འདུ་ཤེས་སོགས་ནི། ྋ གཞན་སྐྱེ་ཉིད་དུ་འགྱུར་ཏེ། ཕན་
ཚུན་ལྷན་ཅིག་འབྱུང་རྒྱུ་ཡིན་པའི་ཕྱིར་དང་། དུས་ཀྱང་མཉམ་པའི་
ཕྱིར་རོ་ཞེས་ཟེར་ན། གལ་ཏེ་མིག་གི་བློ་ལ་རང་གི་སྐྱེད་བྱེད་རང་
དང་དུས་གཅིག་པ་མིག་དབང་ལ་སོགས་པ་དང་ལྷན་ཅིག་ཏུ་འབྱུང་
བའི་འདུ་ཤེས་ལ་སོགས་པ་ལས་གཞན་ཉིད་དུ་ཡོད་ན། མིག་ཤེས་
སོགས་རྒྱུ་དུས་སུ་ཡོད་པ་ལ་སླར་ཡང་འབྱུང་བས་དགོས་པ་ཅི་ཞིག་
ཡོད། ཅི་སྟེ་མིག་ཤེས་དེ་དག་རང་སྐྱེད་པའི་རྒྱུ་དུས་སུ་མེད་ཀྱང་
གཞན་སྐྱེ་ཉིད་ཡོད་ཅེ་ན།ྋ རང་མཚན་གྱིས་གྲུབ་བའི་རྒྱུ་འབྲས་སྔ་
ཕྱི་བ་འདི་ལ་ཉེས་པ་སྔར་བཤད་ཟིན་ཏོ། ། སྐྱེད་པར་བྱེད་པ་དེས་
སྐྱེད་བྱ་གཞན་སྐྱེད་པ་དེ་ཡི་རྒྱུ་ཡིན་ན། རྒྱུ་དེས་འབྲས་བུ་རང་་
བཞིན་གྱིས་ཡོད་པའམྋ འོན་ཏེ་མེད་པ་དང་། ཡོད་མེད་གཉིས་
ཀ་དང་། ཡོད་མེད་གཉིས་ཀ་དང་བྲལ་བ་ཞིག་སྐྱེད་གྲང་ཞེས་་་་
བརྟག་གོ། འབྲས་བུ་རང་བཞིན་གྱིས་ཡོད་ན་དེ་སྐྱེད་བྱེད་ཅི་ཞིག་
དགོས་ཏེ། སྐྱེས་ཟིན་པའི་ཕྱིར་རོ། ། མེད་པ་ལའང་སྐྱེད་བྱེད་
དེས་ནི་འབྲས་བུ་དེ་ལ་ཅི་ཞིག་བྱ་སྟེ། མེད་པའི་ཕྱིར་རོ། ། ཡོད་
མེད་གཉིསས་ཉིད་ལ་ཡང་རྐྱེན་དེས་ཅི་ཞིག་བྱ་ཞིང་།། ཡོད་མེད་་་་
གཉིས་ཀ་དང་བྲལ་བ་ལའང་སྐྱེད་བྱེད་དེས་ཅི་ཞིག་བྱ་སྟེ།
54

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཉིས་ཚོགས་པ་མེད་པས་སོ། ། ཡང་ཕྱོགས་སྔ་མ་ན་རེ། གང་
གིས་རང་ལྟ་ལ་གནས་འཇིག་རྟེན་ཚད་མར་འདོད་པས་ན། །འདིར་
ནི་རིགས་པ་སྨྲས་པ་ཉིད་ཀྱིས་ལྟ་ཀོ་ཅི་ཞིག་བྱ། །གཞན་ལས་གཞན་
འབྱུང་བ་ཡང་འཇིག་རྟེན་པ་ཡིས་རྟོགས་འགྱུར་ཏེ། །དེས་ན་གཞན་
ལས་སྐྱེ་ཡོད་འདིར་ནི་རིགས་པ་ཅི་ཞིག་དགོས། ། ཞེས་བྱུང་།
འཇིག་རྟེན་པ་གང་དང་གང་གིས་ཀྱང་རང་རང་གི་ལྟ་བ་ལ་གནས་
ནས་འཇིག་རྟེན་གྱིས་མཐོང་བ་ཚད་མར་འདོད་པས་ན། གཞན་སྐྱེ་
ཁས་ལེན་པ་འདིར་ནི། དེ་སྒྲུབ་བྱེད་ཀྱི་རིགས་པ་སྨྲས་པ་ཉིད་ཀྱིས་
ལྟ་ཀོ་ཅི་ཞིག་བྱ་སྟེ། རྒྱུ་རྐྱེན་གཞན་ལས་འབྲས་བུ་གཞན་འབྱུང་བ་
ཡང་འཇིག་རྟེན་པ་ཡིས་རྟོགས་པར་འགྱུར་བ་ཡིན་པའི་ཕྱིར། དེ་
ཡང་ཡིན་ཏེ། ས་བོན་ལས་མྱུ་གུ་འབྱུང་བ་དང་། མེ་ཏོག་ལས་
འབྲས་བུ་འབྱུང་བ་སོགས་འཇིག་རྟེན་ཀུན་གྱིས་མངོན་སུམ་དུ་མཐོང་
བ་ལ་བསྙོན་མི་རིགས་པའི་ཕྱིར། དེས་ན་གཞན་ལས་སྐྱེ་བ་ཡོད་པ་
འདིར་ནི་རིགས་པ་དག་གིས་སྒྲུབ་པ་ཅི་ཞིག་དགོས་ཞེས་ཟེར་རོ།
འདི་ལ་ཡུལ་ཇི་འདྲ་བ་ཞིག་ལ་འཇིག་རྟེན་གྱིས་གནོད་པ་དང་། ཇི་
འདྲ་བ་ཞིག་ལ་འཇིག་རྟེན་གྱིས་མི་གནོད་པའི་ཚུལ་བཤད་དགོས་ལ།
་ལ་ཡང་བདེན་པ་གཉིས་ཀྱི་རྣམ་དབྱེ་ཤེས་པ་སྔོན་དུ་འགྲོ་དགོས་
པས་བདེན་པ་གཉིས་ཀྱི་རྣམ་བཞག་བཤད་པ་ནི། དངོས་ཀུན་ཡང་
དག་རྫུན་པ་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་
འགྱུར། །ཡང་དག་མཐོང་ཡུལ་གང་དེ་དེ་ཉིད་དེ། །མཐོང་བ་རྫུན་པ་
ཀུན་རྫོབ་བདེན་པར་གསུངས། །མཐོང་པ་རྫུན་པའང་རྣམ་པ་གཉིས་
འདོད་དེ། །དབང་བོ་གསལ་དང་དབང་བོ་སྐྱོན་ལྡན་ནོ། །སྐྱོན་ལྡན་
55

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དབང་ཅན་རྣམས་ཀྱི་ཤེས་པ་ནི། །དབང་བོ་ལེགས་གྱུར་ཤེས་ལྟོས་
ལོག་པར་འདོད། །གནོད་པ་མེད་པའི་དབང་བོ་དྲུག་རྣམས་ཀྱིས།
གཟུང་བ་གང་ཞིག་འཇིག་རྟེན་གྱིས་རྟོགས་དེ། །འཇིག་རྟེན་ཉིད་
ལས་བདེན་ཡིན་ལྷག་མ་ནི། །འཇིག་རྟེན་ཉིད་ལས་ལོག་པར་རྣམ་
པར་བཞག ། མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །
རྣམས་ཀྱིས་བདག་ཉིད་ཇི་བཞིན་བརྟག་པ་དང་། །སྒྱུ་མ་སྨིག་རྒྱུ་་
སོགས་ལ་བརྟག་པ་གང་། །དེ་དག་འཇིག་རྟེན་ལས་ཀྱང་ཡོད་མིན་
ཉིད། །མིག་ནི་རབ་རིབ་ཅན་གྱིས་དམིགས་པ་ཡིས། །རབ་རིབ་མེད་
ཤེས་ལ་གནོད་མིན་ཇི་ལྟར། །དེ་བཞིན་དྲི་མེད་ཡེ་ཤེས་སྤངས་པའི་
བློས། །དྲི་མེད་བློ་ལ་གནོད་པ་ཡོད་མ་ཡིན། །ཞེས་གསུངས། ཕྱི་
ནང་གི་དངོས་པོ་ཀུན་ལས་ཡུལ་ཕྱིན་ཅི་མ་ལོག་པ་ཡང་དག་པར་་
མཐོང་བ་མཉམ་བཞག་ཡེ་ཤེས་ཀྱིས་གང་རྙེད་པ་དེ་དོན་དམ་བདེན་
པ་དང་། ཡུལ་རྫུན་པ་མཐོང་བ་ཀུན་རྫོབ་པའི་ཤེས་པ་ཡིས་དངོས་
པོ་གང་རྙེད་པ་དེ་ཀུན་རྫོབ་ཀྱི་བདེན་པ་སྟེ། དོན་དམ་པ་དང་ཀུན་
ཡང་
རྫོབ་ཀྱི་བདེན་པའི་ངོ་བོ་གཉིས་ནི་འཛིན་པར་འགྱུར་རོ། །
དག་པའི་ཡེ་ཤེས་ཀྱིས་མཐོང་བའི་ཡུལ་གང་ཡིན་པ་དེ་ནི་དེ་ཁོ་ན་ཉིད་
དེ། དོན་དམ་བདེན་པའོ། ། བློ་ཀུན་རྫོབ་པས་མཐོང་བ་རྫུན་པ
ནི་ཀུན་རྫོབ་བདེན་པར་བཅོམ་ལྡན་འདས་ཀྱིས་གསུངས་སོ། ཾ།
འགྲེལ་བཤད་ལས། དངོས་ཀུན་ཞེས་བྱ་བ་ནི་ཕྱི་ནང་གི་བདག་ཉིད་
ཀྱི་དངོས་པོ་རྣམས་སོ། ། ཡང་དག་རྫུན་པ་མཐོང་བ་ཡིས་དངོས་
རྙེད། ཅེས་བྱ་བ་ནི། ཡང་དག་པར་རྫུན་པ་མཐོང་བ་སྟེ། ཞེས་
བཤད་དེ། མདོར་ན། དོན་དམ་དཔྱོད་བྱེད་རིག་ཤེས་ཀྱིས་རྙེད་
56

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དོན་ནི་དོན་དམ་བདེན་པ་དང་། ཀུན་རྫོབ་དཔྱོད་བྱེད་རིག་ཤེས་
ཀྱིས་རྙེད་དོན་ནི་ཀུན་རྫོབ་བདེན་པའོ། ། མཐོང་བ་རྫུན་པ་ཀུན་
རྫོབ་བདེན་པ་ལའང་འཇིག་རྟེན་ཤེས་ངོ་ལ་ལྟོས་པའི་ཡང་དག་ཀུན་
རྫོབ་དང་ལོག་པའི་ཀུན་རྫོབ་རྣམ་པ་གཉིས་ཡོད་པར་འདོད་དེ།
རབ་རིབ་སོགས་ཀྱིས་མ་བསླད་པའི་དབང་བོ་གསལ་བ་དང་།ྋདེས་
བསླད་པའི་དབང་བོ་སྐྱོན་ལྡན་ནོ། སྐྱོན་དང་ལྡན་པའི་དབང་
བོ་གཟུགས་ཅན་རྣམས་ཀྱི་དབང་བོའི་ཤེས་པ་རྣམས་ནི། དབང་བོ་
ལེགས་པར་གྱུར་པའི་ཤེས་པ་ལ་ལྟོས་ཏེ་ལོག་པར་འདོད་དོ།།
རབ་རིབ་སོགས་ཀྱིས་གནོད་པ་མེད་པའི་དབང་བོ་དྲུག་པོ་རྣམས་ཀྱིས་
གཟུང་བར་བྱ་བ་གང་ཞིག་གཟུང་བ་ལྟར་འཇིག་རྟེན་གྱིས་རྟོགས་ཤིང་
ཁས་ལེན་པ་དེ་་དག་ནི། འཇིག་རྟེན་ཉིད་ལས་བདེན་པ་སྟེ
འཇིག་རྟེན་ཤེས་ངོ་ལ་ལྟོས་ཏེ་བདེན་པ་ཡིན་ལ།ྋ འཕགས་པའི་
མཉམ་བཞག་ཡེ་ཤེས་ཀྱི་ངོ་ལ་ལྟོས་ན་དེ་དག་ཀྱང་རྫུན་པ་ཡིན་ནོ། །
དེ་དག་ལས་ལྡོག་པའི་ལྷག་མ་གཟུགས་བརྙན་ཆུ་ཟླ་སོགས་ནི།
འཇིག་རྟེན་ཉིད་ལས་ལོག་པར་རྣམ་པར་བཞག་གོ ། དེས་ན་
ཡུལ་ཅན་ཡང་ལོག་ཀུན་རྫོབ་དང༌། ཡུལ་ཡང་ལོག་ཀུན་རྫོབ་དག་
ནི་འཇིག་རྟེན་ཤེས་ངོ་ལ་ལྟོས་ནས་བཞག་གི་འཕགས་པའི་གཟིགས་ངོ་
ལ་ལྟོས་ཏེ་བཞག་པ་མིན་ནོ། ། རང་འགྲེལ་ལས། དེ་ལ་རབ་
རིབ་དང་མིག་ཡོར་ལ་སོགས་པ་དག་དང་ད་དུ་ར་ཟོས་པ་ལ་སོགས་པ་
རྣམས་ནི་དབང་བོ་ལ་གནོད་པའི་རྐྱེན་ནང་ན་ཡོད་པ་ཡིན་ནོ། །
ཏིལ་མར་དང་ཆུ་དང་མེ་ལོང་དང་བྲག་ཕུག་ལ་སོགས་པ་ནས་བརྗོད་
པའི་སྒྲ་ལ་སོགས་པ་རྣམས་དང་། ཉི་མའི་འོད་ཟེར་ཡུལ་དང་དུས་
57

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཁྱད་པར་ཅན་དང་ཉེ་བར་གྱུར་པ་ལ་སོགས་པ་རྣམས་ནི། དབང་
བོ་ལ་གནོད་པའི་རྐྱེན་ཕྱི་རོལ་ན་ཡོད་པ་ཡིན་ཏེ། ཞེས་པ་ནས།
དེ་ནི་འཇིག་རྟེན་ཉིད་ལས་བདེན་པ་ཡིན་གྱི། འཕགས་པ་ལ་ལྟོས་
ནས་ནི་མ་ཡིན་ནོ། ། གཟུགས་བརྙན་ལ་སོགས་པ་གང་ཞིག་་་་་་
དབང་བོ་རྣམས་ལ་གནོད་པ་ཡོད་པ་ན་ཡུལ་གྱི་ངོ་བོ་ཉིད་དུ་སྣང་བ་དེ་
ནི་འཇིག་རྟེན་ཉིད་ལ་ལྟོས་ནས་ལོག་པ་ཡིན་ནོ། ། ཞེས་སོ། །
དེ་དཔེར་བརྗོད་ནི། བླང་དོར་མི་ཤེས་པའི་རྨོངས་པ་མ་རིག་པའི་
རང་
གཉིད་ཀྱིས་རབ་ཏུ་བསྐྱོད་པའི་མུ་སྟེགས་ཅན་རྣམས་ཀྱིས།
དགར་བདག་ཉིད་ཀྱིས་ཇི་ལྟར་བསམ་པ་བཞིན་བརྟག་པ་ལྟར།
འདི་དག་གིས་གང་ལ་སྒྲོ་བཏགས་པ་གཙོ་བོ་ལ་སོགས་པ་དེ་དག་ནི་
འཇིག་རྟེན་ཐ་སྙད་ལས་ཀྱང་ཡོད་པ་མིན་པ་ཉིད་དོ། ། མིག་ནི་
རབ་རིབ་ཅན་གྱིས་ཡུལ་ལོག་པར་དམིགས་པ་ཡིས། རབ་རིབ་ཀྱིས་
གནོད་པ་མེད་པའི་མིག་ཤེས་ལ་གནོད་པ་མིན་པ་ཇི་ལྟར་དེ་བཞིན་དུ།
དྲི་མ་མེད་པའི་ཡེ་ཤེས་སྤངས་པའི་ཀུན་རྫོབ་པའི་བློས་ཀྱང་། དྲི་
མེད་ཀྱི་བློ་ལ་གནོད་པ་ཡོད་པ་མ་ཡིན་ནོ།། དེ་ནས་ཀུན་རྫོབ་ཀྱི་
བདེན་པ་བསྟན་པ་ནི། ྋ གཏི་མུག་རང་བཞིན་སྒྲིབ་ཕྱིར་ཀུན་རྫོབ་
སྟེ། །དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་
ཞེས་ཐུབ་པ་དེས་གསུངས་ཏེ། །བཅོས་མར་གྱུར་པའི་དངོས་ནི་ཀུན་
རྫོབ་ཏུའོ། །ཞེས་གསུངས། གཏི་མུག་མ་རིག་པ་ནི། ཆོས་རྣམས་
ཀྱི་རང་བཞིན་དངོས་མཐོང་བ་ལ་སྒྲིབ་པའི་ཕྱིར་ཀུན་རྫོབ་སྟེ།
བདེན་འཛིན་ཀུན་རྫོབ་དེས་ཆོས་གང་ཞིག་བདེན་པར་གྲུབ་པ་མེད་
བཞིན་དུ་བཅོས་མ་ལྟར་བདེན་པར་སྣང་བ་དེ་དག་ནི། ཀུན་རྫོབ་
58

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བདེན་པའོ་ཞེས་ཐུབ་པ་ཆེན་པོ་དེས་གསུངས་ཏེ། ཇི་སྐད་དུ་ལང་
ཀར་གཤེགས་པ་ལས། དངོས་རྣམས་སྐྱེ་བ་ཀུན་རྫོབ་ཏུ་། །རང་
བཞིན་མེད་ལ་འཁྲུལ་བ་གང༌། ། དེ་ནི་ཡང་དག་ཀུན་རྫོབ་ལྡན།
ཅེས་སོ། ། དེ་ལྟར་བདེན་པར་བཅོས་མར་གྱུར་པའི་དངོས་པོ་དེ་
དག་ནི་ཉན་རང་དང་དགྲ་བཅོམ་དང་དག་སའི་བྱང་སེམས་སོགས་ཀྱི་
ངོར་བདེན་པར་མི་སྣང་བར་ཀུན་རྫོབ་ཏུའོ། ། སྐབས་འདིར་རྣམ་
བཤད་ལས། དེས་ན་ཀུན་རྫོབ་བདེན་པ་ཞེས་ཚིག་ཟུར་གྱི་བདེན་པ་
གང་གི་ངོར་འཇོག་པའི་ཀུན་རྫོབ་དང༌། བུམ་སོགས་ཀུན་རྫོབ་ཏུ་
ཡོད་པར་འཇོག་པའི་ཀུན་རྫོབ་རྣམས་མིང་མཚུངས་པས། དོན་
གཅིག་ཏུ་འཁྲུལ་བ་མང་དུ་སྣང་བས་ལེགས་པར་ཕྱེད་པར་བྱའོ། །
ཞེས་པ་ནས། དག་སའི་བྱང་སེམས་དང་། ཉན་རང་དགྲ་བཅོམ་
པ་གཉིས་ལ་བྱ་སྟེ། དེ་གསུམ་གྱི་ངོར་མི་བདེན་པའོ། ། མི་་་
བདེན་པའི་རྒྱུ་མཚན་ནི། བདེན་ཞེན་མེད་པའི་ཕྱིར་ཏེ། བདེན་
འཛིན་གྱི་མ་རིག་པ་ཟད་པའི་ཕྱིར་རོ། ། ཞེས་དང་། ཉོན་་་་་
མོངས་པའི་བག་ཆགས་རྣམས་ཤེས་སྒྲིབ་ཡིན་ཏེ། དེའི་འབྲས་བུ་
གཉིས་སྣང་འཁྲུལ་བའི་ཆ་ཐམས་ཅད་ཀྱང་དེར་བསྡུའོ། ། ཞེས་
གསུངས་སོ། ། འདི་ལ་སྟག་ཚང་ལོ་ཙཱ་བས། ཉོན་མོངས་ཅན་
མིན་མ་རིག་ཡོད་པ་དང་། །ཤེས་པར་གྱུར་པའི་ཤེས་སྒྲིབ་མེད་པ་
འགལ། །ཞེས་ཀྱང་བཤད་ལ། འོན་ཀྱང་རྗེས། ཤེས་སྒྲིབ་ཀྱི་་་
མཚན་གཞིར་ཤེས་པ་ཞིག་མ་བཞག་མོད། ཤེས་པར་གྱུར་པའི་ཤེས་
སྒྲིབ་ཡོད་པར་གསུངས་ཏེ། རྣམ་བཤད་ལས། དེ་ཡང་ཤེས་སྒྲིབ་
ཀྱི་མཚན་ཉིད་ཅན་གྱི་ཉོན་མོངས་ཅན་མ་ཡིན་པའི་མ་རིག་པ་ཙམ་
ཀུན་ཏུ་སྤྱོད་པའི་ཕྱིར། ཞེས་དང༌། སངས་མ་རྒྱས་པའི་འཕགས་
59

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་རྣམས་ཀྱིས་ནི། ཤེས་སྒྲིབ་ཀྱི་མ་རིག་པ་མ་སྤང་བས། ཞེས་རང་
འགྲེལ་ཇི་ལྟ་བ་བཞིན་དུ་གསུངས་པའི་ཕྱིར། ལུགས་འདིར་ཤེས་
པར་གྱུར་པའི་ཤེས་སྒྲིབ་ཡོད་པ་ནི། བདག་གི་སློབ་དཔོན་རིན་པོ་
ཆེ་ཡོངས་འཛིན་འཇིགས་མེད་རྒྱ་མཚོའི་གསུངས་ལས། དེས་ན་
ལས་འབྲས་ཀྱི་འབྲེལ་བ་ཕྲ་བ་དང་། གསང་གསུམ་གྱི་གནས་ཤིན་
ཏུ་ཕྲ་བ་ལ་རྨོངས་པའི་མ་རིག་པ་ནི། ཐལ་རང་སེམས་ཙམ་སུའི་
ལུགས་ཡིན་ཡང་རུང་། ཤེས་པ་དང་ཤེས་སྒྲིབ་ཡིན་ན་ཡིན་མཉམ་
ལས་དེ་ལ་སྒྲུབ་བྱེད་ཡང་དག་པ་ཅི་ཡང་མེད་དོ། ། དེར་མ་ཟད་
མཛོད་ལས་ཀྱང་། གང་ཞིག་ཀུན་ལ་མུན་པ་གཏན་བཅོམ་ཞིང་། །
ཞེས་པའི་མུན་པ་བཞི་ནི། ཉན་ཐོས་དགྲ་བཅོམ་པས་དམིགས་པའི་
ཚུལ་གྱིས་སྤངས་པ་མ་གཏོགས། སླར་གཏན་མི་སྐྱེ་བའི་ཚུལ་གྱིས་མ་
སྤང་ཞིང་། ཡང་དག་པར་རྫོགས་པའི་སངས་རྒྱས་ཉག་གཅིག་གིས་
གཏན་མི་སྐྱེ་བའི་ཚུལ་གྱིས་སྤངས་པར་གསུངས་སོ། ། ཞེས་དང་།
དཔལ་ལྡན་ཟླ་བ་གྲགས་པའི་སྐྱབས་འགྲོ་བདུན་ཅུ་བ་ལས། མ་རིག་
ཉོན་མོངས་མིན་ཡོད་པས། །རྣམ་པ་ཀུན་མཁྱེན་སྤངས་པ་ཉིད། །
ཅེས་དང་། སྒྲོན་གསལ་ལས། ཤེས་བྱའི་སྒྲིབ་པའི་མཚན་ཉིད་
ཅན་གྱི་ཉོན་མོངས་པ་ཅན་མ་ཡིན་པའི་མ་རིག་པའོ། ། ཞེས་དང་།
འགྲོ་བའི་མི་ཤེས་རབ་རིབ་དག ། དཔྱིས་འབྱིན་ཉི་མ་ཆེན་པོ་་
ཡིན། །ཞེས་པའི་འགྲེལ་བ་རྣམས་ལས་ཀྱང་། ཉོན་མོངས་ཅན་མ་
ཡིན་པའི་མི་ཤེས་པ་ཤེས་སྒྲིབ་ཀྱི་རབ་རིབ་དག ། ཅེས་གསུངས་པ་
ལྟར་རོ། ། དེ་ནས་དོན་དམ་བདེན་པ་དཔེའི་སྒོ་ནས་གསུངས་པ་
ནི། རབ་རིབ་མཐུ་ཡིས་སྐྲ་ཤད་ལ་སོགས་པའི། །ངོ་བོ་ལོག་པ་གང་
ཞིག་རྣམ་བརྟག་པ། །དེ་ཉིད་བདག་ཉིད་གང་དུ་མིག་དག་པས། །
60

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མཐོང་དེ་དེ་ཉིད་དེ་བཞིན་འདིར་ཤེས་ཀྱིས། །ཞེས་གསུངས། མིག་
རབ་རིབ་ཀྱིས་བསླད་པའི་མཐུ་ཡིས་ནི། ཟས་ཀྱི་སྣོད་དུ་སྐྲ་ཤད་
དང་སྦྲང་མ་ལ་སོགས་པ་མེད་ཀྱང་དེ་དག་གི་ངོ་བོ་ཡོད་ཅེས་ཡུལ་ལོག་
པ་གང་ཞིག་རྣམ་པར་བརྟག་པ་སྟེ་བསམ་པ་དེ་ཉིད། སྐྲ་ཤད་ཀྱི་
བདག་ཉིད་གང་དུ་སྣང་ཞེས་མིག་དག་པས་བལྟས་པ་ན་སྐྲ་ཤད་མེད་
པར་མཐོང་བ་དེ་ལྟར། དེ་ཁོ་ན་ཉིད་དོན་དམ་བདེན་པ་ཡང་དེ་
བཞིན་དུ་སྐབས་འདིར་ཤེས་པར་གྱིས་ཤིག དེ་ཡང་འདིའི་་་་་་་་་་
མཚམས་སྦྱོར་དུ་རང་འགྲེལ་ལས། དོན་དམ་པའི་བདེན་པ་བསྟན་
པར་འདོད་པས་དེ་ནི་བརྗོད་དུ་མེད་པའི་ཕྱིར་དང་། ཤེས་པའི་
ཡུལ་མ་ཡིན་པ་ཉིད་ཀྱིས་ཕྱིར་དངོས་སུ་བསྟན་པར་མི་ནུས་པས།
མཉན་པར་འདོད་པ་སེམས་ལ་རང་གི་མྱོང་བ་ཉིད་དུ་དེའི་རང་་་་
བཞིན་གསལ་བར་བྱ་བའི་ཕྱིར་དཔེ་བཤད་པ། ཞེས་དང་། དེ་
བཞིན་དུ་མ་རིག་པའི་རབ་རིབ་ཀྱིས་གནོད་པ་བྱས་པས་དེ་ཁོ་ན་ཉིད་
མ་མཐོང་བ་དག་གིས་ཕུང་བོ་དང་ཁམས་དང་སྐྱེ་མཆེད་ལ་སོགས་
པའི་རང་གི་ངོ་བོ་དམིགས་པ་གང་ཡིན་པ་དེ་ནི་དེ་དག་གི་ཀུན་རྫོབ་
བོ། ། ཞེས་སོ། ། དེས་ན་རབ་རིབ་ཅན་ལ་སྐྲ་ཤད་སྣང་བ་
བདེན་ཡང་། སྣང་བ་ལྟར་ཡུལ་སྟེང་དུ་མ་གྲུབ་པས་སྣོད་དེར་སྐྲ་
ཤད་ཡོད་པ་རྫུན། དེ་བཞིན་དུ་བདེན་སྣང་ཅན་ལ་གཟུགས་སོགས་
བདེན་པར་སྣང་བ་བདེན་ཡང༌། སྣང་བ་ལྟར་མ་གྲུབ་པས་གཟུགས་
སོགས་བདེན་པར་ཡོད་པ་རྫུན་ནོ། ། མིག་དག་པས་སྣོད་དེར་སྐྲ་
ཤད་མ་མཐོང་བ་ཡང་བདེན་ལ། སྣོད་དེར་སྐྲ་ཤད་མེད་པའང་
བདེན་ནོ། ། དེ་བཞིན་དུ་སངས་རྒྱས་སོགས་ལ་གཟུགས་སོགས་
བདེན་པར་མ་སྣང་བ་ཡང་བདེན་ལ། གཟུགས་སོགས་བདེན་པར་
-61

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མེད་པའང་བདེན་ནོ་ཞེས་དཔེ་དོན་གྱི་གནད་ཤེས་པར་བྱའོ། །
དེ་ནས་གཞན་སྐྱེ་འདོད་པའི་ཕྱོགས་སྔ་མས་གོང་དུ། གང་གིས་རང་
ལྟ་ལ་གནས་འཇིག་རྟེན་ཚད་མར་འདོད་པས་ན། །ཞེས་སོགས་ཀྱིས་
གཞན་སྐྱེ་ཡོད་པ་འཇིག་རྟེན་གྱིས་མངོན་སུམ་ཚད་མས་གྲུབ་པས་
འཇིག་རྟེན་ཉིད་ཚད་མར་བྱ་དགོས་ཟེར་བའི་དངོས་ལན་གསུང་བ་ནི།
གལ་ཏེ་འཇིག་རྟེན་ཚད་མ་ཡིན་ན་ནི། །འཇིག་རྟེན་དེ་ཉིད་མཐོང་
བས་འཕགས་གཞན་གྱིས། །ཅི་དགོས་འཕགས་པའི་ལམ་གྱིས་ཅི་ཞིག་
བྱ། །བླུན་པོ་ཚད་མར་རིགས་པའང་མ་ཡིན་ནོ། །རྣམ་ཀུན་འཇིག་
རྟེན་ཚད་མིན་དེ་ཡི་ཕྱིར། །དེ་ཉིད་སྐབས་སུ་འཇིག་རྟེན་གནོད་པ་
མེད། །འཇིག་རྟེན་དོན་ནི་འཇིག་རྟེན་གྲགས་ཉིད་ཀྱིས། །གལ་ཏེ་
སེལ་ན་འཇིག་རྟེན་གྱིས་གནོད་འགྱུར། །ཞེས་བྱུང༌། གལ་ཏེ་དེ་ཁོ་
ན་ཉིད་ལ་རྣམ་པར་དཔྱོད་པ་ན་འཇིག་རྟེན་གྱིས་མཐོང་བ་ཉིད་དེ་ཁོ་
ན་ཉིད་ལ་ཚད་མ་ཡིན་ན་ནི། ཇིག་རྟེན་རང་དགའ་བས་དེ་ཁོ་ན་
ཉིད་མཐོང་བར་འགྱུར་བས། འཕགས་པའི་ལམ་གཞན་གྱིས་དེ་
ཉིད་མཐོང་བ་ཅི་ཞིག་དགོས། འཕགས་པའི་ལམ་གྱི་ཆེད་དུ་ངལ་བ་
བསྟེན་པས་ཀྱང་ཅི་ཞིག་བྱ་སྟེ། འཇིག་རྟེན་པའྀ་ཤེས་པ་རང་དགའ་
བས་ཀྱང་དེ་ཁོ་ན་ཉིད་རྟོགས་པའི་ཕྱིར། འཕགས་པ་ལ་ལྟོས་ཏེ་
བླུན་པོ་འཇིག་རྟེན་རང་དགའ་བ་ནི། དེ་ཁོ་ན་ཉིད་ཀྱི་ཚུལ་ལ་ཚད་
མར་རིགས་པའང་མ་ཡིན་ནོ། ། དེས་ན་དེ་ཁོ་ན་ཉིད་ལ་དཔྱོད་
པའི་སྐབས་འདིར་རྣམ་པ་ཀུན་ཏུ་འཇིག་རྟེན་གྱིས་མཐོང་བ་ཚད་མ་
མིན་པ་དེ་ཡི་ཕྱིར་དེ་ཁོ་ན་ཉིད་དཔྱོད་པའི་སྐབས་སུ་འཇིག་རྟེན་གྱིས་
གནོད་པ་མེད་དོ།། །འོ་ན་འཇིག་རྟེན་གྱིས་གནོད་པ་གང་ཞེ་ན།
62

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
འཇིག་རྟེན་ལ་གྲགས་པའི་དོན་ནི། འཇིག་རྟེན་གྱི་གྲགས་པ་ཉིད་
ཀྱིས་གལ་ཏེ་སེལ་ན་སྟེ་བཀག་ན་འཇིག་རྟེན་གྱིས་གནོད་པར་འགྱུར་
རོ། །ྋ སྦྱོར་ཊཱིཀ་ལས། བུམ་པ་མེད་དོ་ཞེས་འགོག་པར་བྱེད་ན་
འཇིག་རྟེན་གྱི་ཚད་མས་གནོད་དེ་བུམ་པ་ཡོད་པར་འཇིག་རྟེན་པའི་
ཚད་མས་གྲགས་ཤིང་གྲུབ་པའི་ཕྱིར། ཞེས་སོ། ། དེས་ན་འཇིག་
རྟེན་ལ་གྲགས་པའི་དོན་ནི། འཇིག་རྟེན་ཉིད་ལ་གྲགས་པས་དགག་
སྒྲུབ་བྱ་དགོས་ཏེ། དཔེར་ན། མི་གཉིས་ཀྱིས་དབང་ཕྱུག་དང་
ཁྱབ་འཇུག་གི་ལྡེབས་རིས་ལ་ལྟོས་ནས་འཁོར་ལོ་འཛིན་པ་དབང་ཕྱུག་
ཡིན་མིན་རྩོད་པའི་ཚེ། མི་གཞན་ཞིག་གིས་འཁོར་ལོ་འཛིན་པ་ནི་
ཁྱབ་འཇུག་གོ་ཞེས་སྨྲས་པས་དེའི་དོགས་པ་ཡང་སེལ་བར་འགྱུར་ལ་
རྫུན་དུ་ཡང་མི་འགྱུར་རོ། ། ཡང་གཅིག་གིས། དེ་ནི་ཁྱབ་འཇུག་
མ་ཡིན་ནོ། ། སེམས་མེད་པའོ། ། རི་མོའོ། ། རྩིག་པའོ་
ཞེས་སྨྲས་པས། དེའི་དོགས་པ་ཡང་མི་སེལ་ལ། དོན་དང་མཐུན་
པའི་ལན་ཡང་མིན་ཏེ། སྒྲ་ནི་བརྗོད་འདོད་རྗེས་འབྲང་ཕྱིར། །
ཞེས་གསུངས་པས་སོ། ། བུད་དྷ་པཱ་ལི་ཏཱ་ལས། གང་འཇིག་རྟེན་
ལ་ཡང་དག་པ་ཉིད་དུ་གྲགས་པ་དེ། བཅོམ་ལྡན་འདས་ཀྱིས་ཀྱང་
ཡང་དག་པ་ཉིད་དོ།། ཞེས་གསུངས་སོ། ། གང་འཇིག་རྟེན་
ལ་ཡང་དག་པ་ཉིད་མ་ཡིན་པར་གྲགས་པ་དེ་བཅོམ་ལྡན་འདས་ཀྱིས་
ཀྱང་ཡང་དག་པ་མ་ཡིན་ནོ། ། ཞེས་གསུངས་སོ། ། ཞེས་དང་།
འདི་ལྟ་སྟེ་དཔེར་ན། གྲོང་མི་གཉིས་ཞིག་བྱ་བ་འགའ་ཞིག་ལ་གྲོང་
ཁྱེར་དུ་དོང་བ་ན་ལྟད་མོའི་ཕྱིར་ལྷ་ཁང་དུ་ཞུགས་ནས་རི་མོ་ལྟ་བར་
བརྩམས་པ་དང་། དེ་ན་གཅིག་གིས་སྨྲས་པ། ལག་ན་མདུང་རྩེ་
གསུམ་པ་ཐོགས་པ་གང་ཡིན་པ་འདི་ནི་སྲེད་མེད་ཀྱི་བུའོ། ། ལག་
63

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ན་འཁོར་ལོ་ཐོགས་པ་གང་ཡིན་པ་འདི་ནི་དབང་ཕྱུག་ཆེན་པོའོ།
ཅིག་ཤོས་ཀྱིས་སྨྲས་པ། ཁྱོད་ཀྱིས་ལོག་པར་བཟུང་སྟེ། ལག་ན་
མདུང་རྩེ་གསུམ་པ་ཐོགས་པ་ནི་དབང་ཕྱུག་ཆེན་པོའོ། ། ལག་ན་
འཁོར་ལོ་ཐོགས་པ་ནི་སྲེད་མེད་ཀྱི་བུའོ། ། ཞེས་དེ་གཉིས་རྩོད་པ་
ན། ཉེ་འཁོར་ན་ཀུན་ཏུ་རྒྱུ་ཞིག་འདུག་པའི་གམ་དུ་དོང་སྟེ། ཕྱག་
འཚལ་ནས་དེ་ལ་རང་རང་གི་བསམ་པ་སྨྲས་པ་དང་། དེས་གཅིག་
ལ་ནི་ཁྱོད་ཟེར་བ་བདེན་ནོ་ཞེས་སྨྲས་པ་དང་། ཅིག་ཤོས་ལ་ནི་མི་
བདེན་ནོ་ཞེས་གང་སྨྲས་ན། དེ་ལ་ཀུན་ཏུ་རྒྱུ་དེས་ཇི་ལྟར་འདི་ན་
དབང་ཕྱུག་ཆེན་པོ་ཡང་འགའ་ཡང་མེད་དོ། ། འདི་དག་ནི་རྩིག་
པ་ལ་རྟེན་པའི་རི་མོ་བྲིས་པའོ། ། ཞེས་བྱ་བ་དེ་ལྟར་ཤེས་མོད་ཀྱི།
འཇིག་རྟེན་གྱི་ཐ་སྙད་ཀྱི་དབང་གིས་འདི་ནི་བདེན་ནོ། ། འདི་ནི་
མི་བདེན་ནོ་ཞེས་སྨྲས་པ་ལ་རྫུན་གྱི་ཚིག་གི་སྐྱོན་དུ་མ་གྱུར་པ་དེ་བཞིན་
དུ། བཅོམ་ལྡན་འདས་ཀྱིས་ཀྱང་དངོས་པོ་རྣམས་ངོ་བོ་ཉིད་སྟོང་
བར་གཟིགས་ཀྱང་འཇིག་རྟེན་གྱི་ཐ་སྙད་ཀྱི་དབང་གིས་འདི་ནི་ཡང་
དག་པ་ཉིད་དོ་འདི་ནི་ཡང་དག་པ་མ་ཡིན་ནོ། ། ཞེས་གསུངས་
སོ། ། ·ཞེས་པ་ལྟར་རོ། ། གཞན་སྐྱེ་བཀག་པ་ལ་འཇིག་རྟེན་
གྱིས་གནོད་པ་མེད་ཅེས་གསུང་བ་ནི། གང་ཕྱིར་འཇིག་རྟེན་ས་བོན་
ཙམ་བཏབ་ནས། །བདག་གིས་བུ་འདི་བསྐྱེད་ཅེས་སྨྲ་བྱེད་ཅིང་། །
ཤིང་ཡང་བཙུགས་སོ་སྙམ་དུ་རྟོག་དེས་ན། །གཞན་ལས་སྐྱེ་བ་འཇིག་
རྟེན་ལས་ཀྱང་མེད། །ཅེས་བྱུང་། གཞན་སྐྱེ་མེད་པ་རྒྱུ་མཚན་གང་
གི་ཕྱིར་ཡིན་སྙམ་ན། དཔེར་ན། འཇིག་རྟེན་ན་སྐྱེས་བུ་ལ་ལས་ཕྱི་
ནང་གི་ས་བོན་ཙམ་བཏབ་ནས། བདག་གིས་བུ་འདི་བསྐྱེད་ཅེས་སྨྲ་
བར་བྱེད་ཅིང༌།ྋཤིང་ཡང་བཙུགས་སོ་སྙམ་དུ་རྟོག་པ་སྟེ་འཛིན་པ་
སོ་

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་ག
དེས་ན་དོན་དམ་པར་གཞན་ལས་སྐྱེ་བ་ནི་འཇིག་རྟེན་ལས་ཀྱང་མེད་
དོ། ། དེ་ནས་རྟེན་འབྲེལ་རྟག་ཆད་དང་བྲལ་བའི་ཡོན་ཏན་་་་་
གསུང་བ་ནི། གང་ཕྱིར་མྱུ་གུ་ས་བོན་ལས་གཞན་མིན། །དེ་ཕྱིར་
མྱུག་ཚེ་ས་བོན་ཞིག་པ་མིན། །གང་ཕྱིར་གཅིག་ཉིད་ཡོད་མིན་དེ་ཕྱིར་
ཡང་། །མྱུག་ཚེ་ས་བོན་ཡོད་ཅེས་བརྗོད་མི་བྱ། །ཞེས་བྱུང་། ས་
མྱུག་གཉིས་རང་བཞིན་གྱིས་གྲུབ་པའི་གཞན་ཡིན་ན་ནི། ངེས་པར་
མྱུ་གུ་སྐྱེ་བའི་ཚེ་ས་བོན་གྱི་རྒྱུན་ཆད་པར་འགྱུར་ལ། ལུགས་འདིར་
རྒྱུ་མཚན་གང་གིས་ཕྱིར་དེ་ལྟར་ཆད་པར་མི་འགྱུར་ཞེ་ན། མྱུ་གུ་ས་
བོན་ལས་རང་བཞིན་གྱིས་གྲུབ་པའི་གཞན་མིན་པ་དེའི་ཕྱིར་མྱུ་གུ་
ཡོད་པའི་ཚེ་དེའི་ས་བོན་ཞིག་ཟིན་པ་ཡིན་ཡང་། དེིའི་རྫས་རྒྱུན་
མེད་པ་མིན་པས་ཆད་པ་སྤངས་སོ། ། གང་གི་ཕྱིར་ས་མྱུག་ལྟ་བུའི་
རྒྱུ་འབྲས་གཉིས་ལྡོག་པ་གཅིག་ཉིད་དུ་ཡོད་པ་མིན་པ་དེ་ཕྱིར་ཡང་མྱུ་
གུ་ཡོད་པའི་ཚེ་དེའི་ས་བོན་ཡོད་ཅེས་བརྗོད་པར་མི་བྱ་བས་རྟག་པར་
ཡང་བཀག་པ་ཡིན་ནོ། ། དེ་ནས་རང་མཚན་གྱིས་གྲུབ་པ་ཡོད་
པར་འདོད་པ་འགོག་པ་ནི། གལ་ཏེ་རང་གི་མཚན་ཉིད་བརྟེན་
འགྱུར་ན། །དེ་ལ་སྐུར་བའི་དངོས་པོ་འཇིག་པའི་ཕྱིར། །སྟོང་ཉིད་
དངོས་པོ་འཇིག་པའི་རྒྱུར་འགྱུར་ན། །དེ་ནི་རིགས་མིན་དེ་ཕྱིར་་་
དངོས་ཡོད་མིན། །གང་ཕྱིར་དངོས་པོ་འདི་དག་རྣམ་དཔྱད་ན། །དེ་
ཉིད་བདག་ཅན་དངོས་ལས་ཚུར་རོལ་ཏུ། །གནས་རྙེད་མ་ཡིན་དེ་
ཕྱིར་འཇིག་རྟེན་གྱི། །ཐ་སྙད་བདེན་ལ་རྣམ་པར་དཔྱད་མི་བྱ། །དེ་
ཉིད་སྐབས་སུ་རིགས་པ་གང་ཞིག་གིས། །བདག་དང་གཞན་ལས་སྐྱེ་
བ་རིགས་མིན་པ། །རིགས་དེས་ཐ་སྙད་དུ་ཡང་རིགས་མིན་པས། །
65

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཁྱོད་ཀྱི་སྐྱེ་བ་གང་གིས་ཡིན་པར་འགྱུར། །ཞེས་བྱུང༌། ། གལ་ཏེ་
གཟུགས་སོགས་རང་གི་མཚན་ཉིད་ཀྱིས་གྲུབ་པའི་རྒྱུ་རྐྱེན་ལ་བརྟེན་
ནས་སྐྱེ་བར་འགྱུར་ན། རང་མཚན་ཀྱིས་མ་གྲུབ་པར་རྟོགས་པའི་
རྣལ་འབྱོར་མངོན་སུམ་གྱིས་གཟུགས་སོགས་ཀྱི་གནས་ལུགས་དེ་ལ
སྐུར་བ་བཏབ་པས་ཡུལ་གྱི་དངོས་པོ་དེ་དག་འཇིག་པའི་རྒྱུར་ཡང་
འགྱུར་བའི་ཕྱིར་རོ། ། དེ་ལྟར་ན་སྟོང་བ་ཉིད་ནི་སྟོང་གཞི་དངོས་
པོ་འཇིག་པའི་རྒྱུར་འགྱུར་དགོས་ན་དེ་ནི་རིགས་པ་མིན་ནོ། ། དེ་
ཕྱིར་དངོས་པོ་རང་གི་མཚན་ཉིད་ཀྱིས་གྲུབ་པ་ནི་ཡོད་པ་མིན་ནོ། །
གང་གི་ཕྱིར་ཕྱི་ནང་གི་དངོས་པོ་འདི་དག་བདག་ལས་སྐྱེའམ་གཞན་
ལས་སྐྱེ་ཞེས་རྣམ་པར་དཔྱད་པ་ན དཔྱད་རྒྱུའི་དོན་དེ་ཉིད་བདག་
ཅན་གྱི་དངོས་ལས་ཚུར་རོལ་ཏུ་འདི་ནི་འདིའོ།། ཞེས་གནས་
ཤིག་རྙེད་པ་མ་ཡིན་ཏེ། གཞན་དུ་ན་དོན་དམ་དཔྱོད་པའི་རིགས་
པས་དཔྱད་བཟོད་དུ་གྲུབ་པར་འགྱུར་བའི་ཕྱིར། རང་འགྲེལ་ལས།
རྣམ་པར་དཔྱད་པ་བྱས་ན་ནི་འཇིག་རྟེན་པའི་ཐ་སྙད་ཉམས་པར་
འགྱུར་ཏེ། ཇི་སྐད་དུ་མདོ་ལས། དཔེར་ན་ཤིང་དང་རྒྱུད་ལ་
བརྟེན་བྱས་ལ། །ལག་པས་རྩོལ་བ་བྱས་པ་གསུམ་ཚོགས་ན། །སྒྲོག་
བྱེད་པི་ཝང་གླིང་བུ་ལ་སོགས་ལས། །དེ་དག་ལས་སྐྱེས་སྒྲ་ཡང་འབྱུང་
བར་འགྱུར། །དེ་ནས་མཁས་པ་ལ་ལས་བརྟག་བྱས་ཏེ། །དེ་ནི་གང་
ནས་འོངས་ལ་གར་སོང་ཞེས། །ཕྱོགས་དང་ཕྱོགས་མཚམས་ཀུན་ཏུ་
བརྟག་བྱས་ན། །སྒྲ་ཡི་འོང་བའམ་འགྲོ་བ་རྙེད་མི་འགྱུར། །དེ་ལྟར་
རྒྱུ་དག་དང་ནི་རྐྱེན་དག་ལས། །འདུ་བྱེད་འགྱུར་བ་ཐམས་ཅད་་་
འབྱུང་བ་སྟེ། །ཡང་དག་མཐོང་བའི་རྣལ་འབྱོར་བ་ཡིས་ནི། །འདུ་
66

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བྱེད་སྟོང་བ་གཡོ་བ་མེད་པ་མཐོང༌། །ཞེས་པ་ནས། དེའི་ཕྱིར་རང་
གི་མཚན་ཉིད་ཀྱི་སྐྱེ་བ་ནི་བདེན་པ་གཉིས་ཆར་དུ་ཡང་ཡོད་པ་མ་ཡིན་
ནོ་ཞེས་མི་འདོད་བཞིན་དུ་ཡང་གདོན་མི་ཟ་བར་ཁས་བླང་བར་་་་་
བྱའོ། ། ཞེས་སོ། ། དེའི་ཕྱིར་འཇིག་རྟེན་གྱི་ཐ་སྙད་བདེན་པ་
ལ་རྣམ་པར་དཔྱད་པར་མི་བྱའོ།། དེ་ཁོ་ན་ཉིད་ལ་དཔྱོད་པའི་
སྐབས་སུ་རིགས་པ་གང་ཞིག་གིས་གཟུགས་སོགས་བདག་དང་གཞན་
ལས་སྐྱེ་བ་རིགས་པ་མིན་པ་དེ་བཞིན་དུ། དོན་དམ་དཔྱོད་པའི་
རིགས་པ་དེས་ཐ་སྙད་དུ་ཡང་བདག་སྐྱེ་གཞན་སྐྱེ་སོགས་རིགས་པ་
མིན་པས། ྋ ཁྱོད་ཀྱི་རང་བཞིན་གྱིས་སྐྱེ་བ་དེ་ཚད་མ་གང་གིས་རང་
བཞིན་གྱིས་སྐྱེ་བ་ཡིན་པར་འགྲུབ་པར་འགྱུར་ཞེས་བསམ་པར་་་་་་་
བྱའོ། ། ཕྱོགས་སྔ་མ་ན་རེ། རང་མཚན་གྱིས་གྲུབ་པའི་སྐྱེ་བ་
སོགས་བདེན་པ་གཉིས་ཆར་དུ་ཡང་མེད་ན།། གཟུགས་སོགས་ཡུལ་
ལྔ་མིག་སོགས་དབང་བོ་ལྔས་རྟོགས་པར་མི་འགྱུར་རོ་ཞེ་ན། དེ་ཡི་
ལན་གསུང་བ། དངོས་པོ་སྟོང་བ་གཟུགས་བརྙན་ལ་སོགས་པ། །
ཚོགས་ལ་ལྟོས་རྣམས་མ་གྲགས་པའང་མིན། །ཇི་ལྟར་དེར་ནི་་་་་་་་་་
གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་
ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང༌། །སྟོང་ཉིད་དག་
ལས་རབ་ཏུ་སྐྱེ་བར་འགྱུར། །བདེན་པ་གཉིས་སུའང་རང་བཞིན་
མེད་པའི་ཕྱིར། །དེ་དག་རྟག་པ་མ་ཡིན་ཆད་པའང་མིན། །ཞེས་
བྱུང་། ཡུལ་རང་གི་ངོས་ནས་དངོས་པོ་སྟོང་བ་མེ་ལོང་དུ་ཤར་བའི་
བྱད་བཞིན་གྱི་གཟུགས་བརྙན་ལ་སོགས་པ་རང་གི་ཐུན་མོང་ལ་མིན་
པའི་རྒྱུ་རྐྱེན་ཚོགས་པ་ལ་ལྟོས་ནས་སྣང་དགོས་པ་རྣམས་ནི། འཇིག་
67

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྟེན་ན་རྫུན་པར་མ་གྲགས་པ་ཡང་མིན་ཞིང་། ཇི་ལྟར་རྫུན་པར་
གྲགས་པ་དེར་ནི་གཟུགས་བརྙན་བྱད་བཞིན་སོགས་ཀྱིས་སྟོང་བ་ལས།
གཟུགས་བརྙན་མཐོང་བའི་མིག་གི་ཤེས་པ་སོགས་གཟུགས་བརྙན་དེ་
ཡི་རྣམ་པ་ཅན་དུ་སྐྱེ་བར་འགྱུར་བ་ལྟར། དེ་བཞིན་དུ་དངོས་པོ
ཐམས་ཅད་རང་གི་མཚན་ཉིད་ཀྱིས་གྲུབ་པས་སྟོང་ན་ཡང་
ཉིད་དག་ལས་འབྲས་བུ་རྣམས་རབ་ཏུ་སྐྱེ་བར་འགྱུར་རོ། །
སྐད་དུ་ཡབ་སྲས་མཇལ་བ་ལས། མེ་ལོང་ཤིན་ཏུ་ཡོངས་དག་ལ། །
ཇི་ལྟར་རང་བཞིན་མེད་པ་ཡི། །གཟུགས་བརྙན་སྣང་བ་དེ་བཞིན་
དུ། །ལྗོན་པ་ཆོས་རྣམས་ཤེས་པར་གྱིས། །ཞེས་གསུངས་པ་ལྟར་་
རོ། ། དེ་ལྟར་ཀུན་རྫོབ་དང་དོན་དམ་པའི་བདེན་པ་གཉིས་་་་་
སུའང་རང་བཞིན་མེད་པའི་ཕྱིར་ན། གཟུགས་བརྙན་ལ་སོགས་
པའི་ཆོས་དེ་དག་རང་བཞིན་གྱིས་སྟོང་བས་རྟག་པ་མ་ཡིན་ལ། རྒྱུ་
རྐྱེན་ཚོགས་པ་ལས་བྱུང་བས་ཆད་པའང་མིན་ནོ། ། རྣམ་བཤད་
ལས། འདིར་གཟུགས་བརྙན་ལས་ནི་དེ་འཛིན་པའི་མིག་ཤེས་སྐྱེ་
བར་གསུངས་པས། གཟུགས་བརྙན་དངོས་པོ་ཡིན་ཞིང་། ཤེས་
པ་དང་ངོ་བོ་ཐ་དད་པས་ན་ཕྱི་རོལ་གྱི་དོན་ཡིན་ལ། དེ་ཡང་མིག་
ཤེས་ཀྱི་དམིགས་རྐྱེན་ཡིན་པས་གཟུགས་ཀྱི་སྐྱེ་མཆེད་དུ་བཞེད་པ་ཡིན་
ཏེ། ཟླ་གཉིས་དང་སྐྲ་ཤད་དུ་སྣང་བ་དང་སྒྱུ་མ་སོགས་དང་སྒྲ་་
བརྙན་ལ་སོགས་པ་ཡང་དེ་བཞིན་དུ་ཤེས་པར་བྱའོ་ཞེས་གསུང་།
དེ་ལྟར་རྟག་ཆད་ཀྱི་ལྟ་བ་གཉིས་སྤངས་པར་མ་ཟད། ཀུན་གཞི་
སོགས་མི་བཞེད་ཀྱང་ལས་འབྲས་ཀྱི་འབྲེལ་བ་འཐད་པའི་ཚུལ་གསུང་
བ་ནི། གང་ཕྱིར་རང་བཞིན་གྱིས་དེ་མི་འགག་པ། །དེ་ཕྱིར་ཀུན་གཞི་
68 -—-

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མེད་ཀྱང་འདི་ནུས་ཕྱིར། །ལ་ལར་ལས་འགགས་ཡུན་རིང་ལོན་ལས་
ཀྱང་། །འབྲས་བུ་ཡང་དག་འབྱུང་བར་རིག་པར་གྱིས། །རྨི་ལམ་་
དམིགས་པའི་ཡུལ་དག་མཐོང་ནས་ནི། །སད་ཀྱང་བླུན་ལ་ཆགས་པ་
སྐྱེ་འགྱུར་བ། །དེ་བཞིན་འགགས་ཤིང་རང་བཞིན་ཡོད་མིན་པའི། །
ལས་ལས་ཀྱང་ནི་འབྲས་བུ་ཡོད་པ་ཡིན། ། ཞེས་སོ། ། འདུལ་
བ་ལུང་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་་་་
བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་
སྨིན་པ་ཉིད་དུ་འགྱུར། །ཞེས་གསུངས་པ་ལ། ། རྩ་ཤེས་ལས།
ཕལ་ཏེ་སྨིན་པའི་དུས་བར་དུ། །གནས་ན་ལས་དེ་རྟག་པར་འགྱུར། །
གལ་ཏེ་འགགས་ན་འགགས་གྱུར་པས། །འབྲས་བུ་ཇི་ལྟར་བསྐྱེད་
པར་འགྱུར། །ཞེས་གསུངས་པ་ལྟར་གྱི་རྩོད་ལན་དུ། སེམས་ཙམ་
པ་སོགས་ཁ་ཅིག་གིས། ལས་ཀྱི་ས་བོན་གྱི་རྟེན་དུ་ཀུན་གཞི་རྣམ་
ཤེས་དང་། ཁ་ཅིག་གིས་དྲུག་པ་ཡིད་ཀྱི་རྣམ་ཤེས་དང་། བྱེ་བྲག་
སྨྲ་བས་ལས་ཀྱི་ཐོབ་པ་དང་། ཡང་གནས་མ་བུ་པ་ཁ་ཅིག་བུ་ལོན་གྱི་
དཔང་རྒྱ་འདྲ་བའི་ཆུད་མི་ཟ་བ་སོགས་ཁས་བླངས་པའི་སྒོ་ནས་ལན་
མཛད་དེ། ལས་རང་བཞིན་གྱིས་སྐྱེ་ཞིང་རང་བཞིན་གྱིས་འགག་
ཕན་སྐྱོན་དེ་འཇུག་ཀྱང་། ལུགས་འདིར་ཞིག་པ་དངོས་པོར་འདོད་
པས་སྐྱོན་དེ་མི་འཇུག་གོ། རྒྱུ་མཚན་གང་གི་ཕྱིར་ན་རང་བཞིན་
གྱིས་ལས་དེ་མི་འགགས་པ་དེ་ཕྱིར། ཀུན་གཞི་མེད་ཀྱང་ལས་དང་
འབྲས་བུའི་འབྲེལ་བ་འདི་ནི་བཞག་ནུས་པའི་ཕྱིར་རོ། ། ལ་ལར་
ལས་འགགས་ནས་ཡུན་རིང་ལོན་པ་ལས་ཀྱང་། ལས་དཀར་ནག་གི་
འབྲས་བུ་ནི་མ་འཆོལ་བར། ཡང་དག་པ་འབྱུང་བར་རིག་པར་གྱིས་
69

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཤིག དཔེར་ན་འགའ་ཞིག་གིས་རྨི་ལམ་དུ་དམིགས་པའི་ཡུལ་ཡིད་
དུ་འོང་བ་དག་མཐོང་ནས་ནི། གཉིད་སད་ཀྱང་བླུན་པོ་ལ་ལར་
དེས་རྐྱེན་བྱས་ཏེ་ཆགས་པ་སྐྱེ་བར་འགྱུར་བ་དེ་བཞིན་དུ་འགགས་
ཤིང་རང་བཞིན་གྱིས་ཡོད་པ་མིན་པའི་ལས་ལས་ཀྱང་ནི་འབྲས་བུ་
འབྱུང་བ་ཡོད་པ་ཡིན་ནོ། ། དཔེ་འདི་ནི་སྲིད་པ་འཕོ་བའི་མདོ་
ལས། མི་ཞིག་ཉལ་བའི་རྨི་ལམ་ན་ཡུལ་གྱི་བུད་མེད་བཟང་མོ་ཞེས་
སོགས་ཀྱིས་གསུངས་སོ། ། སྐབས་འདིར་རྣམ་བཤད་ལས། གཞན་
དང་ཐུན་མོང་མ་ཡིན་པ་མང་དུ་ཡོད་དེ། དེ་གང་ཞེ་ན། རེ་ཞིག་
གཙོ་བོ་རྣམས་བརྗོད་ན། ཚོགས་དྲུག་ལས་ངོ་བོ་ཐ་དད་པའི་ཀུན་
གཞི་རྣམ་ཤེས་དང་རང་རིག་འགོག་ལུགས་ཐུན་མོང་མ་ཡིན་པ་དང་།
རང་རྒྱུད་ཀྱི་སྦྱོར་བས་ཕྱི་རྒོལ་གྱི་རྒྱུད་ལ་དེ་ཁོ་ན་ཉིད་ཀྱི་ལྟ་བ་སྐྱེད་པ་
ཁས་མི་ལེན་པ་གསུམ་དང་། ཤེས་པ་ཁས་ལེན་པ་བཞིན་དུ་ཕྱི་རོལ་
གྱི་དོན་ཡང་ཁས་བླང་དགོས་པ་དང་། ཉན་རང་ལ་དངོས་པོ་རང་
བཞིན་མེད་པར་རྟོགས་པ་ཡོད་པ་དང་། ཆོས་ཀྱི་བདག་འཛིན་ཉོན་
མོངས་སུ་འཇོག་པ་དང་། ཞིག་པ་དངོས་པོ་ཡིན་པ་དང་། དེའི་
རྒྱུ་མཚན་གྱིས་དུས་གསུམ་གྱི་འཇོག་ཚུལ་ཐུན་མོང་མ་ཡིན་པ་སོགས་
ཡིན་ནོ། ། ཞེས་གསུངས་སོ། ། དེ་ལ་ཕྱོགས་སྔ་མ་ན་རེ།
ལས་རང་བཞིན་གྱིས་མི་འགག་པས་རྣམ་སྨིན་འབྱུང་བར་འདོད་ན།
རྣམ་པར་སྨིན་ཟིན་པའི་ལས་ལས་ཀྱང་རྣམ་སྨིན་འབྱུང་བར་འགྱུར་
བས་ཐུག་མེད་དུ་འགྱུར་རོ་ཞེ་ན། དེ་ལ་གསུང་བ། ཇི་ལྟར་ཡུལ་ནི་
ཡོད་ཉིད་མིན་མཚུངས་ཀྱང་། །རབ་རིབ་ཅན་གྱིས་སྐྲ་ཤད་རྣམ་པར་
ནི། །མཐོང་གི་དངོས་གཞན་རྣམ་པར་མ་ཡིན་ལྟར། །དེ་བཞིན་སྨིན་
ལས་སླར་སྨིན་མིན་ཤེས་ཀྱིས། །དེ་ཕྱིར་རྣམ་སྨིན་མི་དགེ་ནག་པོའི་
70

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
ལས། །རྣམ་སྨིན་དགེ་ཉིད་དགེ་ལས་ཡིན་མཐོང་ཞིང་། །དགེ་མི་དགེ་
མེད་བློ་ཅན་ཐར་འགྱུར་ཏེ། །ལས་འབྲས་རྣམས་ལ་སེམས་པའང་
དགག་པ་མཛད། །ཅེས་སོ། ། ཇི་ལྟར་སྐྲ་ཤད་དང་རི་བོང་གི་རྭ་
ལ་སོགས་པ་ལོག་ཤེས་ཀྱི་ཡུལ་དེ་དག་ནི་ཡོད་པ་ཉིད་མིན་པར་་་་
མཚུངས་ཀྱང་། །རབ་རིབ་ཅན་གྱིས་སྐྲ་ཤད་ཀྱི་རྣམ་པར་ནི་མཐོང་གི་
རི་བོང་རྭ་ལ་སོགས་པའིི་དངོས་པོ་གཞན་གྱི་རྣམ་པར་མཐོང་བ་མ་
ཡིན་པ་ལྟར། དེ་བཞིན་དུ་རྣམ་པར་སྨིན་ཟིན་པའི་ལས་ལས་སླར་
ཡང་སྨིན་པ་མ་མིན་པར་ཤེས་པར་གྱིས་ཤིག དེ་ཕྱིར་རྣམ་སྨིན་མི་
དགེ་བ་སྟེ་སྡུག་བསྔལ་ནི་ནག་པོའི་ལས་ལས་འབྱུང་ལ། རྣམ་སྨིན་
དགེ་བ་སྟེ་བདེ་བ་ཉིད་ནི་དགེ་བའི་ལས་ཀྱི་རྣམ་སྨིན་ཡིན་པར་མཐོང་
ཞིང་། ལས་དགེ་མི་དགེ་གང་ཡིན་ཀྱང་ཐམས་ཅད་རང་བཞིན་གྱིས་
མེད་པར་མཉམ་པ་ཉིད་དུ་མཐོང་བའི་བློ་ཅན་དག་ནི་འཁོར་བ་ལས་
ཐར་བར་འགྱུར་ཏེ། ཟབ་མོའི་དེ་ཁོ་ན་ཉིད་མཐོང་བའི་ཕྱིར་རོ། །
དེ་ཕྱིར་བཅོམ་ལྡན་འདས་ཀྱིས། ལས་རྣམས་ཀྱི་འབྲས་བུ་རྣམ་པར་
སྨིན་པ་ནི་བསམ་གྱིས་མི་ཁྱབ་བོ། ། ཞེས་ལས་འབྲས་རྣམས་ལ་སོ་
སོ་སྐྱེ་བོ་རྣམས་ཀྱིས་ཧ་ཅང་དཔྱོད་ཅིང་སེམས་པའང་དགག་པ་མཛད་
དོ། ། དེ་ཡང་རྣམ་འགྲེལ་ལས། རབ་ཏུ་གྲགས་པའི་དོན་དག་
ལ། ། བསྟན་བཅོས་དོར་ནའང་ཉེས་པ་མེད། །ལྐོག་གྱུར་དག་ལ་་་
བསྟན་བཅོས་ནི། །མི་འདོད་དཔྱད་པ་ཉིད་མི་འཇུག ། ཅེས་་་་
གསུངས་པ་ལྟར་རོ། ། དེ་ལྟར་ལུགས་འདིར་ཀུན་གཞི་ཁས་མི་
ལེན་ན། མདོ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །
ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་
71

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱུར་ན་མི་རུང་ཞེས། །འདི་ནི་བྱིས་པ་རྣམས་ལ་ངས་མ་བསྟན། །།
ཞེས་སོགས་གསུངས་པ་ཅི་ཞེ་ན། དེ་ལ་གསུངས་པ། ཀུན་གཞི་
ཡོད་ཅིང་གང་ཟག་ཉིད་ཡོད་ལ། །ཕུང་བོ་འདི་དག་འབའ་ཞིག་ཉིད་
ཡོད་ཅེས། །བསྟན་པ་འདི་ནི་དེ་ལྟར་ཆེར་ཟབ་དོན། །རིག་པར་མི་
འགྱུར་གང་ཡིན་དེ་ལའོ། །འཇིག་ཚོགས་ལྟ་དང་བྲལ་ཡང་སངས་
རྒྱས་ཀྱིས། །ཇི་ལྟར་ང་དང་ང་ཡིར་བསྟན་པ་ལྟར། །དེ་བཞིན་དངོས་
རྣམས་རང་བཞིན་མེད་མོད་ཀྱི། །ཡོད་ཅེས་དྲང་དོན་ཉིད་དུ་བསྟན་
པ་ཡིན། །ཞེས་གསུངས། དེ་ལྟར་མདོ་སྡེ་དག་ལས་ཀུན་གཞི་རྣམ་
པར་ཤེས་པ་ཡོད་པར་བསྙད་ཅིང༌། རྫས་ཡོད་ཀྱི་གང་ཟག་ཉིད་
ཀྱང་ཡོད་པར་གསུངས་ལ། རྣམ་པར་ཤེས་པའི་ཕུང་བོ་འདི་དག་
འབའ་ཞིག་པ་ཉིད་ཀྱང་ཡོད་ཅེས་བསྟན་པ་འདི་དག་ནི། གོང་དུ་
བསྟན་པ་དེ་ལྟར་ཆེས་ཟབ་མོའི་དོན་རེ་ཞིག་རིག་པར་མི་འགྱུར་བ་
གང་ཡིན་པ་དེ་དག་ལའོ། ། དཔེར་ན་ས་བརྒྱད་པ་ཐོབ་པ་ནས་
འཇིག་ཚོགས་ལ་ལྟ་བ་དང་བྲལ་ཡང་སངས་རྒྱས་བཅོམ་ལྡན་འདས་
ཀྱིས་ཅི་ལྟར་ང་དང་ང་ཡི་ཞེས་བསྟན་པ་ལྟར་རོ། ། དེ་བཞིན་དུ་ཕྱི་
ནང་གི་དངོས་པོ་རྣམས་རང་བཞིན་གྱིས་མེད་མོད་ཀྱི། གདུལ་བྱ་
འགའ་ཞིག་ལ་དེ་དག་རང་བཞིན་གྱིས་ཡོད་ཅེས་དྲང་དོན་ཉིད་དུ་
བསྟན་པ་ཡིན་ནོ། ། དེ་ཡང་ཤར་རིའི་སྡེ་བའི་ལུང་ལས། གལ་
ཏེ་འཇིག་རྟེན་རྣམ་འདྲེན་རྣམས། །འཇིག་རྟེན་མཐུན་པར་མི་འཇུག་
ན། །སངས་རྒྱས་ཆོས་ཉིད་གང་ཡིན་དང་། །སངས་རྒྱས་སུས་ཀྱང་
ཤེས་མི་འགྱུར།།ཕུང་བོ་དག་དང་ཁམས་རྣམས་དང་། །སྐྱེ་མཆེད་
རང་བཞིན་གཅིག་བཞེད་ལ། །ཁམས་གསུམ་པོ་དག་སྟོན་མཛད་་་
72

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པོ། །འདི་ནི་འཇིག་རྟེན་མཐུན་འཇུག་ཡིན། ཞེས་སོགས་གསུངས་
པ་ལྟ་བུའོ།། རྫས་ཡོད་ཀྱི་བདག་བསྟན་པ་ནི། དགེ་སློང་དག་
ཕུང་བོ་ལྔ་ནི་ཁུར་རོ། ། ཁུར་འཁུར་བོ་ནི་གང་ཟག་གོ། ཞེས་
དང་། ཕུང་བོ་འབའ་ཞིག་བསྟན་པ་ནི། སེམས་ཞེས་བྱ་བའམ།
ཡིད་ཅེས་བྱ་བའམ། རྣམ་པར་ཤེས་པ་ཞེས་བྱ་བ་དེ་ནི། །ནས།
གོང་དུ་འགྲོ་བ་ན་ཕྱི་མ་ལ་མཐོ་རིས་སུ་འགྲོ་བར་འགྱུར་རོ། ། ཞེས་
སོ། ། ཀུན་གཞི་གསུངས་པའི་དགོངས་པ་ནི་རང་འགྲེལ་ལས།
དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར་སྟོང་བ་
ཉིད་ཁོ་ན་ཀུན་གཞིའི་རྣམ་པར་ཤེས་པའི་སྒྲས་བསྟན་པར་རིག་པར་
བྱའོ། ། ཞེས་སོ། ། དེ་ནས་སེམས་ཙམ་པས་དེ་ཁོ་ན་ཉིད་ཀྱི་
འདོད་ཚུལ་དགག་པ་ལ། ཕྱོགས་སྔ་མའི་འདོད་པ་བརྗོད་པ་དང་།
དེ་དགག་པ་གཉིས་ལས། དང་བོ་ནི། བཟུང་བ་མེད་པར་འཛིན་
པ་མ་མཐོང་ཞིང་། །སྲིད་གསུམ་རྣམ་ཤེས་ཙམ་དུ་རབ་རྟོགས་པས། །
ཤེས་རབ་ལ་གནས་བྱང་ཆུབ་སེམས་དཔའ་དེས། །རྣམ་ཤེས་ཙམ་དུ་
དེ་ཉིད་རྟོགས་པར་འགྱུར། །ཇི་ལྟར་རླུང་གིས་བསྐུལ་བས་རྒྱ་མཚོ་
ནི།།ཆེ་ལས་ཆུ་རླབས་འབྱུང་བ་དེ་བཞིན་དུ། །ཀུན་གྱི་ས་བོན་ཀུན་
གཞི་ཞེས་བྱ་ལས། །རང་གི་ནུས་པས་རྣམ་ཤེས་ཙམ་ཞིག་འབྱུང་། །
དེ་ཕྱིར་གཞན་གྱི་དབང་གི་ངོ་བོ་གང་། །དངོས་པོ་བཏགས་པར་ཡོད་
པའི་རྒྱུར་འགྱུར་ཞིང་། །ཕྱི་རོལ་གཟུང་བ་མེད་པར་འབྱུང་འགྱུར་
ལ། །ཡོད་དང་སྤྲོས་ཀུན་ཡུལ་མིན་རང་བཞིན་ཡོད། །ཅེས་གསུངས།
ཕྱི་རོལ་དོན་དུ་གྲུབ་པའི་གཟུང་བར་བྱ་བ་མེད་པར་དེ་འཛིན་པ་ཡི་
རྣམ་ཤེས་མ་མཐོང་ཞིང་། སྲིད་པ་གསུམ་པོ་ནང་གི་རྣམ་པར་ཤེས་
ཕའི་བདག་ཉིད་ཙམ་དུ་རབ་ཏུ་རྟོགས་པའི་ཤེས་རབ་ཀྱི་ཕར་ཕྱིན་
73_

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལྷག་པ་ས་དྲུག་པ་ལ་གནས་པའི་བྱང་ཆུབ་སེམས་དཔའ་དེས་ཕྱི་ནང་
གི་དངོས་པོ་ཀུན་རྣམ་པར་ཤེས་པའི་བདག་ཉིད་ཙམ་དུ་གྲུབ་པའི་དེ་
ཁོ་ན་ཉིད་རྟོགས་པར་འགྱུར་རོ། ། དེ་ལྟར། ཕྱི་རོལ་གྱི་དོན་
མེད་ཀྱང་དོན་སྣང་གི་ཤེས་པ་སྣ་ཚོགས་སྐྱེ་བའི་རྒྱུ་ནི། ཇི་ལྟར་རླུང་
གིས་བསྐུལ་བས་རྒྱ་མཚོ་ནི། ཆེ་ལས་ཆུ་རླབས་འབྱུང་བ་དེ་བཞིན་
དུ༑ ཀུན་བྱང་གི་དངོས་པོ་ཀུན་གྱི་ས་བོན་གྱི་གནས་ཀུན་གཞི་རྣམ་
པར་ཤེས་པ་ཞེས་བྱ་བ་ལས། རང་གི་འཇོག་བྱེད་དང་རྗེས་སུ་་་་
མཐུན་པའི་ནུས་པས་ཡང་དག་པ་མ་ཡིན་པའི་ཀུན་རྟོག་སོགས་མ་
པ
དག་པའི་གཞན་དབང་རྣམ་པར་ཤེས་པའི་བདག་ཉིད་ཙམ་ཞིག་་
འབྱུང་ངོ་། ། དེ་ཕྱིར་གཞན་གྱི་དབང་གི་ངོ་བོ་གང་ཡིན་པ་དེ་དག་
ནི། གཞན་དབང་གི་དངོས་པོ་རྣམས་ལ་སྒྲོ་བཏགས་པར་ཕྱི་རོལ་
དོན་དུ་ཡོད་པར་འཛིན་པའི་རྟོག་པའི་དྲ་བ་རྣམས་འབྱུང་བའི་རྒྱུར་
འགྱུར་ཞིང་། རྟོག་པ་དེ་རྣམས་ཕྱི་རོལ་གྱི་གཟུང་བ་མེད་པར་ཡང་
ནང་གི་བག་ཆགས་ལས་འབྱུང་བར་འགྱུར་ལ། དེས་ན་གཞན་་་
དབང་བདེན་པར་ཡོད་པ་དང་། ཕྱི་རོལ་དོན་འཛིན་གྱིས་སྤྲོས་པ་
ཀུན་གྱི་ཡུལ་ཆོས་བདག་ཀུན་བཏགས་ནི་ཡོད་པ་མིན་ཞིང་། ཆོས་
བདག་ཀུན་བཏགས་དེས་སྟོང་བའི་ཡོངས་གྲུབ་ནི་རང་བཞིན་གྱིས་
ཡོད་དོ། ། དེ་ལྟར་ཡང་མདོ་ལས། གང་ལ་གང་མེད་པ་དེ་ནི་
དེས་སྟོང་ཞིང་། འདི་ལ་ལྷག་མ་ཡོད་པ་རྣམས་འདིར་ཡོད་པའོ། །
ཞེས་དང༌། དབུས་མཐའ་ལས། ཡང་དག་མ་ཡིན་ཀུན་རྟོག་་་་
ཡོད། །དེ་ལ་གཉིས་པོ་ཡོད་མ་ཡིན། །སྟོང་བ་ཉིད་ནི་འདི་ལ་ཡོད། །
དེ་ལ་ཡང་ནི་དེ་ཡོད་དོ། །ཞེས་སོ། ། གཉིས་པ་ཕྱི་རོལ་གྱི་དོན་
74

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མེད་པར་འདོད་པ་དེ་དགག་པ་ནི། ཕྱི་རོལ་མེད་སེམས་དཔེ་ནི་
གང་དུ་ཡོད། །རྨི་ལམ་ཇི་བཞིན་ཞེ་ན་དེ་བསམ་བྱ། །གང་ཚེ་ང་ལ་རྨི་
ལམ་ན་ཡང་སེམས། །ཡོད་མིན་དེ་ཚེ་ཁྱོད་ཀྱི་དཔེ་ཡོད་མིན། །གལ་
ཏེ་སད་ཚེ་རྨི་ལམ་དྲན་ལས་ཡིད། །ཡོད་ན་ཕྱི་རོལ་ཡུལ་ཡང་དེ་བཞིན་
འགྱུར། །ཇི་ལྟར་ཁྱོད་ཀྱི་ངེས་མཐོང་སྙམ་དྲན་པ། །དེ་འདྲ་ཕྱི་རོལ་
ལ་ཡང་ཡོད་པ་ཡིན། །གལ་ཏེ་གཉིད་ན་མིག་བློ་མི་སྲིད་པས། །ཡོད་
མིན་ཡིད་ཀྱི་ཤེས་པ་ཁོ་ན་ཡོད། །དེ་ཡི་རྣམ་པ་ཕྱི་རོལ་ཉིད་དུ་ཞེ་ན། །
རྨི་ལམ་ཇི་ལྟ་དེ་བཞིན་འདིར་འདོད་ན། །ཇི་ལྟར་ཁྱོད་ཀྱི་ཕྱི་ཡུལ་རྨི་
ལམ་དུ། །མ་སྐྱེས་དེ་བཞིན་ཡིད་ཀྱང་སྐྱེས་མ་ཡིན། །མིག་དང་མིག་
གི་ཡུལ་དང་དེས་བསྐྱེད་སེམས། །གསུམ་པོ་ཐམས་ཅད་ཀྱང་ནི་རྫུན་
པ་ཡིན། །རྣ་སོགས་ལྷག་མ་གསུམ་པོའང་སྐྱེ་བ་མེད། །ཅེས་གསུངས།
དེ་ལྟར་སེམས་ཙམ་པ་ཁྱོད་ཀྱིས་ཕྱི་རོལ་གྱི་དོན་ནི་མེད་ལ་རང་གི་
མཚན་ཉིད་ཀྱིས་གྲུབ་པའི་སེམས་ཡོད་པར་འདོད་ན། དེ་ཡི་དཔེ་ནི་
གང་དུ་ཡོད་ཅེ་ན། སེམས་ཙམ་པས་སྨྲས་པ། དེའི་དཔེ་ནི་ཁང་
མིག་ཆུང་ངུ་ཞིག་ཏུ་ཉལ་བའི་རྨི་ལམ་དུ་གླང་བོ་ཆེའི་ཁྱུ་འཁྲིགས་པ་
རྨིས་པ་ན། ཁང་ཆུང་དེར་གླང་བོ་དེ་རྣམས་མེད་ལ་དེ་ཉམས་སུ་
མྱོང་བའི་སེམས་ཡོད་པ་ཇི་ལྟ་བ་བཞིན་ནོ་ཞེ་ན། ཁྱོད་ཀྱི་དཔེ་དེ་ལ་
བསམ་ཞིང་བརྟག་པར་བྱ་སྟེ། གང་གི་ཚེ་ང་ཡི་ལུགས་ལ་རྨི་ལམ་ན་
ཡང་སེམས་རང་མཚན་གྱིས་ཡོད་པ་མིན་པས། དེ་ལྟར་བརྟག་པའི་
ཚེ་ཁྱོད་ཀྱི་དཔེ་ཡང་ཡོད་པ་མིན་ནོ། ། ཕྱོགས་སྔ་མ་ན་རེ། རྨི་
ལམ་གྱི་སེམས་རང་བཞིན་གྱིས་མེད་ན་གཉིད་སད་པའི་ཚེ་རྨི་ལམ་
དྲན་པར་མི་འགྱུར་རོ་ཞེ་ན། གལ་ཏེ་སད་པའི་ཚེ་རྨི་ལམ་དྲན་པའི་
75

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྟགས་ལས་ཡིད་ཀྱི་ཤེས་པ་རང་བཞིན་གྱིས་ཡོད་པར་འགྲུབ་ན། ཕྱི་
རོལ་གྱི་དོན་ཡང་དེ་བཞིན་དུ་ཡོད་པར་འགྱུར་ཏེ། ཇི་ལྟར་ཁྱོད་ཀྱི་
ངས་མཐོང་ངོ་སྙམ་དུ་དྲན་པ་དེ་འདྲ་ནི་ཕྱི་རོལ་གྱི་ཡུལ་ལ་ཡང་སྐྱེ་བ་
ཡོད་པ་ཡིན་པའིི་ཕྱིར།ྋ གལ་ཏེ་རྨི་ལམ་ན་གཟུགས་ཀྱི་སྐྱེ་མཆེད་
ཡོད་ན་མིག་ཤེས་ཀྱང་ཡོད་དགོས་ལ། གལ་ཏེ་གཉིད་དུ་སོང་བ་ན་
མིག་གི་རྣམ་པར་ཤེས་པའི་བློ་མི་སྲིད་པས་མིག་ཤེས་ཀྱི་གཟུང་བྱ་ཡོད་
པ་མིན་ཞིང་། དེའི་ཚེ་ཡིད་ཀྱི་ཤེས་པ་ཁོ་ན་ཀུན་རྫོབ་ཙམ་དུ་ཡོད་ལ།
ཡིད་ཀྱི་རྣམ་ཤེས་དེ་ཡི་རྣམ་པ་ཕྱི་རོལ་ཉིད་དུ་ཞེན་པ་ཡང་ཡོད་དོ།
གལ་ཏེ་རྨི་ལམ་དུ་གཟུགས་ཀྱི་སྐྱེ་མཆེད་མེད་ལ་ཡིད་ཀྱི་ཤེས་པ་རང་
བཞིན་གྱིས་ཡོད་པ་ཇི་ལྟ་བ་དེ་བཞིན་དུ། སད་པའི་གནས་སྐབས་
འདིར་ཡང་ཕྱི་དོན་མེད་ལ་ཡིད་ཀྱི་རྣམ་ཤེས་རང་བཞིན་གྱིས་ཡོད་
པར་འདོད་ན། མི་འཐད་དེ། རྨི་ལམ་དུ་རང་མཚན་གྱིས་གྲུབ་
པའི་ཡིད་ཀྱི་རྣམ་ཤེས་མེད་པའི་ཕྱིར། ཇི་ལྟར་སེམས་ཙམ་པ་ཁྱོད་
ཀྱི་ལུགས་ལ་ཕྱི་རོལ་གྱི་ཡུལ་རྨི་ལམ་དུ་མ་སྐྱེས་ཤིང་མེད་པ་དེ་བཞིན་དུ།
ཡིད་ཀྱི་རྣམ་ཤེས་ཀྱང་རང་བཞིན་གྱིས་སྐྱེས་པ་མ་ཡིན་ནོ།། ༸ དེས་
ན་རྨི་ལམ་གྱི་ཡུལ་མཐོང་བའི་མིག་དང་། མིག་གི་ཡུལ་གླང་བོའི་
གཟུགས་ལ་སོགས་པ་དང་། མིག་གཟུགས་གཉིས་པོ་དེས་བསྐྱེད་
པའི་མིག་གི་སེམས་གསུམ་པོ་ཐམས་ཅད་ཀྱང་ནི་རྫུན་པ་ཁོ་ན་ཡིན་
། དེ་བཞིན་དུ་རྨི་ལམ་གྱི་རྣ་བའི་དབང་བོ་ལ་སོགས་པ་དེ་དང་
དེའི་དབང་བོ་ལྷག་མ་རྣམས་ལ་ཡང་དབང་བོ་དང་ཡུལ་དང་དབང་
བོ་དེའི་རྣམ་ཤེས་གསུམ་པོའང་སྐྱེ་བ་མེད་དོ། ། སྐབས་འདིར་
རང་འགྲེལ་ལས། གང་ཞིག་ཆོས་ཀྱི་སྐྱེ་མཆེད་དུ་གཏོགས་པའི་་་་
76

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཟུགས་ཡིད་ཀྱི་རྣམ་པར་ཤེས་པས་གཟུང་བར་བྱ་བ་ཞིག་རྨི་ལམ་
ཡོད་དེ། དེའི་ཕྱིར་རྣམ་པར་ཤེས་པ་ནི་ཡུལ་མེད་པར་འགར་ཡང་
ཡོད་པ་མ་ཡིན་ནོ་སྙམ་དུ་སེམས་པ་དེ་ཡང་རིགས་པ་མ་ཡིན་པ་ཉིད་དེ།
རྨི་ལམ་ན་རྣམ་པ་ཐམས་ཅད་དུ་གསུམ་པོ་མི་སྲིད་པའི་ཕྱིར་རོ། །
ཞེས་སློབ་དཔོན་ལེགས་ལྡན་འབྱེད་ཀྱིས་རྨི་ལམ་གྱི་གཟུགས་ཆོས་ཀྱི་སྐྱེ་
མཆེད་ཀྱི་གཟུགས་སུ་བཞེད་པ་མི་འཐད་པར་གསུངས་སོ། ། དེ་
ལྟར་རྨི་ལམ་ན་ཡུལ་དབང་རྣམ་ཤེས་གསུམ་མི་བདེན་པ་དེའི་ཕྱིར།
སད་པའི་ཚེ་ཡང་ཆོས་ཐམས་ཅད་རང་བཞིན་གྱིས་མེད་དོ་ཞེས་་་་་
གསུངས་པ་ནི། རྨི་ལམ་ཇི་ལྟ་དེ་བཞིན་སད་འདིར་ཡང་། །དངོས་
རྣམས་རྫུན་ཡིན་སེམས་དེ་ཡོད་མ་ཡིན། །སྤྱོད་ཡུལ་མེད་ཅིང་དབང་
བོ་རྣམས་ཀྱང་མེད། །འདི་ནི་ཇི་ལྟར་སད་བཞིན་ཇི་སྲིད་དུ། །མ་
སད་དེ་སྲིད་དེ་ལ་གསུམ་པོ་ཡོད། །སད་པར་གྱུར་ན་གསུམ་ཆར་ཡོད་
མིན་ལྟར། །གཏི་མུག་གཉིད་སད་ལས་དེ་དེ་བཞིན་ནོ། །ཞེས་སོ། །
རྨི་ལམ་གྱི་དབང་ཡིད་རྣམ་ཤེས་གསུམ་རྫུན་པ་ཇི་ལྟ་བ་དེ་བཞིན་དུ།
གཉིད་སད་པའི་སྐབས་འདིར་ཡང་དངོས་པོ་རྣམས་རྫུན་པ་ཡིན་པས་
སེམས་དེ་ཡང་རང་བཞིན་གྱིས་ཡོད་པ་མ་ཡིན་ནོ། ། དེ་བཞིན་དུ་
དབང་པོའི་སྤྱོད་ཡུལ་གཟུགས་རང་བཞིན་གྱིས་མེད་ཅིང་། དབང་
བོ་རྣམས་ཀྱང་རང་བཞིན་གྱིས་མེད་དོ།། འཇིག་རྟེན་འདི་ན་ཇི་
ལྟར་གཉིད་སད་བཞིན་པ་དེས་དུས་ཇི་སྲིད་དུ་གཉིད་མ་སད་པ་
སྲིད་དུ་རྨི་ལམ་གྱི་ཤེས་པ་དེ་ཡི་ངོ་ལ་ཡུལ་དབང་རྣམ་ཤེས་གསུམ་པོ་
ཡོད་ལ། གཉིད་སད་པར་གྱུར་པ་ན་རྨི་ལམ་གྱི་དེ་གསུམ་ཆར་ཡང
ཡོད་པ་མིན་པ་ལྟར། གཏི་མུག་གི་གཉིད་སད་པ་ལས་བྱུང་བའི་
77

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཐམས་ཅད་མཁྱེན་པའི་ཡེ་ཤེས་དེ་དག་གི་གཟིགས་ངོར་ཆོས་གང་ཡང་
བདེན་པར་སྣང་བ་མེད་པ་ནི་གཉིད་སད་པ་ན་རྨི་ལམ་གྱི་དབང་ཡུལ་
རྣམ་ཤེས་གསུམ་པོ་གང་ཡང་མེད་པ་དེ་ཇི་ལྟ་བ་བཞིན་ནོ། ། དེའི་
ཕྱིར་ཕྱི་རོལ་གྱི་དོན་མེད་ལ་རྣམ་ཤེས་རང་བཞིན་གྱིས་ཡོད་དོ་ཟེར་བ་
དེ་མི་འཐད་དོ། ། འོ་ན་རབ་རིབ་ཅན་གྱིས་སྐྲ་ཤད་མཐོང་བའི་ཚེ་
སྐྲ་ཤད་མེད་ཀྱང་དེ་མཐོང་བའི་མིག་གི་རྣམ་པར་ཤེས་པའང་ཡོད་པ་
མ་ཡིན་ནམ་ཞེ་ན། དབང་བོ་རབ་རིབ་བཅས་པ་བློ་གང་གིས། །
རབ་རིབ་མཐུ་ལས་སྐྲ་རྣམས་གང་མཐོང་བ། །དེ་བློ་ལ་ལྟོས་གཉིས་
ཆར་བདེན་པ་སྟེ། །དོན་གསལ་མཐོང་ལ་གཉིས་ཀའང་རྫུན་པ་་་་་
ཡིན། །གལ་ཏེ་ཤེས་བྱ་མེད་པར་བློ་ཡོད་ན། །སྐྲ་དེའི་ཡུལ་དང་མིག་
ནི་རྗེས་འབྲེལ་བའི། །རབ་རིབ་མེད་ལའང་སྐྲ་ཤད་བློར་འགྱུར་ན། །
དེ་ལྟ་མ་ཡིན་དེ་ཕྱིར་དེ་ཡོད་མིན། ཞེས་གསུངས། དབང་བོ་རབ་
རིབ་དང་བཅས་པ་ཡི་མིག་བློ་གང་གིས། རབ་རིབ་ཀྱི་མཐུ་ལས་ཟས་
སྣོད་སོགས་སུ་སྐྲ་ཤད་རྣམས་ཀྱིས་གང་བར་མཐོང་བ་ན།ྋ མཐོང་བ་
བོ་དེ་ཡི་བློ་ལ་ལྟོས་ཏེ་སྐྲ་ཤད་དང་དེ་མཐོང་བའྀ་མིག་ཤེས་གཉིས་ཆར་
ཡང་་བདེན་པ་སྟེ། རབ་རིབ་ཅན་གྱིས་དེ་ལྟར་མཐོང་བ་བདེན་པའི་
ཕྱིར། རབ་རིབ་མེད་པའི་ཡུལ་གྱི་དོན་གསལ་བར་མཐོང་བའི་མིག་
ཤེས་ལ་ལྟོས་ཏེ་སྐྲ་ཤད་དང་དེ་མཐོང་བའི་མིག་ཤེས་གཉིས་ཀའང་
རྫུན་པ་ཡིན་ནོ།། གལ་ཏེ་ཤེས་བྱ་སྐྲ་ཤད་མེད་པར་དེ་མཐོང་བའི་
མིག་བློ་སྐྱེ་བ་ཡོད་ན།རབ་རིབ་ཅན་གྱིས་སྐྲ་ཤད་གང་དུ་མཐོང་བ་དེའི་
ཡུལ་དེ་དང་དེར་རབ་རིབ་མེད་པ་ཞིག་གི་མིག་ནི་སྐྲ་ཤད་ཀྱི་རྗེས་སུ་
འབྲེལ་ཏེ་གང་དུ་ཡོད་ཅེས་བལྟས་པའི་ཚེ། རབ་རིབ་མེད་པ་དེ་ལའང་
78

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སྐྲ་ཤད་མིག་གི་བློར་ཤར་བར་འགྱུར་ན། དེ་ལྟ་མ་ཡིན་པ་དེ་ཕྱིར་རྣམ་
པར་ཤེས་པ་དེ་རང་བཞིན་གྱིས་ཡོད་པ་མིན་ནོ། ། དེ་ལ་ཕྱོགས་སྔ་
མ་ན་རེ། རྣམ་པར་ཤེས་པའི་བག་ཆགས་སམ་ས་བོན་སྔར་བཞག་
པ་དེ་སྨིན་པ་དང་མ་སྨིན་པ་དག་ནི། རྣམ་པར་ཤེས་པ་དེ་སྐྱེ་བ་དང་
མི་སྐྱེ་བ་དག་གི་རྒྱུ་ཡིན་ལ། དེའི་ཕྱིར་གང་ལ་སྐྲ་ཤད་སྣང་བའི་ཤེས་
པ་གཞན་གྱིས་བཞག་པའི་བག་ཆགས་ཡོངས་སུ་སྨིན་པ་དེ་ཁོ་ན་ལ་
དེའི་རྣམ་པ་ཅན་གྱི་མིག་ཤེས་འབྱུང་གི་གཞན་ལ་ནི་མ་ཡིན་ནོ་ཞེས་
པའི་འདོད་པ་བརྗོད་པ་ནི། གང་ཕྱིར་མཐོང་བ་དག་ལ་བློ་ནུས་
ནི། །སྨིན་མེད་དེ་ཕྱིར་དེ་ལ་བློ་མི་འགྱུར། །ཤེས་བྱ་ཡོད་དངོས་བྲལ་
བས་མིན་ཞེ་ན། ཞེས་གསུངས།། གང་གི་ཕྱིར་རབ་རིབ་མེད་པར་
ཡུལ་གསལ་བར་མཐོང་བ་དག་ལ་སྐྲ་ཤད་མཐོང་བའི་བློ་ཡི་ནུས་པ་སྟེ་
བག་ཆགས་ནི་སྨིན་རྒྱུ་མེད་པ་དེ་ཕྱིར་དེ་ལ་སྐྲ་ཤད་མཐོང་བའི་བློ་སྐྱེ་
བར་མི་འགྱུར་བ་ཡིན་གྱི། མཐོང་རྒྱུ་ཤེས་བྱ་དེ་ཡོད་པའི་དངོས་པོ་
དང་བྲལ་བས་མིན་ནོ་ཞེ་ན། དོན་ནི་མིག་དག་པ་ལ་སྐྲ་ཤད་སྣང་
བྱེད་ཀྱི་བག་ཆགས་མེད་པས་དེ་མ་མཐོང་བ་ཡིན་གྱི། སྐྲ་ཤད་མེད་
པོས་མ་མཐོང་བ་མིན་ཞེས་པའོ། ། དེའི་ལན་དུ་རྣམ་ཤེས་དུས་
གསུམ་དང་འབྲེལ་བའི་ནུས་པ་དུས་གསུམ་རང་མཚན་པ་མེད་ཅེས་
གསུང་བ་ནི། ནུས་དེ་མེད་པས་འདི་ནི་འགྲུབ་མ་ཡིན། །སྐྱེས་ལ་
ནུས་པ་སྲིད་པ་ཡོད་མ་ཡིན། །མ་སྐྱེས་ངོ་བོ་ལ་ཡང་ནུས་ཡོད་མིན། །
ཁྱད་པར་མེད་པར་ཁྱད་པར་ཅན་ཡོད་མིན། །མོ་གཤམ་བུ་ལའང་དེ་
ནི་ཡོད་པར་ཐལ། །གལ་ཏེ་འབྱུང་བར་འགྱུར་བས་བསྙད་འདོད་
ནོ། །ནུས་པ་མེད་པར་འདི་ཡི་འབྱུང་འགྱུར་མེད། །ཕན་ཚུན་དོན་ལ་
79

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བརྟེན་པའི་གྲུབ་པ་ནི། །གྲུབ་མིན་ཉིད་ཅེས་དམ་པ་རྣམས་ཀྱིས་
གསུངས། །ཞེས་བྱུང་། རྣམ་ཤེས་སྔ་མས་བཞག་པའི་ནུས་པ་དེ་
རང་བཞིན་གྱིས་མེད་པས ནུས་པ་སྨིན་པ་དང་མ་སྨིན་པ་ལས་
རྣམ་ཤེས་སྐྱེ་བ་དང་མི་སྐྱེ་བའི་དམ་བཅའ་འདི་ནི་འགྲུབ་པ་མ་ཡིན་
ནོ། ། རྣམ་ཤེས་དེའི་ནུས་པའམ་བག་ཆགས་ལས་རྣམ་ཤེས་དེ་སྐྱེ་
ཟེར་བ་འདི་ལ་བརྟག་པར་བྱ་སྟེ། རྣམ་ཤེས་སྐྱེས་ཟིན་པ་དེ་ལྟ་བུ་ལ་
ནུས་པ་རང་མཚན་པ་ཞིག་སྲིད་པ་ཡོད་པ་མ་ཡིན་ཏེ། རྣམ་ཤེས་ད་
ལྟ་བའི་རང་དུས་ན་དེ་བསྐྱེད་པའི་ནུས་པ་རང་མཚན་པ་ཞིག་ཡོད་ན།
ནུས་པ་དེས་རྣམ་ཤེས་དེ་བསྐྱེད་པ་ལ་དགོས་པ་མེད་པའི་ཕྱིར། མ་སྐྱེ་
བའི་རྣམ་ཤེས་མ་འོངས་པའི་ངོ་བོ་ལ་ཡང་ནུས་པ་རང་མཚན་པ་ཡོད་
པ་མིན་ཏེ། ཁྱད་པར་གྱི་ཆོས་རྣམ་ཤེས་སྐྱེས་པ་མེད་པར་ཁྱད་པར་
ཅན་རྣམ་ཤེས་ཀྱི་ནུས་པ་ཡོད་པ་མིན་པའི་ཕྱིར། གཞན་དུ་ན་མོ་
གཤམ་གྱི་བུ་ལའང་རང་གི་ནུས་པ་དེ་ནི་ཡོད་པར་ཐལ། རྣམ་ཤེས་
མེད་ཀྱང་རྣམ་ཤེས་ཀྱི་ནུས་པ་ཡོད་པར་འདོད་པའི་ཕྱིར། གལ་ཏེ་
རྣམ་ཤེས་ཀྱི་ནུས་པའམ་བག་ཆགས་ལས་རྣམ་ཤེས་འབྱུང་བར་འགྱུར་
བས། འདིར་ནུས་པའི་རྣམ་ཤེས་ཞེས་བྱ་བའི་མིང་གིས་བསྙད་པར་
འདོད་ན་ཡང་མི་འཐད་དེ། ས་པ་རང་མཚན་པ་དེ་ཉིད་མེད་
པར་ནུས་པ་འདི་ཡི་རྗེས་སུ་འབྱུང་འགྱུར་གྱི་རྣམ་ཤེས་ཀྱང་རང་་་་
བཞིན་གྱིས་ག་ལ་ཡོད་དེ་མེད་པའི་ཕྱིར་རོ། ། གལ་ཏེ་རྣམ་ཤེས་ལ་
ལྟོས་ནས་ནུས་པ་འཇོག་ལ། ནུས་པ་ལ་ལྟོས་ནས་རྣམ་ཤེས་འཇོག་
གོ་ཞེ་ན། དེ་ནི་ཁོ་བོ་ཅག་གི་རྗེས་སུ་འབྲང་བ་ཡིན་ལ། ཆོས་གང་
ཞིག་ཕན་ཚུན་གྱི་དོན་ལ་བརྟེན་པའི་གྲུབ་པ་ནི། རང་བཞིན་གྱིས་གྲུབ་
80

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པ་མིན་པ་ཉིད་ཀྱི་རྟགས་ཡང་དག་ཅེས་སྐྱེས་བུ་དམ་པ་རྣམས་ཀྱིས་
གསུངས་པའི་ཕྱིར་རོ། ། དེ་ཡང་གཞན་དབང་རང་བཞིན་གྱིས་མ་
གྲུབ་པར་ཐལ། རྣམ་ཤེས་དང་ནུས་པ་ཕན་ཚུན་ལྟོས་ནས་གྲུབ་
དགོས་པའི་ཕྱིར། དེ་ནས་རྣམ་ཤེས་འདས་པའི་ནུས་པ་རང་མཚན་
གྱིས་གྲུབ་པ་འགོག་པ་ནི། གལ་ཏེ་འགག་པའི་ནུས་སྨིན་ལས་འགྱུར་
ན། །གཞན་གྱི་ནུས་པ་ལས་གཞན་འབྱུང་བར་འགྱུར། །རྒྱུན་ཅན་
རྣམས་དེར་ཕན་ཚུན་ཐ་དད་ཡོད། །དེ་ཕྱིར་ཐམས་ཅད་ཀུན་ལས་
འབྱུང་བར་འགྱུར། །གལ་ཏེ་དེར་ནི་རྒྱུན་ཅན་ཐ་དད་ཀྱི། །དེ་དག་
ལ་རྒྱུན་ཐ་དད་མེད་དེའི་ཕྱིར། །ཉེས་མེད་ཅེ་ན་འདི་ནི་བསྒྲུབ་བྱ་ཞིག།
ཇཱ་མི་དད་རྒྱུན་སྐབས་མི་རིགས་ཕྱིར་རོ། །བྱམས་པ་ཉེར་སྦས་ལ་་
བརྟེན་ཆོས་རྣམས་ནི། །གཞན་ཉིད་ཕྱིར་ན་རྒྱུད་གཅིག་གཏོགས་མིན་
1.།གང་དག་རང་མཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་
》གཏོགས་པ་རིགས་མ་ཡིན། །ཞེས་གསུངས། གལ་ཏེ་སེམས་ཙམ་པ་
ཚད་ལྟར་རྣམ་ཤེས་སྔ་མ་འགག་པའི་ཚེ་ཀུན་གཞིའི་སྟེང་དུ་བཞག་
ཁྲིའི་ནུས་པ་རང་མཚན་པ་དེ་སྨིན་པ་ལས་རྣམ་ཤེས་ཕྱི་མ་འབྱུང་བར་
འགྱུར་ན་ནི། གཞན་གྱི་ནུས་པ་ལས་འབྲེལ་མེད་ཀྱི་འབྲས་བུ་གཞན་
་གཞན་ཡང་འབྱུང་བར་འགྱུར་ཏེ། རྒྱུན་ཅན་གྱི་སྐད་ཅིག་མ་
༔ས་རིམ་ཅན་དུ་འབྱུང་བ་དེར། རྫས་ཀྱི་སྐད་ཅིག་མ་སྔ་ཕྱི་་
མས་ཕན་ཚུན་ངོ་བོ་ཉིད་ཀྱིས་ཐ་དད་དུ་ཡོད་པའི་ཕྱིར། རྒྱུ་་་་་
་དེ་ཕྱིར་ཁྱོད་ལྟར་ན་དངོས་པོ་ཐམས་ཅད་རང་གི་རྒྱུ་ཡིན་མིན་
ན་འདི་ནི་གོང་དུ། ཐམས་ཅད་ལས་
ཁ
ཐམས་ཅད་སྐྱེ་བར་འགྱུར་ཏེ་གང་གི་ཕྱིར། ཞེས་པའི་སྐབས་སུ་
81

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཀག་ཟིན་པ་ལྟར་རོ། ། གལ་ཏེ་རྒྱུན་ཅན་རྣམས་རིམ་གྱིས་་་་་
འབྱུང་བ་དེར་ནི་རྒྱུན་ཅན་རྫས་ཀྱི་སྐད་ཅིག་མ་རྣམས་ཕན་ཕན་ཚུན་ངོ་བོ་
ཉིད་ཀྱིས་གྲུབ་པའི་ཐ་དད་དུ་ཡོད་མོད་ཀྱི། ཆུ་ཀླུང་གི་རྒྱུན་ལྟར་དེ་
དག་ལ་རྫས་རྒྱུན་ཐ་དད་པ་མེད་པ་དེའི་ཕྱིར་ཁོ་བོ་ཅག་ལ་ཉེས་པ་མེད་
ཅེ་ན། ཁྱོད་ཀྱི་བཤད་པ་འདི་ནི་སྒྲུབ་བྱེད་བསྒྲུབ་བྱ་དང་མཚུངས་
པ་ཞིག་གོ། ཅིའི་ཕྱིར་ཞེ་ན། ཐ་མི་དད་པའི་རྫས་རྒྱུན་གང་དུ་
འཇོག་པའི་གོ་སྐབས་མེད་པའི་ཕྱིར། དེར་ཐལ། རྫས་ཀྱི་སྐད་
ཅིག་མ་རང་བཞིན་གྱིས་ཐ་དད་པ་རྣམས་ནི་རྒྱུན་ཐ་མི་དད་པའི་རྟེན་
དུ་མི་རིགས་པའི་ཕྱིར་རོ། ། དཔེར་ན། དུས་མཉམ་པའི་བྱམས་
པ་དང་ཉེར་སྦས་ལ་བརྟེན་པའི་རྒྱུད་ཆོས་ཐ་དད་པ་རྣམས་ནི་ཕན་
ཚུན་གཞན་ཉིད་ཡིན་པའི་ཕྱིར་ན་རྒྱུད་གཅིག་ཏུ་གཏོགས་པ་མིན་ཏེ།
འགྲོ་བ་གང་དག་རང་གི་མཚན་ཉིད་ཀྱིས་གྲུབ་པའི་སོ་སོ་བ་དེ་དག་ནི་
རྒྱུད་གཅིག་ཏུ་གཏོགས་པ་རིགས་པ་མ་ཡིན་པའི་ཕྱིར་རོ། །ྋ རྒྱུན་
དང་རྒྱུན་ཅན་གྱི་ཁྱད་པར་ནི་རང་འགྲེལ་ལས། བརྒྱུད་པས་ན་རྒྱུན་
ཏེ་ཆུ་ཀླུང་གི་རྒྱུན་ལྟར་རྒྱུན་ཆགས་པ་རྒྱུན་ལུགས་རྒྱུ་དང་འབྲས་བུ་
འབྲེལ་བར་འཇུག་པ་ན་སྐྱེ་བ་དང་འཆི་བ་བརྒྱུད་པས་བར་རིམ་པ་
རྣམ་པར་མ་ཆད་པར་གནས་པ། ཞེས་དང༌། དེའི་རྒྱུན་གྱི་ཆ་ཤས་
སྐད་ཅིག་མ་རྣམས་ལ་ཡོད་པས་ན་རྒྱུན་གྱི་ཡན་ལག་རྫས་ཀྱི་སྐད་ཅིག་
མ་རྣམས་ལ་རྒྱུན་ཅན་ཞེས་བརྗོད་དོ། ། ཞེས་པ་ལྟར་རོ། །།
འགྲེལ་པར། སླར་ཡང་རྣམ་པར་ཤེས་པར་སྨྲ་བས་རང་གི་ལུགས་
བརྗོད་པ་ལྷུར་བྱས་པ་ཉིད་ཀྱིས་མངོན་པར་འདོད་པའི་དོན་གྲུབ་པར་
བསམས་ཤིང་སྨྲས་པ། ཞེས་གཞན་ལུགས་གསུངས་པ་ནི། མིག་
82

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བློ་སྐྱེ་བ་རང་ནུས་གང་ཞིག་ལས། །དེ་མ་ཐག་ཏུ་ཀུན་ནས་སྐྱེ་འགྱུར་
ཞེང་། །རང་གི་རྣམ་ཤེས་རྟེན་གྱི་ནུས་དེ་ལ། །དབང་བོ་གཟུགས་
ཅན་མིག་ཅེས་བྱ་བར་རྟོགས། །འདི་ན་དབང་བོ་ལས་བྱུང་རྣམ་པར་
རེག ། ཕྱི་གཟུང་མེད་པར་རང་གི་ས་བོན་ལས། །སྔོ་སོགས་སྣང་
ཉེད་འབྱུང་བར་མ་རྟོགས་ནས། །སྐྱེ་བོས་ཕྱི་རོལ་གཟུང་བར་སེམས་
ཁས་ལེན། །རྨི་ལམ་ན་ནི་གཟུགས་དོན་གཞན་མེད་པར། །རང་ནུས་
སྨིན་ལས་དེ་ཡི་རྣམ་ཅན་སེམས། །འབྱུང་བ་ཇི་ལྟ་དེ་བཞིན་སད་་
ལའང་འདིར། ། ཕྱི་རོལ་མེད་པར་ཡིད་ནི་ཡོད་ཅེ་ན། །ཞེས་བྱུང་།
མིག་གི་བློ་སྔར་སྐྱེས་པ་དེ་ཉིད་འགག་པ་ན་རང་གི་ནུས་པའམ་བག་
ཆགས་གང་ཞིག་ཀུན་གཞིའི་སྟེང་དུ་བཞག་པ་དེ་སྨིན་པ་ལས། དེ
མ་ཐག་ཏུ་མིག་ཤེས་ཕྱི་མ་ཀུན་ནས་སྐྱེ་བར་འགྱུར་ཞིང་། མིག་རང་
གི་རྣམ་ཤེས་ཀྱི་རྟེན་གྱི་ནུས་པ་སྐད་ཅིག་པར་མ་ཆད་པ་དེ་
འཇིག་རྟེན་པ་རྣམས་ཀྱིས་དབང་བོ་གཟུགས་ཅན་མིག་ཅེས་བྱ་བར
རྟོགས་ཤིང་འཛིན་གྱི། རྣམ་པར་ཤེས་པ་ལས་ངོ་བོ་ཐ་དད་པའི་
མིག་གི་དབང་བོ་ནི་ཡོད་པ་མ་ཡིན་ནོ། ། འཇིག་རྟེན་འདི་ན་མིག་
ྋགི་དབང་བོ་སོགས་ལས་བྱུང་བའི་དབང་བོའི་རྣམ་པར་རིག་པ་ལྔ་
ཡང་། ཕྱི་རོལ་གྱི་གཟུང་བ་དམིགས་རྐྱེན་ལ་ལྟོས་པ་མེད་པར་རང་
རང་གི་ས་བོན་ལས་སྔོ་སེར་སོགས་ཀྱི་སྣང་བ་ཉིད་འབྱུང་བར་མ་་
རྟོགས་ནས། འཇིག་རྟེན་གྱི་སོ་སོ་སྐྱེ་བོས་ནང་གི་སེམས་གཟུགས་
སོགས་དོན་ལྔར་སྣང་བ་ལ་ཕྱི་རོལ་གྱི་གཟུང་བར་སེམས་ཤིང་ཁས་
ལེན་པར་བྱེད་དོ། ། དཔེར་ན་རྨི་ལམ་ན་ནི་གླང་པོ་ཆེའི་གཟུགས་
ལ་སོགས་པ་ཕྱི་རོལ་གྱི་དོན་གཞན་མེད་པར་རང་གི་སྔོན་གྱི་ནུས་་
83

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའམ་བག་ཆགས་སྨིན་པ་ལས། ཡུལ་དེ་དང་དེ་ཡི་རྣམ་པ་ཅན་གྱི་
སེམས་འབྱུང་བ་ཇི་ལྟ་བ་དེ་བཞིན་དུ། གཉིད་སད་པ་ལའང་གཞི་
འདིར་ཕྱི་རོལ་གྱི་དོན་མེད་པར་ཡིད་ཀྱི་ཤེས་པ་ནི་རང་བཞིན་གྱིས་
ཡོད་ཅེས་ཟེར་ན། འདི་ཡི་ལན་གསུང་བ། ཇི་ལྟར་མིག་མེད་པར་
ནི་རྨི་ལམ་དུ། །སྔོ་སོགས་སྣང་བའི་ཡིད་སེམས་འབྱུང་དེ་ལྟར། །མིག་
དབང་མེད་པར་རང་གི་ས་བོན་ནི། །སྨིན་ལས་ལོང་བ་ལ་འདིར་ཅིས་
མི་སྐྱེ། །གལ་ཏེ་ཁྱོད་ལྟར་རྨི་ལམ་དྲུག་པ་ཡི། །ནུས་པ་སྨིན་ཡོད་སད་
པར་མེད་གྱུར་ན། །དྲུག་པའི་ནུས་སྨིན་ཇི་ལྟ་འདིར་མེད་པ། །དེ་
ལྟར་རྨི་ཚེ་མེད་ཅེས་ཅིས་མི་རིགས། །ཇི་ལྟར་མིག་མེད་འདི་ཡི་རྒྱུ་མིན་
ལྟར། །རྨི་ལམ་དུ་ཡང་གཉིད་ནི་རྒྱུ་མ་ཡིན། །དེ་ཕྱིར་རྨི་ལམ་དུ་ཡང་
དེ་དངོས་མིག ། རྫུན་པའི་ཡུལ་ཅན་རྟོགས་པའི་རྒྱུར་ཁས་བླང་། །
འདི་ཡིས་ལན་ནི་གང་དང་གང་བཏབ་པ། །དེ་དང་དེ་ནི་དམ་བཅའ་
མཚུངས་མཐོང་བས། །རྩོད་འདི་སེལ་བྱེད་སངས་རྒྱས་རྣམས་ཀྱིས་
ནི། །འགར་ཡང་དངོས་པོ་ཡོད་ཅེས་མ་བསྟན་ཏོ། ཞེས་བྱུང་།
ཇི་ལྟར་མིག་དབང་མེད་པར་རམ་མེད་པ་ལ་ནི་རྨི་ལམ་དུ་སྔོན་པོ་
སོགས་སྣང་བའི་ཡིད་ཀྱི་སེམས་འབྱུང་བ་དེ་ལྟར། མིག་དབང་མེད་
པར་ཡིད་ཤེས་ཀྱི་རང་གི་ས་བོན་དེ་ནི་སྨིན་པ་ལས་ལོང་བ་ལ་ཡང་སད་
པའི་སྐབས་འདི ཪ་སྔོན་པོ་སོགས་སྣང་བའི་ཡིད་ཤེས་ཅིས་མི་སྐྱེ།
གཉིད་ལོག་པ་དང་། ལོང་བ་གཉིས་ཀ་ལ་གཟུགས་མཐོང་བའི་མིག་
དབང་མེད་པ་མཚུངས་པའི་ཕྱིར། གལ་ཏེ་རྟོག་གེ་པ་ཁྱོད་ལྟར་
གཉིད་ལོག་པའི་རྨི་ལམ་ན་སྔོ་སོགས་སྣང་བའི་དྲུག་པ་ཡིད་ཀྱི་ཤེས་པ་
ཡི་ནུས་པའམ་བག་ཆགས་སྨིན་པ་ཡོད་ལ། གཉིད་སད་པར་གྱུར་པ་
84

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ན་དེ་ལྟ་བུའི་ཡིད་ཤེས་ཀྱི་བག་ཆགས་སྨིན་པ་མེད་པར་འགྱུར་བ་དེ་
ལྟར་ན། དྲུག་པ་ཡིད་ཀྱི་ཤེས་པའི་ནུས་པ་སྨིན་པ་ཇི་ལྟ་བར་སད་
པའི་སྐབས་འདིར་མེད་པ་དེ་ལྟར། རྨི་ལམ་གྱི་ཚེ་ཡང་དྲུག་པ་ཡིད་
ཤེས་ཀྱི་བག་ཆགས་སྨིན་པ་མེད་ཅེས་ཁས་བླང་ན་ཅེས་མི་རིགས་ཞེས་
ཁྱོད་ལ་འདྲི་བར་བྱའོ།། ཇི་ལྟར་སྔོན་པོ་སོགས་སྣང་བའི་ཡིད་ཀྱི་
ཤེས་པའི་ནུས་པ་དེ། ལོང་བ་མིག་མེད་པ་འདི་ཡི་སྔོ་སོགས་སྣང་
བའི་རྒྱུ་མིན་པ་ལྟར། རྨི་ལམ་དུ་ཡང་གཉིད་ནི་སྔོ་སོགས་དོན་སྣང་
གི་བག་ཆགས་སྨིན་པའི་རྒྱུ་མ་ཡིན་ནོ། ། བག་ཆགས་རྫུན་པ་ལས་
རྨི་ལམ་དུ་སྔོ་སོགས་སྣང་བའི་ཤེས་པ་རྫུན་པ་སྐྱེ་བ་དེའི་ཕྱིར། རྨི་
ལམ་དུ་ཡང་། སད་པའི་གནས་སྐབས་དེ་ལྟ་བུའི་ཡུལ་གྱི་དངོས་པོ་
མཐོང་བའི་མིག་དབང་རྫུན་པའི་ཡུལ་ཅན་རྟོགས་པའི་རྒྱུར་ཁས་བླང་
བར་བྱའོ། ། ྋ འདིའི་འགྲེལ་བར། དེའི་ཕྱིར་རྨི་ལམ་དུ་ཡང་རྣམ་
པ་དེ་ལྟ་བུའི་ཡུལ་གྱི་ཤེས་པ་རྣམ་པ་དེ་ལྟ་བུ་དང་། མིག་གི་རྣམ་
པར་ཤེས་པའི་རྟེན་དུ་གྱུར་པ་རྣམ་པ་དེ་ལྟ་བུ་ཁས་བླང་བར་བྱའོ་
གསུངས། དབུ་སེམས་ཀྱིས་ཟབ་མོ་ལྟ་བའི་རྩོད་པའི་སྐབས་སུ་་་
སེམས་ཙམ་པ་དེ་ཡིས་དབུ་མ་པ་ལ་ལན་ནི་གང་དང་གང་ཞིག་བཏབ་
པ་ནའང་། སྒྲུབ་བྱེད་དེ་དང་དེ་ནི་ཁོ་རང་གི་དམ་བཅའ། དེ་
དང་དེར་མཚུངས་པར་མཐོང་བས།ྋ སེམས་ཙམ་པའི་རྩོད་པ་འདི་
ནི་དབུ་མ་པའི་རིགས་པ་རྣོན་པོས་སེལ་བར་བྱེད་དོ། །ྋ འགྲེལ་
བར། སད་པའི་གནས་སྐབས་ཀྱི་གསུམ་པོ་འདི་རང་བཞིན་གྱིས་
སྟོང་བ་ཡིན་ཏེ། དམིགས་པའི་ཕྱིར། རྨི་ལམ་བཞིན་ནོ་ཞེས་་་
བསྟན་པ་དང་། ཕ་རོལ་བོས། གང་ཞིག་སད་པའི་རྣམ་པར་ཤེས་
85

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་ནི། དོན་གྱིས་སྟོང་བ་ཡིན་ཏེ། རྣམ་པར་ཤེས་པ་ཡིན་པའི་ཕྱིར།
རྨི་ལམ་གྱི་རྣམ་པར་ཤེས་པ་བཞིན་ནོ། ། ཞེས་བྱ་བ་ལ་སོགས་པ་
བཀོད་དེ་གསུངས་པ་ལྟར་རོ། ། ·དེ་ལྟར་སེམས་ཙམ་པའི་ལུགས་
བཀག་པ་ལ་རིགས་པས་མི་གནོད་པར་མ་ཟད། ལུང་གིས་ཀྱང་མི་
གནོད་དེ། ཡང་དག་པར་རྫོགས་པའི་སངས་རྒྱས་རྣམས་ཀྱིས་ནི།
གསུང་རབ་འགར་ཡང་དངོས་པོ་བདེན་པར་ཡོད་ཅེས་ངེས་པའི་དོན་
དུ་མ་བསྟན་ཏོ། །ྋ ཕྱོགས་སྔ་མ་ན་རེ། དེ་ལྟར་ཡུལ་མེད་པར་
རྣམ་པར་ཤེས་པ་ཡོད་པ་མིན་ན། མི་སྡུག་པའི་ཏེང་ངེ་འཛིན་གྱི་
ཡུལ་མེད་ཀྱང་རྣལ་འབྱོར་བ་ལ་དེ་མཐོང་བའི་ཤེས་པ་སྐྱེ་བ་ཅི་ཡིན་ཞེ་
ན། དེ་ལ་གསུང་བ། རྣལ་འབྱོར་བ་ཡིས་བླ་མའི་མན་ངག་་་་་
ལས། །ཀེང་རུས་ཀྱིས་གང་ས་གཞི་མཐོང་བ་གང༌། །དེར་ཡང་གསུམ་
ཆར་སྐྱེ་བ་མེད་པར་མཐོང་། །ལོག་པ་ཡིད་ལ་བྱེད་པར་བསྟན་ཕྱིར་
རོ། །ཁྱོད་ཀྱི་དབང་བློའི་ཡུལ་རྣམས་ཇི་ལྟ་བ། །དེ་ལྟར་མི་སྡུག་ཡིད་
ཀྱི་ཡང་འགྱུར་ན། །དེ་བཞིན་ཡུལ་དེར་བློ་གཏད་གཅིག་ཤོས་ཀྱིས། །
རྟོགས་འགྱུར་དེ་ནི་རྫུན་པར་ཡང་མི་འགྱུར། །རབ་རིབ་དང་ལྡན་
དབང་བོ་ཅན་མཚུངས་པ། །ཆུ་འབབ་ཀླུང་ལ་ཡི་དྭགས་རྣག་བློ་་་
ཡང་། །ཞེས་བྱུང་། མི་སྡུག་པ་བསྒོམ་པའི་རྣལ་འབྱོར་བ་ཡིས་བླ་
མའི་མན་ངག་ལས་ཀེང་རུས་ཀྱིས་གང་བའི་ས་གཞི་མཐོང་བའི་ཤེས་
པ་གང་ཞིག་སྐྱེ་བ་དེ་ཡང་། ཕྱི་རོལ་མེད་ལ་ཤེས་པ་བདེན་གྲུབ་ཏུ་
ཡོད་པའི་དཔེར་མི་རུང་སྟེ། ས་གཞི་ཀེང་རུས་ཀྱིས་ཁྱབ་པར་མཐོང་
བ་དེར་ཡང་ཡུལ་དབང་རྣམ་ཤེས་གསུམ་ཆར་ཡང་རང་བཞིན་གྱིས་སྐྱེ་
བ་མེད་པར་མཐོང་སྟེ། ཏིང་ངེ་འཛིན་དེ་ནི་ཡུལ་ལོག་པ་ཡིད་ལ་
86

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བྱེད་པར་བསྟན་པའི་ཕྱིར་རོ། ། གང་དུ་བསྟན་ན་མདོ་ལས།
འདི་ནི་དེ་ཁོ་ན་ཉིད་མ་ཡིན་པ་ཡིད་ལ་བྱེད་པའོ།། ཞེས་སོ། །
དེ་ལྟར་མ་ཡིན་ན་ཁྱོད་ཀྱི་དབང་བོའི་བློའི་ཡུལ་རྣམས་མཐོང་བ་ཇི་ལྟ་
བ་དེ་ལྟར་མི་སྡུག་པའི་ཡིད་ཀྱི་རྣམ་པར་ཤེས་པའི་ཡུལ་དུ་ཡང་འགྱུར་
བསམ་ཚུལ་དེ་བཞིན་དུ་གཞན་ཞིག་གིས་ཀྱང་ཀེང་རུས་ཀྱིས་ན།
གང་བར་མཐོང་བའི་ཡུལ་དེར་བློ་གཏད་པ་ན། གཅིག་ཤོས་ཀྱིས་
ཀྱང་རྟོགས་པ་སྟེ་མཐོང་བར་འགྱུར་ཏེ། སྔོ་སོགས་སྣང་བའི་དབང་
ཤེས་བཞིན་ནོ། ། གཞན་དུ་ན་ས་གཞི་ཀེང་རུས་ཀྱིས་གང་བ་དེ་ནི་
རྫུན་པར་ཡང་མི་འགྱུར་རོ།། དེ་ལྟར་ན་གོང་དུ། །རབ་རིབ་མཐུ་
ལས་སྐྲ་རྣམས་གང་མཐོང་བ། །ཞེས་སོགས་བཤད་པ་ལྟར། རབ་
རིབ་དང་ལྡན་པའི་དབང་བོ་ཅན་གཞན་ལ་ཡང་མཚུངས་པ་ཤེས་པར་
བྱ་ལ།ྋ ཆུ་གཙང་མ་འབབ་པའི་ཀླུང་ལ་ཡང་ཡི་དྭགས་འགའ་ཞིག་
གིས་ལྟ་བའི་ཚེ་རྣག་ཁྲག་ཏུ་མཐོང་བའི་བློ་སྐྱེ་བ་ཡང་སྔ་མ་བཞིན་དུ་
་ཤེས་པར་བྱའོ། ། མངོན་པ་ཀུན་བཏུས་ལས། ཆོས་ཀྱི་སྐྱེ་མཆེད་
པའི་གཟུགས་གང་ཞེ་ན། དེ་ནི་རྣམ་པ་ལྔར་བལྟ་སྟེ། བསྡུས་པ་
ལས་གྱུར་པ་དང་། མངོན་པར་སྐབས་ཡོད་པ་དང་། ཡང་དག་
པར་བླངས་པ་ལས་བྱུང་བ་དང་། ཀུན་བརྟག་པ་དང་། དབང་
འབྱོར་བའོ། ། ཞེས་ཡིད་ཤེས་ཁོ་ན་ལ་སྣང་བའི་གཟུགས་ལྔ་་་་་
གསུངས་པ་ལས། དང་བོ་ནི་རྣམ་འགྲེལ་ལས། རྡུལ་ཕྲན་གཞན་
དག་མེད་པར་ནི། །རྡུལ་ཕྲན་ཁྱད་པར་དེ་ཡང་མེད། །ཤེས་དེ་གཅིག་
ལ་ངེས་མིན་ཕྱིར། ། སྤྱི་ཡི་སྤྱོད་ཡུལ་ཅན་དུ་བཤད། ། ཅེས་དང་།
ཊཱིཀ་ཆུང་ལས། དབང་ཤེས་དེ་ཆོས་ཅན། ཚོགས་སྤྱིའི་སྤྱོད་ཡུལ་
87

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཅན་དུ་བཤད་དེ། རྡུལ་ཕྲན་གཅིག་ལ་དམིགས་ནས་སྐྱེ་བར་ངེས་པ་
མིན་པར་དུ་མ་ལས་སྐྱེ་བའི་ཕྱིར། ཞེས་པ་ལྟར་གྱི་བློས་བཤིག་པའི་
རྡུལ་ཕྲ་རབ་དང་། མངོན་པར་སྐབས་ཡོད་པ་ནི། ཡིད་ཤེས་ཁོ་ན་
ལ་སྣང་བའི་བར་གྱི་སྣང་བ་དང་། ཡང་དག་པར་བླངས་པའི་དེ་ནི།
སྡོམ་པའི་རྣམ་རིག་མ་ཡིན་པའི་གཟུགས་སོགས་དང་། ཀུན་བརྟག་
པའི་དེ་ནི། རྣམ་འགྲེལ་ལས། མི་གཙང་ཟད་པར་ས་ལ་སོགས། །
ཡང་དག་མིན་པའང་གོམས་པ་ཡི། །སྟོབས་ཀྱི་སྤྲུལ་བ་རྟོག་མེད་་་
དང་། །གསལ་བར་སྣང་བ་ཅན་དུ་མཐོང་། །ཞེས་གསུངས་པ་ལྟར།
ས་གཞི་མི་སྡུག་པས་ཁྱབ་པར་སྣང་བ་ལྟ་བུ་དང་། དབང་འབྱོར་
བའི་དེ་ནི། བྱང་སེམས་ས་ཐོབ་པས་མཆོད་རྫས་ནམ་མཁར་གང་བ་
སྤྲུལ་ཏེ་ཕུལ་བ་དང་ས་ཆུང་ངུར་དང་ཆུ་ཆེན་པོར་སྤྲུལ་བ་སོགས་སོ། །
རྣམ་འགྲེལ་ལས། ཕྱི་རོལ་དོན་ནི་ཡོད་ན་ཡང་། །ཇི་ལྟར་ཉམས་སུ་
མྱོང་ཉིད་དེ། །ངེས་པའི་བདག་ཉིད་རང་ངོ་བོས། །མ་ཡིན་དུ་མའི་
བདག་སྐྱོན་ཕྱིར། །ཁས་བླངས་ན་ཡང་གཉིས་པོ་དག ། ཐ་དད་
པར་ནི་མྱོང་མི་འགྱུར། །མ་མཐོང་བསྒྲིབས་ཕྱིར་མིན་ཞེ་ན། །དོན་གྱི་
དབང་གིས་རྟོགས་མི་འགྱུར། །ཞེས་དང་། ཊཱིཀ་ཆུང་ལས། ཕྱི་
རོལ་གྱི་དོན་ནི་ཡོད་ན་ཡང་རང་གི་བདག་ཉིད་རིག་པ་ཡིན་ཏེ།
འདོད་མི་འདོད་ཀྱི་རྣམ་པ་ཇི་ལྟར་ཉམས་སུ་མྱོང་བ་ཉིད་དེའི་སྒོ་ནས།
དོན་ངེས་པའི་བདག་ཉིད་དུ་འཇོག་གི དོན་རང་གི་ངོ་བོས་རྣམ་པ་
གཏད་པ་མ་ཡིན་པའི་ཕྱིར། ཞེས་དང༌། མ་མཐོང་བ་ལས་ཀྱིས་
བསྒྲིབས་པའི་ཕྱིར། གཉིས་ཀ་མཐོང་བ་མིན་ནོ་ཞེ་ན། ཞེས་སྐྱེས་
བུ་གཅིག་ལ། དགྲ་གཉེན་གཉིས་ཀྱིས་བལྟས་པའི་ཚེ། དགྲ་ལ་དེ་
ཡིད་དུ་འོང་བར་མི་སྣང་བ་ནི་ལས་ཀྱིས་བསྒྲིབས་པ་ཡིན་ཟེར་བ།
88

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མ་མཐོང་བསྒྲིབས་ཕྱིར་མིན་ཞེ་ན། ཞེས་སོགས་ཀྱི་རྩོད་ཚུལ་དང་།
ཐེག་བསྡུས་ལས། ཡི་དྭགས་དུད་འགྲོ་མི་རྣམས་དང་། །ལྷ་རྣམས་
ཇི་ལྟར་འོས་འོས་སུ། །དངོས་གཅིག་ཡིད་ནི་ཐ་དད་པས། །དོན་མ་
གྲུབ་པར་འདོད་པ་ཡིན། །ཞེས་དང་། བཤེས་སྤྲིང་ལས། །ཡི་་
དྭགས་རྣམས་ལ་སོས་ཀའི་དུས་སུ་ནི། །ཟླ་བའང་ཚ་ལ་དགུན་གྱི་ཉི་
མའང་གྲང་། །ཞེས་སོགས་གསུང་བ་ལྟར་སྐབས་འདིར་དཔྱད་པར་
བྱ་བ་མང་ཡང་། བཅོམ་ལྡན་འདས་ཀྱིས། སེམས་ཅན་རྣམས་ཀྱི་
ལས་ཀྱི་རྣམ་པར་སྨིན་པ་ནི་བསམ་གྱིས་མི་ཁྱབ། སྔགས་དང་སྨན་
གྱི་ནུས་པའང་བསམ་གྱིས་མི་ཁྱབ། · རྣལ་འབྱོར་བའི་ཏིང་ངེ་འཛིན་
གྱི་མཐུ་ཡང་བསམ་གྱིས་མི་ཁྱབ། ཅེས་གསུངས་པ་ལྟར་རོ། ། དེ་
ལྟར་རྩོད་ལན་རྒྱས་པར་བཤད་པ་རྣམས་ཀྱི་དོན་བསྡུ་བ་ནི། མདོར་
ན་ཇི་ལྟར་ཤེས་བྱ་མེད་དེ་བཞིན། །བློ་ཡང་མེད་ཅེས་དོན་འདི་ཤེས་
པར་གྱིས། །ཞེས་གསུངས། མདོར་བསྡུ་ན་ཇི་ལྟར་གཟུགས་ལ་་
སོགས་པའི་ཤེས་བྱ་རང་བཞིན་གྱིས་མེད་པ་དེ་བཞིན་དུ། དེ་དག་
འཛིན་པའི་བློ་ཡང་རང་བཞིན་གྱིས་མེད་ཅེས་དོན་འདི་ནི་ཤེས་པར་
གྱིས་ཤིག དེ་ནས་གཟུང་འཛིན་གཉིས་སྟོང་གི་གཞན་དབང་རང་
མཚན་པ་རྟོགས་པའི་ཚད་མ་དགག་པ་ནི། གལ་ཏེ་གཟུང་མེད་
འཛིན་པ་ཉིད་བྲལ་ཞིང༌། །གཉིས་ཀྱིས་སྟོང་བའི་གཞན་དབང་་་་་་
དངོས་ཡོད་ན། །འདི་ཡི་ཡོད་པ་གང་གིས་ཤེས་པར་འགྱུར། །མ་
བཟུང་བར་ཡང་ཡོད་ཅེས་བྱར་མི་རུང་། །དེ་ཉིད་ཀྱིས་དེ་མྱོང་བར་
གྲུབ་མ་ཡིན། །ཞེས་གསུངས། གལ་ཏེ་ཕྱི་རོལ་དོན་གྱི་གཟུང་བ་
མེད་པས། དེ་ལས་རྫས་ཐ་དད་པའི་འཛིན་པ་ཉིད་དང་བྲལ་ཞིང་།
89

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཟུང་འཛིན་རྫས་ཐ་དད་པ་གཉིས་ཀྱིས་སྟོང་བའི་གཞན་དབང་གི་
དངོས་པོ་རང་མཚན་གྱིས་ཡོད་ན། གཞན་དབང་འདི་ཡི་རང་
མཚན་གྱིས་ཡོད་པ་ཚད་མ་གང་གིས་ཤེས་ཤིང་རྟོགས་པར་འགྱུར་ཞེས་
ཁྱོད་ལ་འདྲི་ཞིང༌། ཚད་མས་མ་བཟུང་བར་ཡང་ཡོད་ཅེས་བྱར་མི་
རུང་སྟེ། ཚད་མས་མ་དམིགས་པ་ནི་མེད་པ་ཡིན་པའི་ཕྱིར་རོ།།
བྱས་པ་ལ་ཁོ་ན་རེ། གཞན་དབང་གི་སེམས་དེ་ནི་དེ་ཉམས་སུ་མྱོང་
བའི་རང་རིག་མངོན་སུམ་གྱིས་རྟོགས་པས་སྐྱོན་མེད་དོ་ཞེ་ན། རང་
རིག་ནི་མེད་པ་ཞིག་ཡིན་པས་རང་རིག་དེ་ཉིད་ཀྱིས་གཞན་དབང་གི་
སེམས་དེ་མྱོང་བར་གྲུབ་པ་མ་ཡིན་ནོ། །ྋ ཕྱོགས་སྔ་མ་ན་རེ། དེ་
ཡོད་དེ། དཔེར་ན། སྔོན་པོ་སོགས་མཐོང་ངོ་། ། སྒྲ་སྙན་་
སོགས་ཐོས་སོ་ཞེས་དྲནཔ་ཞིག་སྐྱེ་བ་ནི་ཀུན་གྱིས་མྱོང་པས་གྲུབ་པས་
གདོན་མི་ཟ་བར་ཁས་བླང་དགོས་ལ། དྲན་ཤེས་དེ་འདྲེན་བྱེད་ཀྱི་
ཚད་མ་ཞིག་དགོས་པས་དེ་ནི་རང་རིག་ལས་གཞན་མེད་དེ། དྲན་
པ་དེས་ངས་སྔོན་པོ་མཐོང་ངོ་ཞེས་སྔོན་པོ་དང་སྔོ་འཛིན་མིག་ཤེས་
གཉིས་ཀ་དྲན་པའི་ཕྱིར། དྲན་པ་དེ་སྔོ་འཛིན་མིག་ཤེས་ཀྱིས་དྲངས་
པ་མ་ཡིན་ཏེ། སྔོ་འཛིན་མིག་ཤེས་རང་ཉིད་ཀྱིས་རང་ཉིད་མི་་་་
རྟོགས་པའི་ཕྱིར། དེས་ན་གང་ཞིག་དྲན་པའི་ཡུལ་དེ་སྔར་རྟོགས་པ་
ཞིག་དགོས་ཏེ། སྔར་མི་ཤེས་པ་ཞིག་རྗེས་སུ་དྲན་པ་མི་འཐད་པའི་
ཕྱིར། དེ་ལྟར་ཡང་རྣམ་འགྲེལ་ལས། གཞན་དེ་མཐོང་བར་་་་
གདོན་མི་ཟ། ། དྲན་པ་ལས་ཀྱང་བདག་རིག་གྲུབ། ། ཞེས་དང་།
དོན་དང་ལྡན་པའི་སེམས་ལ་ནི། །དོན་རྣམ་མེད་པར་དོགས་ན་་
ཡང་། །འདས་པའི་དོན་ནི་འཛིན་པ་ལ། །ཚུལ་གཉིས་རང་རིག་གྲུབ་
90 ---

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
པ་ཡིན། །ཞེས་དང་། འདི་ལྟར་ཕྱི་མ་ཕྱི་མ་ཡི། །ཤེས་པ་རྣམ་་་
གཅིག་ལྷག་པ་ཉིད། །ཅེས་དང༌། དེ་ལ་མཐོང་ཞེས་བརྗོད་ཅེ་ན། །
འདི་འདྲ་བས་ན་རང་རིག་གྲུབ། །ཇི་སྟེ་རང་ངོས་མི་རིག་ན། །ཇི་
ལྟར་གཞན་གྱི་ངོ་བོ་རིག །ཅེས་དང༌། ཚུལ་གཉིས་སྒྲུབ་པར་བྱེད་
པས་ཀྱང་། །རང་རིག་ཕལ་ཆེར་གྲུབ་པ་ཡིན། །ཞེས་དང་། ཚད་
མ་མདོ་ལས། ཡུལ་ཤེས་པ་དང་དེ་ཤེས་པའི། །དབྱེ་བས་བློ་ཡི་ཚུལ་
གཉིས་ཉིད། །ཅེས་གསུངས་སོ། ། དེ་ལ་སློབ་དཔོན་གྱིས་གསུང་
བ། གལ་ཏེ་ཕྱི་དུས་དྲན་པ་ལས་འགྲུབ་ན། །མ་གྲུབ་བསྒྲུབ་པར་བྱ་
ཕྱིར་བརྗོད་པ་ཡི། །མ་གྲུབ་འདི་ནི་སྒྲུབ་པར་བྱེད་པ་མིན། །རང་
རིག་པ་ནི་གྲུབ་ལ་རག་མོད་ཀྱི། །དེ་ལྟའང་དྲན་པས་དྲན་པ་རིགས་
མིན་ཏེ། །གཞན་ཕྱིར་མ་ཤེས་རྒྱུད་ལ་སྐྱེས་པ་བཞིན། །གཏན་ཚིགས་
འདིས་ན་ཁྱད་པར་དག་ཀྱང་འཇོམས། །གང་ཕྱིར་གང་གིས་ཡུལ་
མྱོང་གྱུར་དེ་ལས། །དྲན་པ་འདི་གཞན་ང་ལ་ཡོད་མིན་པ། །དེ་ཕྱིར་
ང་ཡིས་མཐོང་སྙམ་དྲན་འགྱུར་ཏེ། །འདི་ཡང་འཇིག་རྟེན་ཐ་སྙད་
ཚུལ་ལུགས་ཡིན། །ཞེས་བྱུང་། གལ་ཏེ་སྔོན་པོ་སོགས་མཐོང་བའི་
ཕྱིས་སུ་ངས་དེའི་དུས་སྔོན་པོ་མཐོང་ངོ་སྙམ་དུ་དྲན་པ་ལས།
འཛིན་ཉམས་མྱོང་གི་རང་རིག་ཡོད་པར་འགྲུབ་ནྋ དེ་ནི་མི་རིགས་
ཏེ། གཞི་མ་གྲུབ་པའི་རང་རིག་བསྒྲུབ་པར་བྱ་བའི་ཕྱིར་དུ་བརྗོད་
པ་ཡི་མ་གྲུབ་པའིི་གཏན་ཚིགས་འདི་ནི། རང་རིག་ཡོད་པར་སྒྲུབ་
པར་བྱེད་པ་ཡང་དག་པ་མིན་ཏེ། ཆུ་ཙམ་མཐོང་བ་ལས་ནོར་བུའི་
ཆུ་ཤེལ་མི་དཔོག་པ་བཞིན་ནོ། ། གལ་ཏེ་ཤེས་པས་རང་གི་བདག་
ཉིད་དང་ཡུལ་རིག་པ་ནི་གྲུབ་ལ་རག་མོད་ཀྱི་སྟེ་གྲུབ་ཏུ་ཆུག་ཀྱང་།
— 91

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་ལྟ་ནའང་དྲན་པའི་ཤེས་པས་ཡུལ་ཡུལ་ཅན་དེ་དག་དྲན་པ་ནི་་
རིགས་པ་མིན་ཏེ། དྲན་པའི་ཤེས་པ་ནི་ཡུལ་མྱོང་བའི་ཤེས་པ་ལས་
རང་མཚན་གྱིས་གཞན་ཉིད་དུ་ཁས་བླངས་པའི་ཕྱིར་རོ། ། དཔེར་
ན། བྱམས་པའི་ཤེེས་པའི་ཡུལ་མྱོང་ནི། སྔར་ཡུལ་དེ་མ་ཤེས་པའི་
ཉེར་སྦས་ཀྱི་རྒྱུད་ལ་སྐྱེས་པ་མ་ཡིན་པ་བཞིན་ནོ། ། རང་གི་མཚན་
ཉིད་ཀྱིས་གྲུབ་པའི་གཞན་ཡིན་པའི་ཕྱིར་ཞེས་པའི་གཏན་ཚིགས་་
འདིས་ནི། རང་མཚན་གྱིས་རྒྱུད་གཅིག་ཏུ་གཏོགས་པ་དང་རྒྱུ་་
འབྲས་ལ་སོགས་པའི་ཁྱད་པར་དག་ཀྱང་འཇོམས་པར་བྱེད་དོ། །
འོ་ན་རང་རིག་མི་བཞེད་ན་སྔར་ངས་སྔོན་པོ་མཐོང་ངོ་སྙམ་པའི་དྲན་
པ་སྐྱེ་ལུགས་ཇི་ལྟར་ཡིན་སྙམ་ན། གང་གི་ཕྱིར་སྔར་ཤེས་པ་གང་
གིས་ཡུལ་མྱོང་བར་གྱུར་པའི་ཤེས་པ་དེ་ལས་དྲན་པའི་ཤེས་པ་འདིར་
རང་མཚན་གྱིས་གཞན་དུ་གྱུར་པ་སློབ་དཔོན་ང་ཡི་ལུགས་ལ་ཡོད་པ་
མིན་པ་ནི་སྔར་བཤད་ཟིན་ལ། དེ་ཕྱིར་ཐ་སྙད་དུ་ནི་ང་ཡིས་སྔོན་པོ་
མཐོང་ངོ་སྙམ་པའི་དྲན་པ་སྐྱེ་བར་འགྱུར་ཏེ། སྔོ་འཛིན་མིག་ཤེས་
རང་གི་སྣང་བ་ལ་ཚད་མ་ཡིན་པའི་ཕྱིར། ¯ངས་གཟུགས་འདི་མཐོང་
ངོ་ཞེས་སྨྲ་བ་དང་དྲན་པ་འདི་ཡང་འཇིག་རྟེན་ཐ་སྙད་ཀྱི་ཚུལ་ལུགས་
ཡིན་ཏེ། ཇི་སྐད་དུ། མཐོང་དང་མ་མཐོང་ཐོས་མ་ཐོས། །ཤེས་
དང་མ་ཤེས་རྟོགས་མ་རྟོགས། །ཇི་བཞིན་སྨྲ་བ་འཕགས་པ་དང་། །
ཐ་སྙད་འདོགས་པ་བྱིས་པ་ཡིན། །ཞེས་བཤད་པ་ལྟ་བུའོ། ། དེ་
ནས་ཡང་གསུང་བ དེ་ཕྱིར་རང་རིག་ཡོད་པ་མ་ཡིན་ན། །ཁྱོད་ཀྱི་
གཞན་དབང་གང་གིས་འཛིན་པར་འགྱུར། །བྱེད་པོ་ལས་དང་བྱ་བ་
གཅིག་མིན་པས། །དེ་ཉིད་ཀྱིས་དེ་འཛིན་པར་རིགས་མ་ཡིན། །གལ་
92

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཏེ་སྐྱེ་བ་མེད་ཅིང་མ་ཤེས་པའི། །བདག་ཅན་གཞན་དབང་ངོ་བོའི་
དངོས་ཡོད་ན། །གང་གིས་ན་འདི་ཡོད་པར་མི་རིགས་པ། །གཞན་ལ་
མོ་གཤམ་བུས་གནོད་ཅི་ཞིག་བསྐྱེལ། །གང་ཚེ་གཞན་དབང་ཅུང་
ཟད་ཡོད་མིན་ན། །ཀུན་རྫོབ་པ་ཡི་རྒྱུར་ནི་གང་ཞིག་འགྱུར། །གཞན་
གྱི་ལྟར་ན་རྫས་ལ་ཆགས་པ་ཡི། །འཇིག་རྟེན་གྲགས་པའི་རྣམ་བཞག་
ཀུན་ཀྱང་བརླག ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་
རོལ་གྱུར་ལ་ཞི་བའི་ཐབས་མེད་དོ། ། དེ་དག་ཀུན་རྫོབ་དེ་ཉིད་
བདེན་ལས་ཉམས། །དེ་ལས་ཉམས་པས་ཐོན་བརྟན་འབབ་ཆེའི་་་
ཞི། །ཐ་སྙད་བདེན་པ་ཐབས་སུ་གྱུར་པ་དང༌། །དོན་དམ་བདེན་པ་
ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་མི་ཤེས་པ། །
དེ་ནི་རྣམ་རྟོག་ལོག་པའི་ལམ་ངན་ཞུགས། །ཞེས་བྱུང་། དེ་ཡང་
ངས་མཐོང་ངོ་། ། ངས་ཐོས་སོ་ཞེས་བྱ་བ་ལ་སོགས་པ་ནི
འཇིག་རྟེན་གྱི་ཚུལ་ལུགས་ཡིན་པ་དེའི་ཕྱིར་རང་རིག་གཏན་ནས་ཡོད་
པ་མ་ཡིན་ན། ཁྱོད་ཀྱིས་འདོད་པའི་གཞན་དབང་རང་མཚན་པའི་
སེམས་དེ་ཤེས་པ་གང་གིས་འཛིན་པར་འགྱུར། བྱས་པ་ལ་ཕྱོགས་སྔ་
མ་ན་རེ། སེམས་དེ་རང་ཉམས་སུ་མྱོང་བའི་རང་རིག་གིས་འཛིན་
པ་ཡིན་ནོ་ཞེ་ན། བྱེད་པ་པོ་དང་། བྱ་བའི་ཡུལ་ལས་དང་། བྱ་
བ་གསུམ་གཅིག་མིན་པས། ྋརང་རིག་དེ་ཉིད་ཀྱིས་རང་རིག་དེ་ཉིད་
འཛིན་པར་རིགས་པ་མ་ཡིན་ཏེ། བྱ་བྱེད་གཅིག་ཏུ་ཐལ་བའི་སྐྱོན་
ཡོད་པའི་ཕྱིར། ལང་ཀར་གཤེགས་པ་ལས། ཇི་ལྟར་རལ་གྲི་རང་
གི་སོ། །གཅོད་པར་མི་བྱེད་སོར་མོ་ནི། །རང་ལ་རེག་པར་མི་བྱེད་
ལྟར། །རང་རིག་སེམས་ཀྱང་དེ་བཞིན་ནོ། །ཞེས་དང་། སྤྱོད་་་་་
འཇུག་ལས། གལ་ཏེ་རང་རིག་ཡོད་མིན་ན། །རྣམ་ཤེས་དྲན་པར་
- 93

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཇི་ལྟར་འགྱུར། །ཞེས་དྲིས་པའི་ལན་དུ། གཞན་མྱོང་བ་དང་་་་་
འབྲེལ་བ་ལས། །དྲན་འགྱུར་བྱི་བའི་དུག་བཞིན་ནོ། །ཞེས་གསུངས།
འདིའི་འགྲེལ་བར། གལ་ཏེ་རང་རིག་ཡོད་པ་མིན་ན་ཡུལ་ཅན་རྣམ་
ཤེས་དྲན་པར་ཇི་ལྟར་འགྱུར་ཏེ་མི་འགྱུར་བས་དྲན་པའི་རྟགས་ཀྱིས་
མྱོང་བ་དཔོག་མི་ནུས་ན། དེ་ཡང་ངས་སྔར་སྔོན་པོ་མཐོང་ངོ་ཞེས་
དྲན་པའི་ཚེ། དྲན་པ་མྱོང་བའི་རྗེས་སུ་བྱེད་པས་སྔོན་པོ་མཐོང་ངོ་
ཞེས་ཡུལ་དྲན་པའི་རྟགས་ལས་ཡུལ་མྱོང་བ་ཡོད་པར་གྲུབ་ལ་ཡུལ་
མྱོང་དེ་ཉིད་སྔོ་འཛིན་ཡིན་ནོ། ། ངས་མཐོང་ངོ་ཞེས་ཡུལ་ཅན་
དྲན་པའི་རྟགས་ལས་ཡུལ་ཅན་མྱོང་བ་ཡོད་པར་གྲུབ་ལ་ཡུལ་ཅན་
མྱོང་བ་དེ་ནི་རང་རིག་ཡིན་ལ། སྔོ་འཛིན་མྱོང་བྱེད་གང་ཡིན་་་་
མཐའ་གཞན་འགོག་པའི་རིགས་པས་ཀྱང་རང་རིག་གྲུབ་བོ་ཞེ་ན།
ཡུལ་ཅན་དྲན་པས་རང་རིག་གྲུབ་པ་མ་ཡིན་ཏེ། སྔོ་འཛིན་གྱིས་
ཡུལ་གཞན་སྔོན་པོ་མྱོང་བ་ན་སྔར་སྔོན་པོ་འདི་མཐོང་ཞེས་ཡུལ་ཡུལ་
ཅན་འབྲེལ་བ་ལས་ཏེ་འབྲེལ་བར་དྲན་པ་ལས་ཡུལ་ཅན་དྲན་པ་སྐྱེ་
བར་འགྱུར་གྱི། ཡུལ་ཅན་མྱོང་བ་ལས་སྐྱེ་བ་མ་ཡིན་ཏེ། བྱི་བའི་
དུག་རྨུགས་པའི་དུས་མ་མྱོང་ཡང་ཕྱིས་དྲན་པ་བཞིན་ནོ། ། ཞེས་
གབ་ནས། དེའི་ཚེ་ཡུལ་ཅན་རང་གིས་རང་མ་མྱོང་བ་ནི་རྨུགས་
པའི་ཚེ་དུག་མ་མྱོང་བ་དང་འདྲའོ། ། ཕྱིས་རྨུགས་པ་དྲན་པ་ནི་
ཡུལ་མྱོང་བ་དྲན་པ་དང་འདྲའོ། ། ཡུལ་མྱོང་བ་དྲན་པ་ཉིད་ཀྱིས་
སྔར་གྱི་ཡུལ་ཅན་ཁོ་རང་གི་ཁོ་རང་མ་མྱོང་ཡང་དྲན་པ་ནི་རྨུགས་པ་
དྲན་པ་ཉིད་ཀྱི་མཐུས་སྔར་ཞུགས་པའི་དུག་མ་མྱོང་བ་དྲན་པ་དང་
འདྲའོ། ། ཞེས་རྒྱལ་ཚབ་དར་མ་རིན་ཆེན་གྱིས་གསུངས་པ་བཞིན་
ནོ། ། བྱི་བས་འཕྱི་བར་རྨུགས་པ་ནི་དེས་སོ་བཏབ་པའི་དོན་ནོ། །
94

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསའ
གལ་ཏེ་རང་བཞིན་གྱིས་སྐྱེ་བ་མེད་ཅིང་དེ་ལྟར་ཚད་མས་མ་ཤེས་པའི་
བདག་ཉིད་ཅན་གྱི་གཞན་དབང་ནི།ྋ ཕྱོགས་སྔ་མ་ཁྱོད་ཀྱིས་རང་གི་
ངོ་བོའི་སྒོ་ནས་བདེན་པའི་དངོས་པོར་ཡོད་པར་འདོད་ན། རྒྱུ་
མཚན་གང་གིས་ན་བདེན་དངོས་འདི་ཡོད་པར་མི་རིགས་སོ་ཞེས་དབུ་
མ་བས་སྨྲས་པ་ལས། དངོས་སྨྲ་གཞན་ཕྱོགས་པ་ཁྱོད་ལ་མོ་གཤམ་
གྱི་བུས་གནོད་པ་ཅི་ཞིག་བསྐྱེལ་ཏེ། གཞན་དབང་རང་བཞིན་གྱིས་
མེད་པར་ཁས་བླང་བ་ལ་ལུང་རིགས་ཀྱི་གནོད་པ་ནི་མོ་གཤམ་གྱི་བུ་
དང་མཚུངས་པའི་ཕྱིར། ཕྱོགས་སྔ་མ་ན་རེ། གང་གི་ཚེ་གཞན་
དབང་ཅུང་ཟད་ཀྱང་རང་བཞིན་གྱིས་ཡོད་པ་མིན་ན། ཐ་སྙད་ཀུན་
རྫོབ་པ་ཡི་རྒྱུར་ནི་གང་ཞིག་འགྱུར་ཏེ། མེད་པས་སོ་ཞེ་ན། དངོས་
པོར་སྨྲ་བ་གཞན་གྱི་འདོད་པ་ལྟར་ཕྱི་རོལ་གྱི་དོན་མེད་ན་ནི་ཕྱིའི་རྒྱུ་
རྫས་སྣ་ཚོགས་ལ་ཆགས་པ་ཡི་འཇིག་རྟེན་ལ་གྲགས་པའི་རྣམ་བཞག་
ཀུན་ཀྱང་བརླག་པར་འགྱུར་རོ། ། དེས་ན་སློབ་དཔོན་ཆེན་པོ་་ཀླུ་
སྒྲུབ་ཞབས་ཀྱི་དབུ་མའི་བསྟན་བཅོས་ལས་བཤད་པའི་དབུ་མའི་ལམ་
ལས་ནི་ཕྱི་རོལ་ཏུ་གྱུར་པ་དག་ལ་ཞི་བ་མྱ་ངན་ལས་འདས་པ་འཐོབ་
པའི་ཐབས་ཀྱི་གཙོ་བོ་བདག་འཛིན་གྱི་དངོས་གཉེན་མེད་དོ། །
ཅིའི་ཕྱིར་ཞེ་ན། ཕྱོགས་སྔ་མ་དེ་དག་གིས་སེམས་ཅན་ཀུན་ལ་་་་
མངོན་སུམ་པ་ཕྱི་རོལ་གྱི་དོན་བཀག་པས་ཀུན་རྫོབ་ཀྱི་བདེན་པ་ལས་
ཉམས་ཤིང་། གཞན་དབང་བདེན་གྲུབ་ཏུ་ཁས་བླངས་པས་དེ་ཁོ་ན་
ཉིད་དོན་དམ་བདེན་པ་ལས་ཉམས་པར་གྱུར་ལ། བདེན་པ་གཉིས་
པོ་དེ་ལས་ཉམས་པས་ཐར་བ་འགྲུབ་ཏུ་ཡོད་པ་མིན་ནོ། ། ཅི་སྟེ་ཞེ་
ན། ཐ་སྙད་བདེན་པའི་རྣམ་བཞག་མ་ལོག་པ་ནི། དོན་དམ་
95

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདེན་པ་ཇི་ལྟ་བ་བཞིན་དུ་རྟོགས་པའི་ཐབས་སུ་གྱུར་པ་དང་།
དོན་དམ་བདེན་པ་ཇི་ལྟ་བ་བཞིན་རྟོགས་པ་ནི། ལུང་རིགས་དྲི་མ་
མེད་པའི་ཐབས་ལས་བྱུང་བར་གྱུར་པ་སྟེ། བདེན་པ་དེ་གཉིས་ཀྱི་
རྣམ་དབྱེ་གང་གིས་མི་ཤེས་པ་དེ་དག་ནི་རྣམ་རྟོག་ཕྱིན་ཅི་ལོག་པས་
ལམ་ངན་པར་ཞུགས་པའོ། ། ྋ དེ་ནས་སློབ་དཔོན་ཉིད་ཀྱི་བཞེད་
ཚུལ་སོགས་གསུངས་པ། ཇི་ལྟར་ཁྱོད་ཀྱིས་གཞན་དབང་དངོས་
འདོད་ལྟར། །ཀུན་རྫོབ་ཀྱང་ནི་བདག་གིས་ཁས་མ་བླངས། །འབྲས་
ཕྱིར་འདི་དག་མེད་ཀྱང་ཡོད་དོ་ཞེས། །འཇིག་རྟེན་ངོར་བྱས་བདག་
ནི་སྨྲ་བར་བྱེད། །ཇི་ལྟར་ཕུང་བོ་སྤངས་ནས་ཞིར་ཞུགས་པ། །དགྲ་
བཅོམ་རྣམས་ལ་ཡོད་པ་མིན་དེ་ལྟར། །འཇིག་རྟེན་ལ་ཡང་མེད་ན་དེ་
བཞིན་འདི། །འཇིག་རྟེན་ལས་ཀྱང་ཡོད་ཅེས་བདག་མི་སྨྲ། །གལ་ཏེ་
ཁྱོད་ལ་འཇིག་རྟེན་མི་གནོད་ན། །འཇིག་རྟེན་ཉིད་ལྟོས་འདི་ནི་་་
དགག་པར་གྱིས། །ཁྱོད་དང་འཇིག་རྟེན་འདིར་ནི་རྩོད་ཀྱིས་དང་།
ཕྱི་ནས་སྟོབས་ལྡན་བདག་གིས་བསྟེན་པར་བྱ། །ཞེས་བྱུང་། ཇི་
ལྟར་དངོས་པོ་སྨྲ་བ་ཁྱོད་ཀྱིས་གཞན་དབང་བདེན་གྲུབ་ཀྱི་དངོས་པོར་
འདོད་པ་ལྟར་དུ་ཀུན་རྫོབ་ཀྱང་བདེན་གྲུབ་ཏུ་ནི་བདག་གིས་ཁས་མ་
བླངས་སོ། ། དེས་ན་འབྲས་བུ་སྟེ་དགོས་པ་དུ་མའི་ཕྱིར་དུ་ཕུང་
ཁམས་སྐྱེ་མཆེད་ལ་སོགས་པ་འདི་དག་རང་བཞིན་གྱིས་མེད་ཀྱང་།
ཡོད་དོ་ཞེས་འཇིག་རྟེན་པ་ཁོ་ནའི་ངོར་ཡོད་པའི་དབང་དུ་བྱས་ནས་
བདག་ནི་སྨྲ་བར་བྱེད་དོ། ། དེ་ཡང་རིམ་གྱིས་དེ་ཁོ་ན་ཉིད་རྟོགས་
པའི་ཐབས་ཀྱི་དབང་དུ་བྱས་པ་སྟེ། ཇི་སྐད་དུ་སྡོམ་པ་གསུམ་་་་
བསྟན་པ་ལས།། འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་
སྐ་96

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
འཇིག་རྟེན་དང་མི་རྩོད་དེ། གང་འཇིག་རྟེན་ན་ཡོད་པར་འདོད་པ་
དེ་ནི་ངས་ཀྱང་ཡོད་པར་བཞེད་དོ། ། གང་འཇིག་རྟེན་ན་མེད་
པར་འདོད་པ་དེ་ནི་ང་ཡང་མེད་པར་བཞེད་དོ། ། ཞེས་དང་།
སྟོང་ཉིད་བདུན་ཅུ་བ་ལས། གནས་པའམ་སྐྱེ་འཇིག་ཡོད་མེད་་་
དམ། །དམན་པའམ་མཉམ་པའམ་ཁྱད་པར་ཅན། །སངས་རྒྱས་་་
འཇིག་རྟེན་བསྙད་དབང་གིས། །གསུངས་ཀྱིས་ཡང་དག་དབང་གིས་
མིན། །ཞེས་གསུངས་པ་ལྟ་བུའོ། ། ཇི་ལྟར་ཟག་བཅས་ཉེར་ལེན་
གྱི་ཕུང་བོ་སྤངས་ནས་སྡུག་ཀུན་རགས་པ་ཉེ་བར་ཞི་བའི་ཉེར་ཞིར་
ཞུགས་པའི་དགྲ་བཅོམ་ལྷག་མེད་པ་རྣམས་ལ་ཀུན་རྫོབ་ཉེར་ལེན་གྱི་
ཕུང་བོ་ཡོད་པ་མིན་པ་དེ་ལྟར་དུ། འཇིག་རྟེན་ལ་ཡང་ཀུན་རྫོབ་
མེད་ན་དགྲ་བཅོམ་ལྷག་མེད་པ་དེ་བཞིན་དུ། ཀུན་རྫོབ་འདི་འཇིག་
རྟེན་ལས་ཀྱང་ཡོད་ཅེས་བདག་གིས་མི་སྨྲའོ། ། གལ་ཏེ་ཕྱི་རོལ་གྱི་
གཟུགས་སོགས་དོན་ལྔ་མེད་པར་ཁས་བླང་ན་ཁྱོད་ལ་འཇིག་རྟེན་གྱིས་
མི་གནོད་ན། ཁྱོད་ཀྱིས་འཇིག་རྟེན་ཉིད་ལ་ལྟོས་ནས་ཕྱི་རོལ་གྱི་
ཀུན་རྫོབ་འདི་དག་ནི་དགག་པར་གྱིས་ལ། དེ་ལྟར་ཁྱོད་དང་འཇིག་
པ་གཉིས་འདིར་ནི་ཕྱི་རོལ་གྱི་གཟུགས་སོགས་ཡོད་མེད་ཀྱི་རྩོད་
གྱིས་ཤིག་དང་། དེ་ལྟར་བརྩད་པའི་ཕྱིས་ནས་གང་རྒྱལ་ཞིང་
སྟོབས་དང་ལྡན་པ་དེ་ལ་སློབ་དཔོན་བདག་གིས་ཀྱང་བསྟེན་པར་
། ། འདི་ནི་མ་རངས་པའི་ཚིག་གོ། དེ་ནས་ས་བཅུ་བའི་
་ལས་ཁམས་གསུམ་པོ་སེམས་ཙམ་དུ་གསུངས་པའི་དགོངས་གཞི་
གས་གསུངས་པ་ནི། མངོན་གྱུར་མངོན་ཕྱོགས་བྱང་ཆུབ་སེམས་
པའོ་ཡིས། །སྲིད་གསུམ་རྣམ་ཤེས་ཙམ་དུ་གང་རྟོགས་པ། །རྟག་
97 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདག་བྱེད་པོ་བཀག་པ་རྟོགས་ཕྱིར་དེས། །བྱེད་པ་བོ་ནི་སེམས་ཙམ་
ཡིན་པར་རྟོགས། །དེ་ཕྱིར་བློ་ལྡན་བློ་ནི་འཕེལ་བྱའི་ཕྱིར། །ལང་ཀར་
གཤེགས་མདོ་དེ་ལས་ཀུན་མཁྱེན་གྱིས། ། མུ་སྟེགས་སྤོ་མཐོན་རི་་་་་
འཇོམས་ངག་རང་བཞིན། །རྡོ་རྗེ་འདི་ནི་དགོངས་པ་གཅད་ཕྱིར་
གསུངས། །ཇི་བཞིན་རང་གི་བསྟན་བཅོས་དེ་དེ་ལས། །མུ་སྟེགས་
རྣམས་ཀྱིས་གང་ཟག་སོགས་དེ་དག ། སྨྲས་པ་དེ་དག་བྱེད་པོར་མ་
གཟིགས་ནས། །རྒྱལ་བས་སེམས་ཙམ་འཇིག་རྟེན་བྱེད་པོར་
གསུངས། །དེ་ཉིད་རྒྱས་ལ་སངས་རྒྱས་བསྙད་ཇི་བཞིན། །དེ་བཞིན་
སེམས་ཙམ་གཙོར་གྱུར་འཇིག་རྟེན་ལ། །མདོ་ལས་སེམས་ཙམ་ཞེས་
གསུངས་གཟུགས་ནི་འདིར། །འགོག་པ་དེ་ལྟར་མདོ་ཡི་དོན་མ་་་་
ཡིན། ། གལ་ཏེ་འདི་དག་སེམས་ཙམ་ཞེས་མཁྱེན་ནས། །དེ་ལས་་
གཟུགས་ཉིད་དགག་པར་མཛད་ན་ནི། །སླར་ཡང་དེ་ལས་བདག་
ཉིད་ཆེན་པོས་སེམས།།གཏི་མུག་ལས་ལས་སྐྱེ་བར་ཅི་ཕྱིར་
གསུངས། །སེམས་ཉིད་ཀྱིས་ནི་སེམས་ཅན་འཇིག་རྟེན་དང་། །སྣོད་
ཀྱི་འཇིག་རྟེན་ཤིན་ཏུ་སྣ་ཚོགས་བཀོད། །འགྲོ་བ་མ་ལུས་ལས་ལས་
སྐྱེས་པར་གསུངས། །སེམས་སྤངས་ནས་ནི་ལས་ཀྱང་ཡོད་མ་ཡིན། །
གལ་ཏེ་གཟུགས་ཡོད་མོད་ཀྱི་དེ་ལ་ནི། །སེམས་བཞིན་བྱེད་པ་བོ་ཉིད་
ཡོད་མ་ཡིན། །དེས་ན་སེམས་ལས་གཞན་པའི་བྱེད་པ་བོ། །བཟློག་གི་
གཟུགས་ནི་བཀག་པ་མ་ཡིན་ནོ། །ཞེས་བྱུང་། ས་དྲུག་པ་མངོན་དུ་
གྱུར་བ་ཆོས་ཀྱི་དབྱིངས་ལ་མངོན་དུ་ཕྱོགས་པའི་བྱང་ཆུབ་སེམས་
དཔའ་ཡིས། སྲིད་པ་གསུམ་པོ་རྣམ་པར་ཤེས་པའི་བདག་ཉིད་ཙམ་
དུ་གང་རྟོགས་པར་གསུངས་པ་ནི་ཕྱི་རོལ་བ་འགའ་ཞིག་གིས་རྟག་
པའི་བདག་འཇིག་རྟེན་གྱི་བྱེད་པ་བོ་ཡིན་པར་འདོད་པ་བཀག་པ
98

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
རྟོགས་པའི་ཕྱིར་དུ་གསུངས་པ་ཡིན་ལ། བྱང་ཆུབ་སེམས་དཔའ་
དེས། སྲིད་པ་གསུམ་བྱེད་པ་བོ་ནི་སེམས་ཙམ་ཞིག་ཡིན་པར་རྟོགས་
སོ། ། དེ་ལྟར་ས་བཅུ་བ་ལས།ྋ ཁམས་གསུམ་པོ་འདི་ནི་སེམས་
ཙམ་མོ། ། ཞེས་སོགས་རྒྱ་ཆེར་གསུངས་སོ། ། སེམས་ཙམ་མོ་
ཞེས་པའི་ཙམ་སྒྲས་ཕྱི་དོན་མི་འགོག་པར་སེམས་ལས་གཞན་པའི་བྱེད་
པ་བོ་བཀག་པ་དེ་ཕྱིར། བློ་གྲོས་དང་ལྡན་པ་རྣམས་ཀྱི་དེ་ཁོ་ན་ཉིད་
རྟོགས་པའི་བློ་ནི་འཕེལ་བར་བྱ་བའི་ཕྱིར་དུ། འཕགས་པ་ལང་ཀར་
གཤེགས་པའི་མདོ་དེ་ལས་ཐུབ་པ་ཆེན་པོ་ཀུན་མཁྱེན་གྱིས་མུ་
《སྟེགས་པའི་ལྟ་བ་ངན་པའི་ལོག་རྟོག་སྤོ་མཐོན་པོའིི་རི་ë་ལྟ་བུ་་་་་
འཇོམས་བྱེད་དག་གི་རང་བཞིན་རྡོ་རྗེ་ལྟ་བུ་ཞིག་གསུངས་པ་འདི་ནི།
མདོ་གཞན་ལས་སེམས་ཙམ་ཞེས་འབྱུང་བ་རྣམས་གྱིས་དགོངས་པ་
གཅོད་པའི་ཕྱིར་དུ་གསུངས་པ་ཡིན་ནོ། ། གསུང་དེ་གང་ཞེ་ན།
་ཟག་རྒྱུན་དང་ཕུང་བོ་དང༌། །དེ་བཞིན་རྐྱེན་དང་རྡུལ་དག་་
༌།།གཙོ་བོ་དབང་ཕྱུག་བྱེད་པོ་རྣམས། །སེམས་ཙམ་དུ་ནི་ངས་
ཤད་དོ། །ཞེས་བྱ་བ་ལ་སོགས་པའོ། ། མདོའི་དོན་བཤད་པ།
ཟླ་བཞིན་རང་གི་བསྟན་བཅོས་དེ་དང་དེ་ལས། མུ་སྟེགས་པ་རྣམས་
ས་དབང་ཕྱུག་སོགས་གང་ཟག་སོགས་དེ་དག་འཇིག་རྟེན་བྱེད་པ་
ར་སྨྲས་པ་དེ་དག་བྱེད་པ་པོར་མ་གཟིགས་ནས། རྒྱལ་བས་སེམས་
ཞིག་འཇིག་རྟེན་ཀྱི་བྱེད་པ་པོར་གསུངས་སོ། ། དེ་ཁོ་ན་ཉིད་
ཟླ་རྒྱས་པ་ཞེས་པ་ལ་སངས་ཞེས་པའི་ཚིག་མི་མངོན་ཡང་སངས་
ས་ཞེས་བསྙད་པ་ཇི་ལྟ་བ་བཞིན་སྐབས་འདིར་ཡང་དེ་བཞིན་དུ་
པས་ཙམ་གཙོ་བོར་གྱུར་པས་འཇིག་རྟེན་ལ། མདོ་ལས་ཁམས་
99 ==

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུམ་པོ་འདི་ནི་སེམས་ཙམ་མོ་ཞེས་གཙོ་བོར་གྱུར་པ་ཞེས་པའི་ཚིག་
མི་མངོན་པར་བྱས་ནས་གསུངས་སོ། ། གཟུགས་ལ་སོགས་པ་ཕྱི་
རོལ་གྱི་དོན་དུ་མ་གྲུབ་པ་ནི་ས་བཅུ་བའི་སྐབས་འདིར་འགོག་པ་ཙམ་
སྒྲའི་དོན་དུ་མི་འཐད་དེ། དེ་ལྟར་བཤད་པ་མདོ་དེ་ཡི་དོན་མ་ཡིན་
ནོ། ། རང་འགྲེལ་ལས། སེམས་ཙམ་གཙོ་བོར་གྱུར་པ་ཡཡང་་་
གཞན་གཙོ་བོ་ཡིན་པ་བཀག་ནས་ཁམས་གསུམ་ནི་སེམས་ཙམ་མོ་ཞེས་
བྱ་བར་ཤེས་པར་བྱའོ། ། དེའི་ཕྱིར་འདིས་ནི་གཟུགས་ལ་སོགས་
པ་རྣམས་གཙོ་བོ་ཉིད་ཡིན་པ་སེལ་བར་སྟོན་པ་ཡིན་གྱི། སེམས་
ཙམ་ཞིག་ཁོ་ན་ཡོད་ཀྱི་གཟུགས་ནི་མེད་དོ་ཞེས་ཡོད་པ་ཉིད་འགོག་པ་
ནི་མ་ཡིན་ནོ། ། མདོའི་དོན་འདི་ནི་ཇི་སྐད་ཁོ་བོ་ཅག་གིས་བཤད་
པ་དེ་བཞིན་དུ་གདོན་མི་ཟ་བར་འདོད་པར་བྱའོ། ། ཞེས་་་་་་་
གསུངས་སོ། ། གལ་ཏེ་ཡང་དག་པར་རྫོགས་པའི་སངས་རྒྱས་ཀྱིས་
ཁམས་གསུམ་པོ་འདི་དག་རང་བཞིན་གྱིས་གྲུབ་པའི་སེམས་ཙམ་མོ་
ཞེས་མཁྱེན་ནས་མདོ་དེ་ལས་ཕྱི་རོལ་གྱི་གཟུགས་ཉིད་དགག་པར་
མཛད་པ་ཡིན་ན་ནི། སླར་ཡང་ས་བཅུ་བའི་མདོ་དེ་ལས་ཐུགས་
རྗེའི་བདག་ཉིད་ཆེན་པོས། འདི་ལྟར་མ་རིག་པའི་རྐྱེན་གྱིས་འདུ་
བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ ཞེས་སེམས་དེ་
གཏི་མུག་དང་འདུ་བྱེད་ཀྱི་ལས་ལས་སྐྱེས་པར་ཅི་ཕྱིར་གསུངས་ཞེས་
བསམ་པར་བྱའོ། ། དེ་ལྟར་ན་སེམས་གཙོ་བོ་ཡིན་པའི་རྒྱུ་མཚན་
ནི། འགྲོ་བ་རང་རང་གི་སེམས་ཉིད་ཀྱིས་ནི་སེམས་ཅན་གྱི་འཇིག་
རྟེན་འགྲོ་བ་ལྔ་དང་། སྣོད་གྱི་འཇིག་རྟེན་རང་རང་གི་ལས་ཀྱི་བྱེ་
བྲག་གིས་ཤིན་ཏུ་སྣ་ཚོགས་པའི་བཀོད་པ་འདི་རྣམས་བསྐྱེད་པ་ཡིན་
100

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ལ། དེའི་ཕྱིར་ཐུགས་རྗེ་ཅན་གྱིས་འགྲོ་བ་མ་ལུས་པ་ལས་ལས་སྐྱེས་
པར་གསུངས་སོ། ། མདོ་ལས། སེམས་ཅན་འདི་དག་ལས་་་་་
བདག་གིར་བྱ་བ། ལས་ཀྱི་བགོ་སྐལ་སྤྱོད་པ། ལས་ཀྱི་སྐྱེ་གནས་ལ་
བརྟེན་པར་བྱ་བ་དག་སྟེ། ལས་ནི་སེམས་ཅན་མཐོན་པོ་དང་དམའ་
བ་དང་ངན་པ་དང་གྱ་ནོམ་པ་རྣམ་པར་འབྱེད་པའོ། ། ཞེས་་་
གསུངས་པ་ལྟ་བུའོ། ། སེམས་སྤངས་ནས་ནི་ལས་ཀྱང་ཡོད་པ་མ་
ཡིན་ཏེ། ལུས་ངག་གི་ལས་དགེ་སྡིག་ཏུ་འགྱུར་བ་ཡང་སེམས་ལ་
རག་ལས་པས་སོ།། གལ་ཏེ་གཟུགས་ཀྱང་ཡོད་མོད་ཀྱི་གཟུགས་
་ལ་ནི་སེམས་བཞིན་དུ་འཇིག་རྟེན་བྱེད་པ་པོ་ཉིད་ཡོད་པ་མ་ཡིན་
ནོ།།ྋ དེས་ན་སེམས་ཙམ་མོ་ཞེས་པའི་ཙམ་སྒྲས་སེམས་ལས་་
གཞན་པའི་བྱེད་པ་པོ་བཟློག་པ་སྟེ་བཀག་གི་ཕྱི་རོལ་གྱི་གཟུགས་ནི་
བཀག་པ་མ་ཡིན་ནོ། ། ྋ དེ་ནས་ཕྱི་རོལ་གྱི་གཟུགས་དང་ནང་གི་
སེམས་གཉིས་ཡོད་མེད་མཚུངས་པར་བསྟན་པ་ནི། འཇིག་རྟེན་པ་
ཡི་དེ་ཉིད་ལ་གནས་ལ། །ཕུང་བོ་འཇིག་རྟེན་གྲགས་དེ་ལྔ་ཆར་་
ཡོད། །དེ་ཉིད་ཡེ་ཤེས་འཆར་བར་འདོད་པ་ན། །རྣལ་འབྱོར་བ་ལ་
དེ་ལྔ་འགྱུར་མི་འགྱུར། །གཟུགས་མེད་ན་ནི་སེམས་ཡོད་མ་འཛིན་
ཅིག །སེམས་ཡོད་ཉིད་ནའང་གཟུགས་མེད་མ་འཛིན་ཅིག །དེ་
དག་ཤེས་རབ་ཚུལ་འདོར་སངས་རྒྱས་ཀྱིས། །མཚུངས་པར་སྤངས་
ཤིང་མངོན་པའི་ཆོས་ལས་གསུངས། །བདེན་གཉིས་རིམ་པ་འདི་དག་
བཤིག་ནས་ཀྱང་། །ཁྱོད་ཀྱི་རྫས་ནི་བཀག་པས་འགྲུབ་མི་འགྱུར། །དེ་
ཕྱིར་དེ་ལྟའི་རིམ་པས་དངོས་གདོད་ནས། །དེ་ཉིད་མ་སྐྱེ་འཇིག་རྟེན་
སྐྱེས་རིག་བྱ། །ཞེས་གསུངས། འཇིག་རྟེན་པ་ཡི་དེ་ཁོ་ན་ཉིད་ལ་
101

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཉམ་པར་བཞག་པའི་མཉམ་བཞག་ལ་གནས་པ་ལ། དེའི་ངོར་
ཕུང་བོ་ལྔ་ཞེས་འཇིག་རྟེན་ལ་གྲགས་པ་དེ་ལྔ་ཆར་ཡང་ཡོད་ལ། དེ་
ཁོ་ན་ཉིད་ལ་མཉམ་པར་བཞག་པའི་ཟག་མེད་མཉམ་བཞག་ཡེ་ཤེས་
ལ་གང་འཆར་བར་འདོད་པ་སྟེ་བསམ་པ་ན། རྣལ་འབྱོར་བ་དེ་ཡི་
མཉམ་བཞག་ལ་ཕུང་བོ་དེ་ལྔ་འབྱུང་བར་མི་འགྱུར་རོ།། དེའི་
ཕྱིར་ཕྱི་རོལ་གྱི་གཟུགས་མེད་པར་འདོད་ན་ནི་སེམས་བདེན་གྲུབ་ཏུ་
ཡོད་པར་མ་འཛིན་ཅིག ྋ ནང་གི་སེམས་བདེན་གྲུབ་ཏུ་ཡོད་པར་
འདོད་པ་ཉིད་ནའང་ཕྱི་རོལ་གྱི་གཟུགས་མེད་པར་མ་འཛིན་ཅིག
ཕུང་བོ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་བསྟན་པའི་་
མདོར། ྋསངས་རྒྱས་ཀྱིས་ཕུང་བོ་དེ་དག་མཚུངས་པར་རང་བཞིན་
གྱིས་གྲུབ་པ་སྤངས་ཤིང་མ་གྲུབ་པར་གསུངས་ཏེ། ྋརབ་འབྱོར།
གཟུགས་ནི་རང་བཞིན་གྱིས་སྟོང་ངོ་། ། ཞེས་པ་ནས། ··རྣམ་པར་
ཤེས་པ་རང་གཞིན་གྱིས་སྟོང་ངོ་། ། ཞེས་གསུངས་པའི་ཕྱིར།
མངོན་པའི་ཆོས་ལས་ཀྱང་ཕུང་བོ་ལྔ་ཆར་ཡང་རང་དང་སྤྱིའི་མཚན་
ཉིད་ལ་སོགས་པའི་སྒོ་ནས་མཚུངས་པར་གསུངས་སོ། ། དེ་ལྟར་
ཕྱི་དོན་དང་སེམས་ཡོད་མེད་མཚུངས་པར་ལུང་རིགས་ཀྱིས་སྒྲུབ་པས།
བདེན་གཉིས་ཀྱི་རིམ་པ་ལས་བརྩམས་ཏེ་ཁྱོད་ཀྱིས་དམ་བཅས་པ་འདི་
དག་བཤིག་པར་བྱེད་ཅིང་བཤིག་ནས་ཀྱང་། ཁྱོད་རང་གི་ལུགས་ཀྱི་
གཞན་དབང་རྫས་གྲུབ་ནི་སྔར་ཡང་བཀག་ལ་སྐབས་འདིར་ཡང་
བཀག་པས། »ཁྱོད་ཀྱི་དམ་བཅའ་དེ་སྒྲུབ་ཀྱང་འགྲུབ་པར་མི་འགྱུར་
རོ། ། དེ་ནས་ཕྱི་རོལ་གྱི་དོན་མེད་པར་སྟོན་པའི་མདོ་སོགས་དྲང་
དོན་གྱི་མདོར་གསུངས་པ་ནི། མདོ་སྡེ་གང་ལས་ཕྱི་རོལ་སྣང་ཡོད་
102

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གས
མིན། །སེམས་ནི་སྣ་ཚོགས་སྣང་ངོ་ཞེས་གསུངས་པ། །གཟུགས་ལ་
ཤིན་ཏུ་ཆགས་གང་དེ་དག་ལ། །གཟུགས་བཟློག་པ་སྟེ་དེ་ཡང་དྲང་
དོན་ཉིད། །འདི་ནི་སྟོན་པས་དྲང་དོན་ཉིད་གསུངས་ཤིང་། །འདི་ནི་
དྲང་དོན་ཉིད་དུ་རིགས་པས་འཐད། །རྣམ་པ་དེ་ལྟའི་མདོ་སྡེ་གཞན་
ཡང་ནི། །དྲང་དོན་ཉིད་དུ་ལུང་འདིས་གསལ་བར་བྱེད། །ཅེས་བྱུང་།
མདོ་སྡེ་གང་ལས་ཕྱི་རོལ་གྱི་དོན་མེད་པར་གསུངས་ཤེ་ན། མདོ་སྡེ་
ལང་ཀར་གཤེགས་པ་ལས། ཕྱི་རོལ་སྣང་བ་ཡོད་མིན་ཏེ། །སེམས་
ནི་སྣ་ཚོགས་རྣམས་སུ་སྣང་། །ལུས་དང་ལོངས་སྤྱོད་གནས་འདྲ་བ། །
སེམས་ཙམ་དུ་ནི་ངས་བཤད་དོ། ། ཞེས་ཕྱི་རོལ་དུ་སྣང་བའི་དོན་
ཡོད་པ་མིན་ཞིང་། རང་གི་སེམས་ནི་ལུས་ལོངས་སྤྱོད་དང་སྣོད་ཀྱི་
འཇིག་རྟེན་སྣ་ཚོགས་སུ་སྣང་ངོ་། ། ཞེས་གསུངས་པ་འདི་ནི།
འགའ་ཞིག་གཟུགས་ལ་ཤིན་ཏུ་ཆགས་པ་དེ་དག་ལ་དེའི་རྐྱེན་གྱིས་
ཉོན་མོངས་པ་གང་ཡང་འབྱུང་བར་འགྱུར་བས། དེ་དག་ལ་
གཟུགས་སོགས་ལ་ཆགས་པ་བཟློག་པ་སྟེ་བཟློག་པའི་ཕྱིར་དུ་གསུངས་
པ་དེ་ཡང་དྲང་དོན་གྱི་མདོ་ཉིད་དེ། མདོ་འདི་ནི་སྟོན་པས་དྲང་
དོན་ཉིད་དུ་གསུངས་ཤིང་། འདི་ནི་དྲུང་དོན་ཉིད་དུ་རིགས་པས་
ཀྱང་འཐད་པ་ཡིན་ནོ། ། སྔར་བཤད་པའི་རྣམ་པ་དེ་ལྟ་བུའི་མདོ་
སྡེ་གཞན་དང་གཞན་ཡང་ནི་དྲུང་དོན་གྱི་མདོ་ཉིད་དུ། ལང་ཀར་
གཤེགས་པ་ལས། ཇི་ལྟར་ནད་པ་ན་བ་ལ། །སྨན་པས་སྨན་ནི་་
གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་
དུ་ཡང་རབ་ཏུ་བཤད། །ཅེས་བྱ་བ་ལ་སོགས་པའི་ལུང་འདིས་གསལ་
བར་བྱེད་དོ། ། དེ་ཡང་མདོ་སྡེའི་དགོངས་འགྲེལ་ལས་ངོ་བོ་ཉིད་
103

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུམ་བདེན་པར་ཡོད་མེད་ཀྱི་ཁྱད་པར་ཕྱེ་བ་དང་། ཀུན་གཞི་
རྣམ་ཤེས་ཡོད་པར་བསྟན་པ་དང་། ཕྱི་རོལ་གྱི་དོན་བཀག་པ་དང་།
མཐར་ཐུག་ཐེག་པ་གསུམ་དུ་བསྟན་པ་སྟེ། སྐབས་འདིར་དྲང་དོན་
དུ་འགྲེལ་རྒྱུའི་མདོ་བཞིའམ་ཡང་ན་སྙིང་བོ་རྟག་བརྟན་བསྟན་པའི་
མདོ་སྡེ་དང་ལྔར་ཡང་བཤད་དོ། ། སྙིང་བོ་རྟག་བརྟན་བསྟན་
པའི་མདོ་དང་། ཀུན་གཞི་བསྟན་པའི་མདོ་གཉིས་ཀྱི་དགོངས་གཞི་
གཅིག་སྟེ། མདོ་གཉིས་ཀས་ཀྱང་དངོས་པོ་ཐམས་ཅད་ཀྱི་རང་་
བཞིན་གྱི་རྗེས་སུ་ཞུགས་པའི་སྟོང་བ་ཉིད་ལ་དགོངས་ནས་གསུངས་
པའི་ཕྱིར། རྒྱན་སྟུག་པོ་བཀོད་པ་ལས། ས་རྣམས་སྣ་ཚོགས་ཀུན་
གཞི་སྟེ། །བདེ་གཤེགས་སྙིང་བོ་དགེ་བའང་དེ། །སྙིང་བོ་དེ་ལ་ཀུན་
གཞིའི་སྒྲས། །དེ་བཞིན་གཤེགས་རྣམས་སྟོན་པར་མཛད། །སྙིང་བོ་
ཀུན་གཞིར་བསྒྲགས་པ་ཡང་། །བློ་ཞན་རྣམས་ཀྱིས་མི་ཤེས་སོ། །ཞེས་
དང་། རྣམ་བཤད་ལས། མདོ་སྡེ་ལང་ཀར་གཤེགས་པ་ལས།
འདི་ནི་མདོ་སྡེ་གང་དུ་ཡང་རུང་སྟེ། དེ་དག་ཏུ་དོན་འདི་ཉིད་ཁོང་
དུ་ཆུད་པར་བྱའོ། ། ཞེས་གསུངས་པ་ནི་ངོ་བོ་ཉིད་དང་བོ་གཉིས་
ལ་རང་གི་མཚན་ཉིད་ཀྱིས་ཡོད་མེད་ཀྱི་ཁྱད་པར་ཕྱེ་བ་དྲང་དོན་དུ་
སྟོན་པའི་ལུང་ངོ་། ། ཞེས་སོ། ། དེ་ནས་སེམས་ཙམ་མོ་ཞེས་
གསུངས་པ་དྲང་དོན་དུ་རིགས་པའི་སྒོ་ནས་གསུང་བ་ནི། ཤེས་བྱ་
མེད་ན་ཤེས་པ་བསལ་བ་ནི། །བདེ་བླག་རྙེད་ཅེས་སངས་རྒྱས་རྣམས་
ཀྱིས་གསུངས། །ཤེས་བྱ་མེད་ན་ཤེས་པ་བཀག་འགྲུབ་པས། །དང་
བོར་ཤེས་བྱ་དགག་པར་མཛད་པ་ཡིན། །དེ་ལྟར་ལུང་གི་ལོ་རྒྱུས་ཤེས་
བྱས་ཏེ།།།མདོ་གང་དེ་ཉིད་མ་ཡིན་བཤད་དོན་ཅན། །དྲང་དོན་
གསུངས་པའང་རྟོགས་ནས་དྲང་བྱ་ཞིང་། །སྟོང་ཉིད་དོན་ཅན་ངེས་
104

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དོན་ཤེས་པར་གྱིས། །ཞེས་སོ། ། དེ་ཡང་ཇི་སྐད་དུ། ཐབས་
་་་་་་་་་་་་་འདི་རྗོགས་པའི་སངས་རྒྱས་ཀྱིས། ། སྐས་ཀྱི་རིམ་པ་ལྟ་བུར་
གསུངས། །ཞེས་པ་ལྟར། དང་བོར་ཕྱི་རོལ་གྱི་ཤེས་བྱ་མེད་པར་
བསྟན་ན་དེའི་འོག་ཏུ་ཤེས་པ་རང་བཞིན་གྱིས་གྲུབ་པ་བསལ་བ་ནི།
°{ཕྱིབདེ་བླག་ཏུ་རྙེད་ཅེས་སངས་རྒྱས་རྣམས་ཀྱིས་གསུངས་སོ། 7»
རོལ་གྱི་ཤེས་བྱ་མེད་པའི་བདག་མེད་རགས་པ་རྟོགས་ན། ཤེས་པ་
བདེན་པར་བཀག་སྟེ་བདེན་མེད་དུ་གྲུབ་སླ་བས་ན། སངས་རྒྱས་
ཀྱིས་དང་བོར་ཕྱི་རོལ་གྱི་ཤེས་བྱ་དགག་པར་མཛད་པ་ཡིན་ནོ། །
དེ་ལྟར་དྲང་ངེས་ཀྱི་ལུང་གི་ལོ་རྒྱུས་ཤེས་པར་བྱས་ཏེ། མདོ་གང་
གིས་དེ་ཁོ་ན་ཉིད་མ་ཡིན་པ་བཤད་པའི་དོན་ཅན་དྲུང་དོན་དུ་་་་་་་
གསུངས་པའང་དེ་ལྟར་རྟོགས་ནས་དགོངས་པ་གཞན་དུ་དྲང་བར་བྱ་
ཞིང་།སྟོང་བ་ཉིད་གཙོ་བོར་སྟོན་པའི་སྟོང་བ་ཉིད་ཀྱི་དོན་ཅན་གྱི་མདོ་
སྡེ་དེ་དག་ངེས་པའི་དོན་དུ་ཤེས་པར་གྱིས་ཤིག དེ་ནས་གཅེར་བུ་
བ་རྣམས་ཀྱིས་རྩོལ་བྱུང་གི་དངོས་པོ་སོགས་བདག་གཞན་གཉིས་ཀ་
ལས་སྐྱེ་བར་འདོད་པ་དགག་པ་ནི། གཉིས་ལས་སྐྱེ་བའང་རིགས་
པའི་ངོ་བོ་མ་ཡིན་གང་གི་ཕྱིར། །བཤད་ཟིན་ཉེས་པ་དེ་དག་ཐོག་ཏུ་
འབབ་པ་ཡིན་ཕྱིར་རོ། །འདི་ནི་འཇིག་རྟེན་ལས་མིན་དེ་ཉིད་དུ་ཡང་
འདོད་མིན་ཏེ། །གང་ཕྱིར་རེ་རེ་ལས་ནི་སྐྱེ་བ་འགྲུབ་པ་ཡོད་མ་་་་
ཡིན། ། ཞེས་གསུངས། མུ་སྟེགས་གཅེར་བུ་བ་ན་རེ། གསེར་་་
དངུལ་འཇིམ་པ་སོགས་ལས་གྲུབ་པའི་བུམ་པ་ལྟ་བུ་རྣམས། རང་
རང་གི་ཉེར་ལེན་གྱི་རྒྱུ་ལས་སྐྱེ་བས་བདག་ལས་སྐྱེ་བ་ཡིན་ལ། · རང་
རང་གི་བྱེད་པ་བོ་ལས་སྐྱེ་བས་གཞན་ལས་སྐྱེ་ཞིང་། སྐྱེས་བུ་བྱམས་
105

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་ལྟ་བུ་རང་གི་སྐྱེ་བ་སྔོན་མ་ལས་སྐྱེ་བས་བདག་ལས་སྐྱེས་པ་དང་།
ཕ་མ་སོགས་ལས་སྐྱེ་བས་གཞན་ལས་སྐྱེ་བའང་ཡིན་ཟེར། དེ་ལྟར་
བདག་གཞན་གཉིས་ཀ་ལས་སྐྱེ་བར་འདོད་པའང་རིགས་པ་མ་ཡིན་ཏེ།
གང་གི་ཕྱིར་ན་བདག་གཞན་རེ་རེ་ལས་སྐྱེ་བ་མི་འཐད་པའི་ཚུལ་སྔར་
བཤད་ཟིན་པའི་ཉེས་པ་དེ་དག་བདག་གཞན་གཉིས་ཀ་ལས་སྐྱེ་བར་
འདོད་པའི་ཐོག་ཏུ་ཡང་འབབ་པ་ཡིན་པའི་ཕྱིར་རོ། ། བདག་
གཞན་གཉིས་ཀ་ལས་སྐྱེ་བ་འདི་ནི་འཇིག་རྟེན་ལས་ཀྱང་ཡོད་པ་མིན་
ལ། དེ་ཁོ་ན་ཉིད་དོན་དམ་དུ་ཡང་འདོད་པ་མིན་ཏེ། རྒྱུ་མཚན་
གང་གི་ཕྱིར་ན་བདག་གཞན་རེ་རེ་ལས་ནི་སྐྱེ་བ་འགྲུབ་པ་ཡོད་པ་མ་
ཡིན་པའི་ཕྱིར་རོ། ། དེ་ནས་རྒྱུ་མེད་ལས་སྐྱེ་བར་འདོད་བ་དགག་
པ་ནི། གལ་ཏེ་རྒྱུ་མེད་ཁོ་ནར་སྐྱེ་བར་ལྟ་ཞིག་འགྱུར་ན་ནི། །དེ་ཚེ་
མཐའ་དག་རྟག་ཏུ་ཐམས་ཅད་ལས་ཀྱང་སྐྱེ་འགྱུར་ཞིང་། །འབྲས་
འབྱུང་ཆེད་དུ་འཇིག་རྟེན་འདི་ཡིས་ས་བོན་ལ་སོགས་ནི། །བརྒྱ་ཕྲག་
དག་གི་སྒོ་ནས་སྡུད་པར་བྱེད་པར་ཡང་མི་འགྱུར། །གལ་ཏེ་འགྲོ་བ་རྒྱུ་
ཡིས་སྟོང་བར་གྱུར་ན་ནམ་མཁའ་ཡིས། །ཨུཏྤལ་ལ་ཡི་དྲི་མདོག་ཇི་
བཞིན་གཟུང་དུ་མེད་ཉིད་ན། །ཤིན་ཏུ་ཆེས་བཀྲའི་འཇིག་རྟེན་
འཛིན་པའང་ཡིན་དེའི་ཕྱིར། །རང་གི་བློ་བཞིན་འཇིག་རྟེན་རྒྱུ་ལས་
ཡིན་པར་ཤེས་པར་གྱིས། །འབྱུང་བ་དེ་དག་བདག་ཉིད་གང་ཞིག་
གིས་ནི་ཁྱོད་ཀྱི་བློའི། །ཡུལ་དུ་འགྱུར་བ་དེ་ཡི་བདག་ཉིད་ཅན་ནི་མ་
ཡིན་ན། །གང་ལ་ཡིད་ཀྱི་མུན་པ་འཐུག་པོ་འདི་ཉིད་དུ་ཡོད་པ། །
དེས་ནི་ཇི་ལྟར་འཇིག་རྟེན་ཕ་རོལ་ཡང་དག་རྟོགས་པར་འགྱུར། །
འཇིག་རྟེན་ཕ་རོལ་འགོག་པར་བྱེད་པའི་དུས་སུ་བདག་ཉིད་ནི། །
106 ―

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་རྟོགས་བྱ་སྟེ། །དེ་ཡི་ལྟ་
བའི་རྣམ་པའི་རྟེན་མཚུངས་ལུས་དང་ལྡན་ཉིད་ཕྱིར། ། གང་ཚེ་་་་་
འབྱུང་བའི་བདག་ཉིད་ཡོད་ཉིད་ཁས་ལན་དེ་ཚེ་བཞིན། །འབྱུང་བ་
དེ་དག་ཇི་ལྟར་ཡོད་མིན་དེ་ལྟར་བཤད་ཟིན་ཏེ། །གང་གི་ཕྱིར་ན་གོང་
དུ་རང་གཞན་ལས་དང་གཉིས་ཀ་ལས། །སྐྱེ་དང་རྒྱུ་མེད་ཐུན་མོང་དུ་
ནི་བཀག་ཟིན་དེ་ཡི་ཕྱིར། །མ་བཤད་འབྱུང་བ་འདི་དག་ལྟ་ཞིག་ཡོད་
པ་མ་ཡིན་ནོ། །གང་གི་ཕྱིར་ན་བདག་དང་གཞན་དང་གཉིས་ཀ་ལས་
སྐྱེ་དང་། །རྒྱུ་ལ་མ་ལྟོས་ཡོད་པ་མིན་པས་དངོས་རྣམས་རང་བཞིན་
བྲལ། །ཞེས་གསུངས། ་འཇིག་རྟེན་རྒྱང་འཕེན་པ་ན་རེ། དངོས་
པོ་རྣམས་ནི་རྒྱུ་མེད་ལས་སྐྱེ་བ་ཡིན་ཏེ། དཔེར་ན། པདྨ་ལ་སོགས་
པའི་མེ་ཏོག་རྣམས་ཀྱི་མདོག་དབྱིབས་དང་། རྨ་བྱའི་མདོངས་ཀྱི་རི་
མོ་ལ་སོགས་པ་ལྟ་བུའོ་ཞེས་ཟེར་རོ། ། འདི་ནི་མི་འཐད་དེ།
གལ་ཏེ་དངོས་པོ་ཐམས་ཅད་རྒྱུ་མེད་པ་ཁོ་ནར་སྐྱེ་བར་ལྟ་ཞིག་འགྱུར་
ན་ནི། དེ་ཚེ་དངོས་པོ་མཐའ་དག་དུས་ལ་ལྟོས་པ་མེད་པར་རྟག་ཏུ་
འབྲེལ་བ་མེད་པ་ཐམས་ཅད་ལས་ཀྱང་སྐྱེ་བར་འགྱུར་ཞིང་། སྟོན་
ཐོག་ལོ་འབྲས་འབྱུང་བའི་ཆེད་དུ་འཇིག་རྟེན་འདི་ཡིས་ས་བོན་འལ་
སོགས་པ་ནི་ཞིང་དུ་བཞག་ནས་ཐབས་བརྒྱ་ཕྲག་དག་གི་སྒོ་ནས་་་་
འབྲས་བུ་དེ་དག་སྡུད་པར་བྱེད་པར་ཡང་མི་འགྱུར་རོ། །ྋ གལ་ཏེ་
འགྲོ་བ་འདི་རྣམས་རང་རང་སྐྱེད་པའི་རྒྱུ་ཡིས་སྟོང་བར་འགྱུར་ན།
འགྲོ་བ་ལྔ་སོགས་ནམ་མཁའ་ཡི་ཨུཏྤལ་ཡི་དྲི་དང་མདོག་ཇི་ལྟ་
བཞིན་གཟུང་དུ་མེད་པ་ཉིད་དུ་འགྱུར་ན། དེ་ནི་མི་འཐད་དེ།
འགྲོ་བ་འདི་དག་ནི་ཤིན་ཏུ་ཆེས་བཀྲ་བའི་འཇིག་རྟེན་འཛིན་པའང་
107

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡིན་པ་དེའི་ཕྱིར། རང་གི་མིག་བློ་སྔོན་པོའི་རྣམ་པ་ཅན་ནི་སྔོན་པོ་
ལས་སྐྱེ་བ་བཞིན་དུ་འཇིག་རྟེན་མཐའ་དག་རང་གི་རྒྱུ་ལས་སྐྱེ་བ་ཡིན་
པར་ཤེས་པར་གྱིས་ཤིག ས་ལ་སོགས་པའི་འབྱུང་བ་དེ་དག་ཁྱོད་ཀྱི་
གཞུང་དང་སློབ་དཔོན་ངན་པའི་བདག་ཉིད་གང་ཞིག་གིས་ནི་ཁྱོད་ཀྱི་
བློའི་ཡུལ་དུ་འགྱུར་བ་དེ་ལྟར་དུ། ྋ འབྱུང་བཞི་དེ་ཡི་བདག་ཉིད་
ཅན་དུ་ནི་ཡོད་པ་མ་ཡིན་ན། ཤིན་ཏུ་རགས་པའི་དོན་གང་ལ་ཡིད་
ཀྱི་མུན་པ་འཐུག་པོ་འདི་ཉིད་དུ་ཡོད་པ་དེས་ནི་ཇི་ལྟར་འཇིག་རྟེན་ཕ་
རོལ་ཡོད་མེད་ཡང་དག་པར་རྟོགས་པར་འགྱུར། འཇིག་རྟེན་ཕ་
རོལ་འགོག་པར་བྱེད་པའི་དུས་སུ་རྒྱང་འཕེན་བདག་ཉིད་ཀྱིས་ནི།
ཤེས་བྱའི་རང་བཞིན་ཕྱིན་ཅི་ལྀག་ཏུ་ལྟ་བར་རྟོགས་པར་བྱ་
འཇིག་རྟེན་ཕ་རོལ་མེད་ཅེས་སྐུར་འདེབས་དེ་ཡི་ལྟ་བའི་རྣམ་པའི་
རྟེན་དུ་མཚུངས་པའི་ལུས་དང་ལྡན་པ་ཉིད་ཡིན་པའི་ཕྱིར། འདིའི་
འགྲེལ་བར། རྟེན་ཡང་དེ་ཡིན་ལ་མཚུངས་པ་ཡང་དེ་ཡིན་པས་ཞེས་
ཁྱད་པར་གྱི་ཚིག་བསྡུ་བའོ། ། རྟེན་དུ་མཚུངས་པ་ཉིད་ལུས་ཡིན་
པས་ན། ཞེས་སོ། ། རྒྱང་འཕེན་གྱིས་གང་གི་ཚེ་འབྱུང་བའི་
བདག་ཉིད་ཡོད་པ་ཉིད་དུ་ཁས་ལེན་པ་དེ་ཚེ་ཡང་ལོག་ལྟའི་ལུས་ཁོག་
དང་ལྡན་པ་དང་ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བ་ཡོད་པ་
བཞིན་ནོ། ། འབྱུང་བ་དེ་དག་ཇི་ལྟར་རང་བཞིན་གྱིས་ཡོད་པ་
མིན་པ་དེ་ལྟར་སྔར་བཤད་ཟིན་ཏེ། གང་གི་ཕྱིར་ན་གོང་དུ་རང་
ལས་དང་གཞན་ལས་དང་གཉིས་ཀ་ལས་སྐྱེ་བ་དང་རྒྱུ་མེད་ལས་སྐྱེ་བ་
རྣམས་ཐུན་མོང་དུ་ནི་བཀག་ཟིན་པ་དེ་ཡི་ཕྱིར།” སྔར་རང་བཞིན་
གྱིས་མེད་པར་མ་བཤད་པའི་འབྱུང་བ་འདི་དག་ལྟ་ཞིག་ཡོད་པ་མ་
108

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཡིན་ནོ། ། གང་གི་ཕྱིར་ན་བདག་དང་གཞན་དང་བདག་གཞན་
གཉིས་ཀ་ལས་སྐྱེ་བ་དང་། རྒྱུ་ལ་མ་ལྟོས་པར་སྐྱེ་བ་ཡོད་པ་མིན་པས་
དངོས་པོ་རྣམས་རང་བཞིན་གྱིས་སྐྱེ་བ་དང་བྲལ་བའོ་ཞེས་ཤེས་པར་
བྱའོ།། དེ་ལྟར་དངོས་པོ་རྣམས་རང་བཞིན་གྱིས་མ་གྲུབ་ན།
འཇིག་རྟེན་ལ་རང་བཞིན་གྱིས་གྲུབ་པར་སྣང་བ་ཅི་ཞེ་ན། དེ་ལ་
གསུང་བ། གང་གིས་སྤྲིན་ཚོགས་དང་མཚུངས་གཏི་མུག་སྟུག་པོ་
འཇིག་རྟེན་ལ། །ཡོད་པ་དེས་ན་ཡུལ་རྣམས་ལོག་པ་དག་ཏུ་སྣང་བར་
འགྱུར། །ཇི་ལྟར་རབ་རིབ་མཐུ་ཡིས་འགའ་ཞིག་སྐྲ་ཤད་ཟླ་གཉིས་
དང་།།རྨ་བྱའི་མདོངས་དང་སྦྲང་མ་ལ་སོགས་ལོག་པར་འཛིན་བྱེད་
པ། །དེ་བཞིན་དུ་ནི་གཏི་མུག་སྐྱོན་གྱི་དབང་གིས་མི་མཁས་པས། །
འདུས་བྱས་ལྟ་ཞིག་སྣ་ཚོགས་བློ་གྲོས་ཀྱིས་ནི་རྟོགས་པར་འགྱུར། །
གལ་ཏེ་གཏི་མུག་བརྟེན་ནས་ལས་འབྱུང་གཏི་མུག་མེད་པར་དེ། །མི་
འབྱུང་ཞེས་བྱར་མི་མཁས་ཁོ་ནས་རྟོགས་པར་གོར་མ་ཆག ། བློ་
བཟང་ཉི་མས་མུན་པ་སྟུག་པོ་རྣམ་པར་བསལ་བ་ཡི། །མཁས་པ་དག་
ནི་སྟོང་ཉིད་ཁུང་དུ་ཆུད་ཅིང་གྲོལ་བར་འགྱུར། ། ཞེས་བྱུང་།
གཟུགས་སོགས་རང་བཞིན་གྱིས་མ་གྲུབ་ཅིང་གྲུབ་པར་སྣང་བ་གང་
གིས་བྱས་ཞེ་ན། ཆར་སྤྲིན་ནག་པོའི་ཚོགས་དང་མཚུངས་པའི་གཏི་
མུག་སྟུག་པོ་སེམས་ཅན་གྱི་འཇིག་རྟེན་ལ་ཡོད་པ་དེས་ན། ཡུལ་
རྣམས་རང་གི་རང་བཞིན་ལས་ལོག་པ་དག་ཏུ་སྣང་བར་འགྱུར་རོ། །
ཇི་ལྟར་རབ་རིབ་ཀྱི་མཐུ་ཡིས་འགའ་ཞིག་ལ་སྐྲ་ཤད་དང་ཟླ་བ་གཉིས་
དང་། རྨ་བྱའི་མདོངས་དང་སྦྲང་མ་ལ་སོགས་པ་གཞི་དེར་མེད་
ཀྱང་ཡོད་པར་འཁྲུལ་ཏེ། €ལོག་པར་འཛིན་པར་བྱེད་པ་དེ་བཞིན་དུ་
109

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནི་གཏི་མུག་གི་སྐྱོན་གྱི་དབང་གིས་བྱིས་པ་མི་མཁས་པས། འདུས་
བྱས་གཟུགས་ལྟ་བུ་ཞིག་ལ་ཡང་སྣ་ཚོགས་བློ་གྲོས་ཀྱིས་ནི་རྟོགས་པ་སྟེ་
འཛིན་པར་འགྱུར་རོ། ། གལ་ཏེ་རྟེན་འབྲེལ་གྱི་མདོ་ལས་གཏི་
མུག་ལ་བརྟེན་ནས་ལས་འབྱུང་གི་གཏི་མུག་མེད་པར་ལས་དེ་མི་་་
འབྱུང་ཞེས་བྱ་བར་གང་གསུངས་པ་ནི། མི་མཁས་པ་ཁོ་ནས་རྟོགས་
པ་སྟེ་དབང་དུ་བྱས་པར་གོར་མ་ཆག་གོ། ”རྟེན་འབྱུང་གི་དེ་ཁོ་ན་
ཉིད་རྟོགས་པའི་བློ་བཟང་ཉི་མས་མུན་པ་སྟུག་པོ་རྣམ་པར་བསལ་བ་
ཡི་མཁས་པ་དག་གིས་ནི་སྟོང་བ་ཉིད་ཁོང་དུ་ཆུད་ཅིང་འཁོར་བ་ལས་
གྲོལ་བར་འགྱུར་རོ། ། སྡུད་པ་ལས། ྋབྱང་ཆུབ་སེམས་དཔའ་
གང་ཞིག་རྟེན་ཅིང་འབྲེལ་འབྱུང་ལ།།སྐྱེ་མེད་ཟད་པ་མེད་པར་ཤེས་
རབ་འདིས་ཤེས་ཏེ། །ཉི་མ་སྤྲིན་མེད་འོད་ཟེར་འཕྲོ་བས་མུན་བསལ་
ལྟར། ། མ་རིག་ཐིབས་པོ་བཅོམ་ནས་རང་བྱུང་ཐོབ་པར་འགྱུར། །
ཞེས་གསུངས་སོ། ། དེ་ལྟར་དངོས་པོ་རྣམས་རང་མཚན་གྱིས་མེད་
པར་བཤད་པ་ལ་རྩོད་པ་དང་། ལེན་གཉིས། · དང་བོ་ནི། གལ་
ཏེ་དངོས་རྣམས་དེ་ཉིད་དུ་མེད་ན། །ཐ་སྙད་དུ་ཡང་མོ་གཤམ་བུ་ཇི་
བཞིན། །དེ་དག་མེད་པ་ཉིད་འགྱུར་དེ་ཡི་ཕྱིར། །དེ་དག་རང་བཞིན་
གྱིས་ནི་ཡོད་པ་ཉིད། །ཅེས་གསུངས། གལ་ཏེ་གཟུགས་ལ་སོགས་
པའི་དངོས་པོ་རྣམས་དེ་ཉིད་དམ་དོན་དམ་དུ་མེད་ན། ཐ་སྙད་དུ་
ཡང་མོ་གཤམ་གྱི་བུ་ཇི་ལྟ་བ་བཞིན་དུ་གཟུགས་ལ་སོགས་པའི་དངོས་
པོ་དེ་དག་མེད་པ་ཉིད་དུ་འགྱུར་ན། དེ་ཡི་ཕྱིར་དངོས་པོ་དེ་དག་
རང་བཞིན་གྱིས་ནི་ཡོད་པ་ཉིད་ཡིན་ནོ་ཟེར། གཉིས་པ་དེ་ཡི་ལན་
ནི། གང་དག་རབ་རིབ་ཅན་སོགས་ཡུལ་འགྱུར་བ ། སྐྲ་ཤད་ལ་
110

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སོགས་དེ་དག་མ་སྐྱེས་པས། །རེ་ཞིག་དེ་དག་ཉིད་ལ་བརྩད་བྱ་སྟེ། །
ཕྱི་ནས་མ་རིག་རབ་རིབ་རྗེས་འབྲེལ་ལའོ། །གལ་ཏེ་རྨི་ལམ་དྲི་ཟའི་
གྲོང་ཁྱེར་བཅས། །སྨིག་རྒྱུའི་ཆུ་དང་མིག་འཕྲུལ་གཟུགས་བརྙན་་
སོགས། །སྐྱེ་མེད་མཐོང་ན་ཡོད་ཉིད་མིན་མཚུངས་ཀྱང་། །ཁྱོད་ལ་ཇི་
ལྟར་དེར་འགྱུར་དེ་མི་རིགས། །དེ་ཉིད་དུ་འདི་ཇི་ལྟར་སྐྱེ་མེད་་་་་་
ཀྱང་། །མོ་གཤམ་བུ་ལྟར་གང་ཕྱིར་འཇིག་རྟེན་གྱི། །མཐོང་བའི་ཡུལ་
དུ་མི་འགྱུར་མ་ཡིན་པ། །དེ་ཡི་ཕྱིར་ན་སྨྲ་འདི་མ་ངེས་པའོ། །ཞེས་
གསུངས། གང་དག་རབ་རིབ་ཅན་ལ་སོགས་པའི་ཡུལ་དུ་འགྱུར་བ་
སྐྲ་ཤད་ལ་སོགས་པ་དེ་དག་ཀྱང་མ་སྐྱེ་བ་མོ་གཤམ་གྱི་བུ་དང་མཚུངས་
པས། ཅིའི་ཕྱིར་སྐྲ་ཤད་མཐོང་ལ་མོ་གཤམ་གྱི་བུ་མི་མཐོང་ཞེས་རེ་
ཞིག་དང་བོར་རབ་རིབ་ཅན་ལ་སྐྲ་ཤད་དེ་དག་ཡོད་མེད་ཉིད་ལ་་
བརྩད་པར་བྱ་སྟེ། །དེ་ལྟར་བརྩད་པའི་ཕྱིས་ནས་མ་རིག་པའིི་རབ་
རིབ་ཀྱི་རྗེས་སུ་འབྲེལ་བ་ཅན་ལ་རང་མཚན་གྱིས་ཡོད་མེད་ལའོ། །
གལ་ཏེ་རྨི་ལམ་གྱི་ཁང་ཁྱིམ་དང་། དྲི་ཟའི་གྲོང་ཁྱེར་དང་བཅས་པ་
དང་། སྨིག་རྒྱུའི་ཆུ་དང་། མིག་འཕྲུལ་མཁན་གྱིས་སྤྲུལ་བའི་རྟ་
གླང་སོགས་དང་། གཟུགས་བརྙན་སོགས་དེ་ལྟར་སྐྱེ་བ་མེད་པར་
མཐོང་ན། དེ་དག་དེ་ལྟར་ཡོད་པ་ཉིད་མིན་པར་མཚུངས་ཀྱང་།
ཁྱོད་ཀྱི་ཡིད་ལ་ཇི་ལྟར་སྐྲ་ཤད་སོགས་སྣང་བའི་ཡུལ་དེར་འགྱུར་ལ།
མོ་གཤམ་གྱི་བུ་མཐོང་བ་དེར་མི་འགྱུར་བ་དེ་མི་རིགས་སོ་ཞེས་བསམ་
པར་བྱའོ།། དེ་ཁོ་ན་ཉིད་དོན་དམ་དུ་ནི་དངོས་པོ་འདི་རྣམས་ཇི་
ལྟར་ཡང་སྐྱེ་བ་མེད་ཀྱང་། མོ་གཤམ་ཀྱི་བུ་ལྟར་གང་གི་ཕྱིར་འཇིག་
རྟེན་གྱི་མཐོང་བའི་ཡུལ་དུ་མི་འགྱུར་བ་མ་ཡིན་པ་དེ་ཡི་ཕྱིར་ན
111

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གལ་ཏེ་དངོས་རྣམས་དེ་ཉིད་དུ་མེད་ན། །ཐ་སྙད་དུ་ཡང་མོ་གཤམ་བུ་
ཇི་བཞིན། །དེ་དག་མེད་པ་ཉིད་འགྱུར་དེ་ཡི་ཕྱིར། །ཞེས་སྨྲ་བ་འདི་
ནི་གཏན་ཚིགས་མ་ངེས་པའོ། ། དེ་ལྟར་དངོས་པོ་རྣམས་རང་
བཞིན་གྱིས་མེད་ན། ཐ་སྙད་དུ་ཇི་ལྟར་ཡོད་ཅེ་ན། དེ་ལ་གསུང་
བ། མོ་གཤམ་བུ་ལ་རང་གི་བདག་ཉིད་ཀྱིས། །སྐྱེ་བ་དེ་ཉིད་དུ་མེད་
འཇིག་རྟེན་དུའང་། །ཡོད་མིན་དེ་བཞིན་དངོས་འདི་ཀུན་ངོ་བོ། །
ཉིད་ཀྱིས་འཇིག་རྟེན་དེ་ཉིད་དུ་མ་སྐྱེས། །དེ་ཕྱིར་འདི་ལྟར་སྟོན་པས་
ཆོས་རྣམས་ཀུན། །གདོད་ནས་ཞི་ཞིང་སྐྱེ་བྲལ་རང་བཞིན་གྱིས། །
ཡོངས་སུ་མྱ་ངན་འདས་པ་གསུངས་གྱུར་པ། །དེ་ཕྱིར་རྟག་ཏུ་སྐྱེ་བ་
ཡོད་མ་ཡིན། །བུམ་སོགས་འདི་དག་དེ་ཉིད་དུ་མེད་ཅིང་། །འཇིག་
རྟེན་རབ་ཏུ་གྲགས་པར་ཡོད་ཇི་བཞིན། །དེ་བཞིན་དངོས་པོ་ཐམས་
ཅད་འགྱུར་བས་ན། །མོ་གཤམ་བུ་དང་མཚུངས་པར་ཐལ་མི་་་་་་་་་་
འགྱུར། །ཞེས་བྱུང༌། ཇི་ལྟར་མོ་གཤམ་གྱི་བུ་ལ་རང་གི་བདག་ཉིད་
ཀྱིས་སྐྱེ་བ་ནི། དེ་ཁོ་ན་ཉིད་དུ་མེད་ཅིང་འཇིག་རྟེན་དུའང་ཡོད་པ་
མིན་པ་དེ་བཞིན་དུ། ཕྱི་ནང་གི་དངོས་པོ་འདི་ཀུན་རང་གི་ངོ་བོ་
ཉིད་ཀྱིས་འཇིག་རྟེན་དང་དེ་ཁོ་ན་ཉིད་དུ་ཡང་མ་སྐྱེས་པའོ།།།
མདོར་ན་མོ་གཤམ་གྱི་བུ་བདེན་པ་གཉིས་ཆར་དུ་མེད་པ་ལྟར།
དངོས་པོ་འདི་ཀུན་ཡང་བདེན་པ་གཉིས་ཆར་དུ་རང་བཞིན་གྱིས་མེད་
དོ། ། དེ་ལྟར་དངོས་པོ་ཀུན་བདེན་པ་གཉིས་ཆར་དུ་རང་བཞིན་
གྱིས་མེད་པ་དེའི་ཕྱིར། འདི་ལྟར་སྟོན་པས་ཆོས་རྣམས་ཀྱི་ངོ་བོ་
ཀུན་གདོད་མ་ནས་ཞི་ཞིང་། ྋ རང་བཞིན་གྱིས་སྐྱེ་བྲལ་ཏེ་སྐྱེ་བ་མེད་
པ་དང་། རང་བཞིན་གྱིས་ཡོངས་སུ་མྱ་ངན་ལས་འདས་པའོ། །
112

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཞེས་གསུངས་པར་གྱུར་བ་དེ་ཕྱིར། རྟག་ཏུ་རང་བཞིན་གྱིས་སྐྱེ་བ་
ཡོད་པ་མ་ཡིན་ནོ། ། དེ་ཡང་དཀོན་མཆོག་སྤྲིན་ལས། ཆོས་ཀྱི་
འཁོར་ལོ་བསྐོར་བ་ན། །གདོད་ནས་ཞི་ཞིང་མ་སྐྱེས་པ། །རང་བཞིན་
མྱ་ངན་འདས་པ་ཡི། །ཆོས་རྣམས་མགོན་པོ་ཁྱོད་ཀྱིས་བསྟན། །ཞེས་
གསུངས་སོ། ། བུམ་པ་ལ་སོགས་པའི་དངོས་པོ་འདི་དག་དེ་ཉིད
དུ་སྟེ་དོན་དམ་པར་མེད་ཅིང་འཇིག་རྟེན་གྱི་རབ་ཏུ་གྲགས་པར་ཡོད་
པ་ཇི་ལྟ་བ་བཞིན་ནོ། ། དེ་བཞིན་དུ་དངོས་པོ་ཐམས་ཅད་ཀྱང་
དོན་དམ་པར་མེད་ཅིང་ཐ་སྙད་དུ་ཡོད་པར་འགྱུར་བས་ན།ྋ ཁྱོད་
ལྟར་རང་བཞིན་གྱིས་མེད་ན་མོ་གཤམ་གྱི་བུ་དང་མཚུངས་པར་ཐལ་
བར་མི་འགྱུར་རོ། ། དེ་ལྟར་མཐའ་བཞི་དང་བདེན་པ་གཉིས་
ཆར་ལས་སྐྱེ་བ་བཀག་ན། མ་རིག་པ་ལས་འདུ་བྱེད་སོགས་དང་།
ས་བོན་ལས་མྱུ་གུ་སོགས་ཀུན་རྫོབ་ཏུ་སྐྱེ་བ་ཇི་ལྟར་ངེས་པར་བྱ་ཞེ་ན།
གང་ཕྱིར་རྒྱུ་མེད་པ་དང་དབང་ཕྱུག་གི ། རྒྱུ་ལ་སོགས་དང་བདག་
གཞན་གཉིས་ཀ་ལས། །དངོས་རྣམས་སྐྱེ་བར་འགྱུར་བ་མ་ཡིན་པ། །
དེ་ཕྱིར་བརྟེན་ནས་རབ་ཏུ་སྐྱེ་བར་འགྱུར། །གང་ཕྱིར་དངོས་པོ་་
བརྟེན་ནས་རབ་འབྱུང་བས། །རྟོག་པ་འདི་དག་བརྟག་པར་མི་ནུས་
པ། །དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་་་་
མཐའ་དག་གཅོད་པར་བྱེད། །རྟོག་རྣམས་དངོས་པོ་ཡོད་ན་འགྱུར་
བ་སྟེ། །དངོས་པོ་ཇི་ལྟར་མེད་པར་ཡོངས་དཔྱད་ཟིན། །དངོས་པོ་
མེད་པར་འདི་རྣམས་མི་འབྱུང་དཔེར། །བུད་ཤིང་མེད་པར་མེ་ཡོད་
མིན་དེ་བཞིན། །ཞེས་གསུངས། གང་གི་ཕྱིར་སྔར་བཤད་པ་ལྟར་
རྒྱུ་མེད་པ་དང་དབང་ཕྱུག་དང་ཁྱབ་འཇུག་གི་རྒྱུ་ལ་སོགས་པ་དང་།
113

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདག་དང་གཞན་དང་བདག་གཞན་གཉིས་ཀ་ལས་དངོས་པོ་རྣམས་
སྐྱེ་བར་འགྱུར་བ་མ་ཡིན་པ་དེ་ཕྱིར། དངོས་པོ་འདི་རྣམས་རང་
རང་གི་རྒྱུ་དང་རྐྱེན་ལ་བརྟེན་ནས་རབ་ཏུ་སྐྱེ་བར་འགྱུར་བ་ཞིག་གོ།
གང་གི་ཕྱིར་དངོས་པོ་རྣམས་རང་གི་རྒྱུ་རྐྱེན་ལ་བརྟེན་ནས་རབ་ཏུ་
འབྱུང་བ་དེ་བས་ན། རྒྱུ་མེད་དང་དབང་ཕྱུག་སོགས་ལས་སྐྱེ་བར་
འདོད་པའི་ལོག་པར་རྟོག་པ་འདི་དག་སྒྲོ་བཏགས་ཀྱིས་བརྟག་པར་མི་
ནུས་པ་དེ་ཕྱིར། རྟེན་ཅིང་འབྲེལ་བར་འབྱུང་བའི་རིགས་པ་འདི་
ཡིས་ནི།ྋ ཕྱིན་ཅི་ལོག་པའི་ལྟ་བ་ངན་པའི་དྲ་བ་ལྟ་བུ་མཐའ་དག་
གཅོད་པར་བྱེད་དོ། ། མདོ་ལས། ྋ གང་ཞིག་རྐྱེན་ལས་སྐྱེས་པ་དེ་
མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་
གང་དེ་སྟོང་བར་བཤད། ། གང་ཞིག་སྟོང་ཉིད་ཤེས་དེ་བག་ཡོད་་་
ཡིན། །ཞེས་དང་། རྗེ་ཐམས་ཅད་མཁྱེན་པས། བརྟེན་ནས་་་་
འབྱུང་བའི་རྒྱུ་མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་
གསུངས་འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་པའི་རྒྱུ། །ཞེས་
གསུངས་སོ། ། མཐར་འཛིན་གྱི་ལོག་རྟོག་རྣམས་ནི་དངོས་པོ་རང་
བཞིན་གྱིས་གྲུབ་པར་འཛིན་པ་ཡོད་ན་འབྱུང་བར་འགྱུར་བ་སྟེ། ཇི་
སྐད་དུ། གང་དུ་བཟུང་བས་བྱིས་པ་རྣམས། །མཐར་འཛིན་འཆིང་
བ་བརྟེན་བྱེད་པ། །དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་་
གཅོད་པའི་སྒོ། བསྟན་འདི་གཞན་དུ་མ་མཐོང་བས། །སྟོན་པ་ཞེས་
བྱ་ཁྱོད་ཉིད་དེ། ། ཝ་སྐྱེས་ལ་ནི་སེང་གེ་བཞིན། །མུ་སྟེགས་ཅན་་་་
ལའང་གཅམ་བུའི་ཚིག །ཅེས་གསུངས་པ་ལྟར་རོ། ། དངོས་པོ་
རྣམས་ཇི་ལྟར་བྱས་ཀྱང་རང་བཞིན་གྱིས་མེད་པར་སྔར་ཡོངས་སུ་
—- 114

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དཔྱད་ཟིན་ལ། ་དངོས་པོ་རང་བཞིན་གྱི་གྲུབ་པར་འཛིན་པ་མེད་
པར་མཐར་འཛིན་གྱི་རྟོག་པ་འདི་རྣམས་མི་འབྱུང་སྟེ། དཔེར་ན།
བུད་ཤིང་མེད་པར་དེ་ལས་བྱུང་བའི་མེ་ཡོད་པ་མིན་པ་དེ་བཞིན་ནོ།།
དེ་ནས་རིགས་པ་ཡང་དག་གིས་དཔྱད་པའི་དགོས་པ་གསུང་བ་ནི།
སོ་སོའི་སྐྱེ་བོ་རྣམས་ནི་རྟོག་པས་བཅིངས། །མི་རྟོག་རྣལ་འབྱོར་བ་ནི་
གྲོལ་འགྱུར་བས། །རྟོག་རྣམས་ལོག་པར་གྱུར་པ་གང་ཡིན་དེ། །རྣམ་
པར་དཔྱོད་པའི་འབྲས་བུར་མཁས་རྣམས་གསུངས། །བསྟན་བཅོས་
ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་གྲོལ་ཕྱིར་ནི་དེ་
ཉིད་བསྟན། །གལ་ཏེ་དེ་ཉིད་རྣམ་པར་བཤད་པ་ན། །གཞན་གཞུང་
འཇུག་པར་འགྱུར་ནའང་ཉེས་པ་མེད། །རང་གི་ལྟ་ལ་ཆགས་དང་དེ་
བཞིན་དུ། །གཞན་གྱི་ལྟ་ལ་འཁྲུག་གང་རྟོག་པ་ཉིད། །དེ་ཕྱིར་འདོད་
ཆགས་ཁོང་ཁྲོ་རྣམས་བསལ་ཏེ། །རྣམ་དཔྱོད་པ་ནི་མྱུར་དུ་གྲོལ་བར་
འགྱུར། །ཞེས་བྱུང༌། བྱིས་པ་སོ་སོའི་སྐྱེ་བོ་རྣམས་ནི་མཐར་འཛིན་
གྱིས་རྟོག་པས་བཅིངས་ཤིང་། ཆོས་ཉིད་མངོན་སུམ་དུ་རྟོགས་པའི་
རྣམ་པར་མི་རྟོག་པའི་ཡེ་ཤེས་ཅན་གྱི་རྣལ་འབྱོར་བ་ནི་གྲོལ་བར་་
འགྱུར་བས། དེ་ལྟར་མཐར་འཛིན་གྱི་རྟོག་པ་རྣམས་ལོག་པར་གྱུར་
པ་གང་ཡིན་པ་དེ་ནི། རིགས་པ་ཡང་དག་གིས་རྣམ་པར་དཔྱོད་
པའི་འབྲས་བུར་མཁས་པ་རྣམས་ཀྱིས་གསུངས་སོ། ། དབུ་མའི་
བསྟན་བཅོས་དག་ལས་རིགས་པས་དཔྱད་པ་མང་དུ་མཛད་པ་ནི།
རྩོད་པ་ལ་ཆགས་ཏེ། དེ་ལྷུར་ལེན་པའྀ་ཕྱིར་དུ་མ་མཛད་ཀྱི། སྐྱེ་
བོ་སྐལ་བ་དང་ལྡན་པ་རྣམས་འཁོར་བ་ལས་རྣམ་པར་གྲོལ་བའི་ཕྱིར་
དུ་ནི། དེ་ཁོ་ན་ཉིད་རིགས་པ་བརྒྱ་ཕྲག་གི་སྒོ་ནས་བསྟན་པ་ཡིན་
115

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནོ། ། གལ་ཏེ་དེ་ཁོ་ན་ཉིད་བརྒལ་ལན་གྱི་སྒོ་ནས་རྣམ་པར་བཤད་
པ་ན། སློབ་དཔོན་གཞན་གྱི་གཞུང་ལུགས་ནས་འབྱུང་བའི་དམ་
བཅས་པ་འགའ་ཞིག་འཇིག་པར་འགྱུར་ན་ཡང་ཉེས་པ་མེད་དེ།
ཤིན་ཏུ་གཟུ་བོར་གནས་པའི་སྒོ་ནས་དེ་ཁོ་ན་ཉིད་ཀྱི་དོན་སེམས་ཅན་
གྱི་ཆེད་དུ་གཏན་ལ་དབབ་པ་ཡིན་པའི་ཕྱིར་དང་། སེམས་དགེ་བ་
ལ་ཉེས་པ་མེད། ཅེས་ཀྱང་བཤད་པའི་ཕྱིར་རོ། ། འཇིག་རྟེན་
འདི་ན་ཁ་ཅིག་རང་གི་ཕྱོགས་ཀྱི་ལྟ་བ་ལ་ཆགས་པ་དང་། དེ་བཞིན་
དུ་གཞན་གྱི་ལྟ་བ་ལ་སྡང་བས་སེམས་འཁྲུག་པ་གང་ཡིན་པ་དེ་དག་གི་
ཆགས་སྡང་གི་རྟོག་པ་དེ་ཉིད་ནི། འཁོར་བར་འཆིང་བྱེད་ཡིན་པས་
དེ་དག་བཅིངས་པ་ལས་གྲོལ་བར་མི་འགྱུར་རོ།། དེ་ཕྱིར་རང་
ཕྱོགས་ལ་འདོད་ཆགས་དང་གཞན་ཕྱོགས་ལ་ཁོང་ཁྲོ་བ་དག་རྣམ་པར་
བསལ་ཏེ། ྋ གཟུ་བོར་གནས་པའི་སྒོ་ནས་རིགས་པས་རྣམ་པར་་་
དཔྱོད་པ་རྣམས་ནི་འཁོར་བ་ལས་མྱུར་དུ་གྲོལ་བར་འགྱུར་རོ། །
དེ་ལྟར་ཡང་མདོ་སྡེ་ལས། གང་ཞིག་ཆོས་འདི་ཐོས་ནས་ཆགས་བྱེད་
ཅིང་། །ཆོས་མ་ཡིན་པ་ཐོས་ནས་ཁོང་ཁྲོ་བྱེད། །ང་རྒྱལ་རྒྱགས་པས་
བཅོམ་པས་ལོག་པ་སྟེ། ། ང་རྒྱལ་དབང་གིས་སྡུག་བསྔལ་རྗེས་སུ་་
མྱོང་། །ཞེས་དང་། བསྟན་བཅོས་ལས། རྩོད་མེད་ཆེ་བའི་བདག་
ཉིད་ཅན། །དེ་དག་ལ་ནི་ཕྱོགས་མེད་དོ། །གང་རྣམས་ལ་ནི་ཕྱོགས་
མེད་པ། །དེ་ལ་གཞན་ཕྱོགས་ག་ལ་ཡོད། །ཅེས་དང༌། ཆོས་འདི་
དེ་བཞིན་གཤེགས་རྣམས་ཀྱིས། །རྩོད་པ་མཛད་ཕྱིར་གསུངས་མ་་་
ཡིན། །འོན་ཀྱང་མེ་ཡིས་བུད་ཤིང་ལྟར། །འདི་ཡིས་ཕས་ཀྱི་རྒོལ་བ་
བསྲེག །ཅེས་གསུངས་སོ། ། གཉིས་པ་གང་ཟག་གི་བདག་མེད་
— 116

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསའ
གཏན་ལ་དབབ་པ་ནི། ཉོན་མོངས་སྐྱོན་རྣམས་མ་ལུས་འཇིག་་་
ཚོགས་ལ།།ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་
འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་བ་ཡིས་བདག་ནི་་་
འགོག་པར་བྱེད། །ཅེས་གསུངས། ཇི་སྐད་དུ། འཇིག་རྟེན་རྒུད་
པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་
པ། །རྟེན་ཅིང་འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་
པ་ཡིས། །རྟེན་ཅིང་འབྲེལ་བར་འབྱུང་བའི་ལམ། །ཁྱོད་ཀྱི་བསྟན་
པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །ཞེས་གསུངས་
པ་ལྟར། སྐྱེ་རྒ་ན་འཆིའི་སྡུག་བསྔལ་ལ་སོགས་པ་ཉོན་མོངས་པའི་
སྐྱོན་རྣམས་མ་ལུས་པ་ནི། འཇིག་ཚོགས་ལ་ལྟ་བ་ལས་བྱུང་བར་བློ་
ཡིས་མཐོང་བར་གྱུར་ཅིང་། གང་ཟག་གི་བདག་ནི་འཇིག་ཚོགས་ལ་
ལྟ་བ་འདི་ཡི་ཡུལ་དུ་རྟོགས་པར་བྱས་ནས། ྋ རྣལ་འབྱོར་བ་ཡིས་
གང་ཟག་གི་བདག་ནི་འགོག་པར་བྱེད་དོ།། དེ་ནས་གང་ཟག་གི་
བདག་ཡོད་པར་འདོད་པའི་མུ་སྟེགས་ཅན་གྱི་ལུགས་ཇི་ལྟར་བྱུང་བ་
བརྗོད་པ་ནི། ཟ་བོ་རྟག་དངོས་བྱེད་པོ་མིན་པའི་བདག ། ཡོན་
ཏན་བྱ་མེད་མུ་སྟེགས་རྣམས་ཀྱིས་བརྟགས། །དེའི་དབྱེ་ཅུང་ཟད་
ཅུང་ཟད་ལ་བརྟེན་ནས། །མུ་སྟེགས་ཅན་རྣམས་ལུགས་ནི་ཐ་དད་
འགྱུར། །ཞེས་གསུངས། འདིར་དགག་བྱའི་གང་ཟག་གི་བདག་ནི་
ཕྱི་རོལ་གྲངས་ཅན་པས་ཡོད་པར་སྨྲ་ལ། དེ་ཡང་དེའི་གཞུང་ལས།
རྩ་བའི་རང་བཞིན་རྣམ་པར་འགྱུར་མིན་ལ། །ཆེན་པོ་སོགས་བདུན་
རང་བཞིན་རྣམ་འགྱུར་ཞིང་། །བཅུ་དྲུག་པོ་ནི་རྣམ་པར་འགྱུར་བ་
སྟེ། །སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་བཤད་པ་
ལྟར། བདག་དེ་ནི་འབྲས་བུ་ལ་ལོངས་སྤྱོད་པའི་ཟ་བ་བོ་དང་།
117

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྟག་པ་དང་དངོས་པོའི་བདག་ཉིད་དང་། རྣམ་འགྱུར་རྣམས་སྐྱེད་
པར་བྱེད་པ་པོ་མིན་པའི་བདག་ཉིད་ཅན་དང༌། རྡུལ་མུན་སྙིང་
སྟོབས་ཀྱི་ཡོན་ཏན་མེད་པ་དང༌། རྣམ་འགྱུར་རྣམས་ལ་ཁྱབ་བྱེད་
མ་ཡིན་པས་བྱ་བ་མེད་པ་ཞིག་གོ་ཞེས་དྲང་སྲོང་སེར་སྐྱ་སོགས་མུ་
སྟེགས་གྲངས་ཅན་པ་རྣམས་ཀྱིས་ཀུན་ཏུ་བརྟག་སོ། ། དེ་ལྟར་
བཤད་པའི་བདག་དེའི་དབྱེ་བ་ཅུང་ཟད་ཅུང་ཟད་ལ་སྒྲོ་བཏགས་པ་
ལ་བརྟེན་ནས་མུ་སྟེགས་ཅན་རྣམས་ཀྱི་ལུགས་ནི། བྱེ་བྲག་པ་དང་
རིག་བྱེད་པ་ལ་སོགས་པ་ཐ་དད་པར་གྱུར་ཏོ། ། དེ་ནས་ལུགས་དེ་
དག་དགག་པ་ནི། མོ་གཤམ་བུ་ལྟར་སྐྱ་བ་དང་བྲལ་ཕྱིར། །དེ་ལྟར་
གྱུར་པའི་བདག་ནི་ཡོད་མིན་ཞིང་། །འདི་ནི་ངར་འཛིན་རྟེན་དུའང་
མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །གང་ཕྱིར་
བསྟན་བཅོས་བསྟན་བཅོས་ལས་དེའི་ཁྱད། །མུ་སྟེགས་རྣམས་ཀྱིས་
གང་བསྟན་དེ་ཀུན་ལ། །རང་གྲགས་མ་སྐྱེས་གཏན་ཚིགས་ཀྱིས་་་་་
གནོད་པ། །དེ་ཕྱིར་དེ་ཁྱད་ཀུན་ཀྱང་ཡོད་མ་ཡིན། །དེ་ཕྱིར་ཕུང་བོ་
ལས་གཞན་བདག་མེད་དེ། །ཕུང་བོ་མ་གཏོགས་དེ་འཛིན་མ་གྲུབ་
ཕྱིར། །འཇིག་རྟེན་ངར་འཛིན་བློ་ཡི་རྟེན་དུ་ཡང་། །མི་འདོད་དེ་
རིག་མིན་པའང་བདག་ལྟའི་ཕྱིར། །གང་དག་དུད་འགྲོར་བསྐལ་མང་
བསྐྱལ་གྱུར་པ། །དེས་ཀྱང་མ་སྐྱེས་རྟག་འདི་མ་མཐོང་ལ། །ངར་
འཛིན་དེ་དག་ལ་ཡང་འཇུག་མཐོང་སྟེ། །དེས་ན་ཕུང་བོ་ལས་གཞན་
བདག་འགའ་མེད། །ཅེས་གསུངས། དེ་ལྟར་མུ་སྟེགས་པ་རྣམས་
ཀྱིས་འདོད་པའི་རྟག་དངོས་ཀྱི་བདག་ནི། མོ་གཤམ་གྱི་བུ་ལྟར་སྐྱེ་
བ་དུང་བྲལ་བའི་ཕྱིར་ན། དེ་ལྟར་གྱུར་པའི་བདག་ནི་ཡོད་པ་མིན་
118

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཞིང་། འདི་ནི་ངར་འཛིན་འཇིག་ལྟའི་དམིགས་རྟེན་དུའང་མི་་་་
རིགས་ལ། འདི་ནི་རྟག་དངོས་གཉིས་ཀར་འདོད་པས་ཀུན་རྫོབ་དུ་
ཡང་ཡོད་པར་མི་འདོད་དོ། ། རྒྱུ་མཚན་གང་གི་ཕྱིར་ན་གྲངས་
ཅན་པའི་བསྟན་བཅོས་དང་བྱེ་བྲག་པའི་བསྟན་བཅོས་དག་ལས་་
བདག་དེའི་ཁྱད་པར་མུ་སྟེགས་པ་རྣམས་ཀྱིས་གང་བསྟན་པ་དེ་དག་
ཀུན་ལ། མུ་སྟེགས་པ་རང་ལ་གྲགས་པའི་མ་སྐྱེ་བའི་གཏན་ཚིགས་
ཀྱིས་གནོད་པ་དེ་ཡི་ཕྱིར། དེ་ཡི་ཁྱད་པར་ཀུན་ཀྱང་ཡོད་པ་མ་ཡིན་
ནོ། ། དེ་ཕྱིར་ཕུང་བོ་ལས་ངོ་བོ་གཞན་པའི་བདག་མེད་དེ
ཕུང་བོ་བཞིའམ་ལྔའི་ཚོགས་པ་ལ་བདག་ཅེས་བཏགས་པ་ཙམ་མ་
གཏོགས། བདག་དེ་རང་རྐྱ་བར་འཛིན་པ་ལྟར་མ་གྲུབ་པའི་ཕྱིར།
རྟག་གཅིག་རང་དབང་ཅན་གྱི་བདག་ནི། འཇིག་རྟེན་རང་འགའ་
བ་རྣམས་ཀྱི་ངར་འཛིན་པའི་བློ་ཡི་དམིགས་རྟེན་དུ་ཡང་མི་འདོད་དེ།
ངར་འཛིན་དེས་དེ་ལྟར་རིག་པ་མིན་པའང་སྟེ་མི་འཛིན་ཡང་ཕྱི་བའི་
གྲུབ་མཐའ་ལ་མངོན་པར་ཞེན་པ་འགའ་ཞིག་གིས་བདག་ཏུ་ལྟ་བའི་
ཕྱིར། སེམས་ཅན་གང་དག་དུད་འགྲོར་བསྐྱལ་པ་མང་བོའི་བར་དུ་
ཚེ་བསྐྱལ་བར་གྱུར་པ་དེས་ཀྱང་ཕྱི་རོལ་བས་བརྟག་པའི་མ་སྐྱེ་བའི་
རྟག་པའི་བདག་འདི་འཛིན་པ་མ་མཐོང་ལ། ངར་འཛིན་ལྷན་སྐྱེས་ནི།
དེ་དག་ལ་ཡང་སྐྱེས་ཤིང་འཇུག་པ་མཐོང་སྟེ། དེའི་དབང་གིས་
འཁོར་བར་འཁོར་བའི་ཕྱིར་རོ། ། ”དེས་ན་ཕུང་བོ་ལས་ངོ བོ་་་
གཞན་པའི་བདག་ནི་འགའ་ཡང་མེད་དོ། ། དེ་ལྟར་ཕྱི་རོལ་བ་
རྣམས་ཀྱིས་ཕུང་བོ་ལས་ངོ་བོ་ཐ་དད་པའི་བདག་ཡོད་པར་འདོད་པ་
བཀག་ནས། ད་ནི་རང་སྡེ་འགའ་ཞིག་གིས་ཕུང་བོ་བདག་ཏུ་འདོད་
119

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་དགག་པ་ནི། ཕུང་བོ་ལས་གཞན་བདག་གྲུབ་མེད་པའི་ཕྱིར། །
བདག་ལྟའི་དམིགས་པ་ཕུང་བོ་ཁོ་ནའོ། །ཁ་ཅིག་བདག་ལྟའི་རྟེན་དུ་
ཕུང་བོ་ནི། །ལྔ་ཆར་ཡང་འདོད་ཁ་ཅིག་སེམས་གཅིག་འདོད། །གལ་
ཏེ་ཕུང་བོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་
བོར་འགྱུར། །བདག་ནི་རྫས་སུ་འགྱུར་ཞིང་དེར་ལྟ་བ། །རྫས་ལ་
འཇུག་པས་ཕྱིན་ཅི་ལོག་མི་འགྱུར། །མྱ་ངན་འདས་ཚེ་ངེས་པར་་
བདག་ཆད་འགྱུར། །མྱ་ངན་འདས་སྔོན་སྐད་ཅིག་དག་ལ་ནི། །སྐྱེ་
འཇིག་བྱེད་པོ་མེད་པས་དེ་འབྲས་མེད། །གཞན་གྱིས་བསགས་ལ་
གཞན་གྱིས་ཟ་བར་འགྱུར། །དེ་ཉིད་དུ་རྒྱུད་ཡོད་ན་སྐྱོན་མེད་ན། །
སྔར་རྣམ་དཔྱད་ཚེ་རྒྱུད་ལ་ཉེས་བཤད་ཟིན། །དེ་ཕྱིར་ཕུང་བོ་དང་
སེམས་བདག་མི་རིགས། །འཇིག་རྟེན་མཐའ་ལྡན་ལ་སོགས་མེད་ཕྱིར་
རོ། །ཁྱོད་ཀྱི་རྣལ་འབྱོར་བདག་མེད་མཐོང་བ་ལ། །དེ་ཚེ་ངེས་པར་
དངོས་རྣམས་མེད་པར་འགྱུར། །རྟག་བདག་སྤོང་ན་དེ་ཚེ་དེ་ཡི་་་
ཕྱིར། །ཁྱོད་ཀྱི་སེམས་སམ་ཕུང་བོ་བདག་མི་འགྱུར། །ཁྱོད་ཀྱི་རྣལ་
འབྱོར་བདག་མེད་མཐོང་བ་ཡིས། །གཟུགས་སོགས་དེ་ཉིད་རྟོགས་
པར་མི་འགྱུར་ཞིང་། །གཟུགས་ལ་དམིགས་ནས་འཇུག་ཕྱིར་འདོད་
ཆགས་སོགས། །སྐྱེ་འགྱུར་དེ་ཡི་ངོ་བོ་རྟོགས་མེད་ཕྱིར།།ཞེས་་་་་
གསུངས། རང་སྡེ་ཁ་ཅིག་ན་རེ། གྲངས་ཅན་པ་སོགས་ལྟར་ཕུང་
བོ་ལས་ངོ་བོ་གཞན་པའི་བདག་གྲུབ་པ་མེད་པའི་ཕྱིར་ན། བདག་
ལྟ་སྟེ་འཇིག་ལྟའི་དམིགས་པ་ནི་ཕུང་བོ་ཁོ་ནའོ། ། ཞེས་ཟེར་རོ། །
་་་་་་་ཡང་ཁ་ཅིག་གིས། བདག་དང་བདག་གིར་ལྟ་བ་འཇིག་ལྟའི་
དམིགས་རྟེན་དུ་ཕུང་བོ་ནི་ལྔ་ཆར་ཡང་འདོད་དོ། ། བཅོམ་ལྡན་
འདས་ཀྱིས། དགེ་སློང་དག་དགེ་སྦྱོང་ངམ་བྲམ་ཟེ་གང་སུ་དག་ཅིག་
120

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི། ཉེ་བར་
ལེན་པའི་ཕུང་བོ་ལྔ་བོ་འདི་ཁོ་ན་ལ་ཡང་དག་པར་རྗེས་སུ་ལྟ་བའོ། །
ཞེས་གསུངས་པའི་ཕྱིར་ཟེར། ཡང་ཁ་ཅིག་གིས་སེམས་གཅིག་པུ་
བདག་ཏུ་འདོད་དེ། མདོ་ལས། བདག་ཉིད་བདག་གི་མགོན་
ཡིན་གྱི། །གཞན་ནི་སུ་ཞིག་མགོན་དུ་འགྱུར། །བདག་ཉིད་ལེགས་
པར་ཐུལ་བས་ནི། ། མཁས་པས་མཐོ་རིས་ཐོབ་པར་འགྱུར། ། ཞེས་
སོགས་ཀྱིས་སེམས་བདག་གི་སྒྲས་གསུངས་པའི་ཕྱིར། ཞེས་ཟེར་
རོ། ། འདི་དག་ནི་མི་འཐད་དེ། གལ་ཏེ་རང་རྒྱུད་ཀྱི་ཕུང་བོ་ལྔ་
བདག་ཡིན་ན། བདག་དང་ཕུང་བོ་གཅིག་ཏུ་འདོད་པ་དེའི་ཕྱིར་
ཕུང་བོ་དེ་མང་བས་བདག་དེ་དག་ཀྱང་མང་བོར་འགྱུར་རོ། །
གཞན་ཡང་ཕུང་བོ་ལྔ་བདག་ཏུ་འདོད་པ་དེ་ལྟར་ན་བདག་ནི་རྫས་སུ་
འགྱུར་ཞིང་། དེར་ཡང་མི་འགྱུར་ཏེ། བཅོམ་ལྡན་འདས་ཀྱིས།
དགེ་སློང་དག་ཕུང་བོ་ལྔ་བོ་འདི་རྣམས་ནི་མིང་ཙམ་ཐ་སྙད་ཙམ་་
བཏགས་པ་ཙམ་སྟེ། ཞེས་གསུངས་པའི་ཕྱིར་དང༌། བདག་དེར་
ལྟ་བའི་འཇིག་ཚོགས་ལ་ལྟ་བ་རང་ཡུལ་རྫས་ལ་འཇུག་པས་བདག་ཏུ་
ལྟ་བ་ནི་ཕྱིན་ཅི་ལོག་གི་བློར་ཡང་མི་འགྱུར་རོ། ། གཞན་ཡང་།
དགྲ་བཅོམ་པ་དག་ལྷག་མེད་དུ་མྱ་ངན་ལས་འདས་པའི་ཚེ་ཉེར་ལེན་
གྱི་ཕུང་བོ་ལྔ་རྒྱུ་ཆད་པར་འགྱུར་བས་ངེས་པར་བདག་ཀྱང་རྒྱུན་ཆད་
པར་འགྱུར་རོ། ། མྱ་ངན་ལས་མ་འདས་པའི་སྔོན་གྱི་སྐད་ཅིག་
དག་ལ་ནི། ཕུང་བོའི་སྐད་ཅིག་སྔ་ཕྱི་རྣམས་རང་བཞིན་གྱིས་སྐྱེ་
འཇིག་བྱེད་པ་ལྟར། བདག་ཀྱང་རང་བཞིན་གྱིས་དེ་ལྟར་བྱེད་་་
དགོས་པ་ལས། དེ་ལྟར་སྐྱེ་འཇིག་བྱེད་པ་པོ་བདག་མེད་པས་དེས་
121

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསགས་པའི་ལས་མེད་ལ། དེ་མེད་པས་ལས་དེའི་འབྲས་བུ་ཡང་
མེད་པར་འགྱུར་རོ། ། གལ་ཏེ་བདག་གི་སྐད་ཅིག་མ་སྔ་མས་བྱས་
པའི་ལས་ཀྱི་འབྲས་བུ་ལ་སྐད་ཅིག་ཕྱི་མ་རྣམས་སུ་ལོངས་སྤྱོད་པས་
སྐྱོན་དེ་མེད་ཟེར་ན། དེ་ལྟར་ན་རྒྱུད་གཞན་གྱིས་བསགས་པའི་ལས་
ཀྱི་རྣམ་སྨིན་ལ་རྒྱུད་གཞན་གྱིས་ཟ་ཞིང་ལོངས་སྤྱོད་པར་འགྱུར་བས།
ལས་མ་བྱས་པ་དང་ཕྲད་པར་ཡང་འགྱུར་རོ། ། ྋ རྩ་ཤེས་ལས།
གལ་ཏེ་འདི་ནི་གཞན་འགྱུར་ན། །དེ་མེད་པར་ཡང་འབྱུང་བར་་་
འགྱུར། །དེ་བཞིན་དུ་ནི་གནས་འགྱུར་ཞིང༌། ། མ་ཤི་བར་ཡང་སྐྱེ་
བར་འགྱུར། །ཆད་དང་ལས་རྣམས་ཆུད་ཟ་དང༌། །གཞན་གྱིས་བྱས་
པའི་ལས་རྣམས་ནི། །གཞན་གྱིས་སོ་སོར་མྱོང་བ་དང་། །དེ་ལ་་་་
སོགས་པ་ཐལ་བར་འགྱུར། །ཞེས་བདག་སྔ་ཕྱི་རྣམས་རང་བཞིན་
གྱིས་གྲུབ་པའི་གཞན་ཡིན་ན། སྔ་མ་ལ་ལྟོས་པ་མི་རུང་བས་གཞན་
གྱིས་བསགས་པའི་ལས་ཀྱི་རྣམ་སྨིན་ལ་རྒྱུད་གཞན་གྱིས་ལོངས་སྤྱོད་
ཅིང་ཟ་བར་ཐལ་བ་སོགས་འབྱུང་བར་གསུངས་སོ། ། ཕྱོགས་སྔ་
མ་ན་རེ། .གང་ཟག་གི་སྐད་ཅིག་སྔ་ཕྱི་རྣམས་རང་བཞིན་གྱིས་་་་
གཞན་ཡིན་མོད་ཀྱང་། དེ་དག་གང་ཟག་དེ་ཉིད་དུ་རྒྱུད་གཅིག་ཏུ་
ཡོད་པས་ན་སྐྱོན་མེད་ཟེར་ན། མི་འཐད་དེ། བྱམས་པ་ཉེར་སྦས་
ལ་བརྟེན་ཆོས་རྣམས་ནི། །གཞན་ཉིད་ཕྱིར་ན་རྒྱུད་གཅིག་གཏོགས་
མིན་ཏེ། །ཞེས་སྔར་རང་མཚན་གྱིས་སོ་སོ་བ་ལ་རྒྱུད་གཅིག་རུང་མི་
རུང་རྣམ་པར་དཔྱད་པའི་ཚེ། རང་མཚན་གྱིས་སོ་སོ་རྒྱུད་གཅིག་ཏུ་
འདོད་པ་ལ་ཉེས་པ་བཤད་ཟིན་ཏོ། ། དེ་ཕྱིར་རང་གི་ཕུང་བོ་་
བདག་ཏུ་འདོད་པ་དང་། སེམས་གཅིག་པུ་བདག་ཏུ་འདོད་པ་དག་
---------- 122

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཀྱང་མི་རིགས་ཏེ། འཇིག་རྟེན་མཐའ་དང་ལྡན་པ་དང་མི་ལྡན་པ་
ལ་སོགས་པའི་དྲི་བ་བཅུ་བཞི་ལ་ལན་ལུང་དུ་བསྟན་པ་མེད་པའི་ཕྱིར་
རོ། ། གཞན་དུ་ན། འཇིག་རྟེན་མི་རྟག་པ་དང༌། འཇིག་རྟེན་
མཐའ་དང་ལྡན་པ་དང་། དེ་བཞིན་གཤེགས་པ་གྲོངས་ཕན་ཆད་མི་
འབྱུང་ངོ་ཞེས་ལུང་སྟོན་པར་འགྱུར་ཏེ། ཕུང་བོ་མི་རྟག་པ་དང་།
ཕུང་བོ་འཇིག་པའི་འོག་ཏུ་དེ་མེད་པའི་ཕྱིར། ཁྱོད་ཀྱི་འདོད་པ་
ལྟར་ན་རྣལ་འབྱོར་བས་སྡུག་བདེན་གང་ཟག་གི་བདག་མེད་མངོན་
སུམ་དུ་མཐོང་བ་ལ། དེ་ཚེ་ངེས་པར་ཕུང་བོའི་དངོས་པོ་རྣམས་
མེད་པར་མཐོང་བར་འགྱུར་ཏེ། ཁྱོད་ཀྱིས་ཕུང་བོ་དང་སེམས་་
བདག་ཏུ་འདོད་པ་གང་ཞིག དེ་འདྲའི་རྣལ་འབྱོར་མངོན་སུམ་
གྱིས་བདག་མེད་པར་རྟོགས་པའི་ཕྱིར། བྱས་པ་ལ་ཕྱོགས་སྔ་མ་ན་
རེ། སྔོན་བྱས་པའི་ལས་ཀྱི་འབྲས་བུ་བདག་ལ་སྨིན་ཞེས་པ་ལྟ་བུའི་
ལས་དང་འབྲས་བུ་འབྲེལ་བའི་སྐབས་ཀྱི་བདག་ལ་ཕུང་བོ་འཇོག་
ཀྱང་། ཆོས་ཐམས་ཅད་བདག་མེད་པའོ་ཞེས་པའི་བདག་ནི་རྟག་
གཅིག་རང་དབང་ཅན་གྱི་བདག་ལ་བཤད་པ་ཡིན་པས་སྐྱོན་དེ་མེད་
ཅེ་ན། མི་འཐད་དེ། སྡུག་བདེན་བདག་མེད་དུ་མཐོང་བའི་་་
སྐབས་སུ་རྟག་པའི་བདག་སྤོང་བ་སྟེ་དེ་མེད་པར་མཐོང་བ་ཡིན་ན་ནི།
དེ་ཚེ་ཆོས་ཐམས་ཅད་བདག་མེད་དུ་མཐོང་བ་དེ་ཡི་ཕྱིར། ཁྱོད་ཀྱི་
སེམས་སམ་ཕུང་བོ་བདག་ཏུ་མི་འགྱུར་རོ། ། གཞན་ཡང་། ཁྱོད་
ཀྱི་འདོད་པ་ལྟར་ན་རྣལ་འབྱོར་བས་བདག་མེད་པ་མངོན་སུམ་དུ་
མཐོང་བ་ཡིས། གཟུགས་སོགས་ཀྱི་བདག་མེད་པའི་དེ་ཉིད་རྟོགས་
པར་མི་འགྱུར་ཞིང༌། གཟུགས་ལ་དམིགས་ནས་འཇུག་པའི་ཕྱིར་ན་
123

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དགྲ་བཅོམ་པ་ལ་འདོད་ཆགས་སོགས་ཀྱང་སྐྱེ་བར་འགྱུར་ཏེ།
གཟུགས་སོགས་དེ་ཡི་ངོ་བོ་བདག་མེད་དུ་རྟོགས་པ་མེད་པའི་ཕྱིར།
དེ་ནས་ཕུང་བོ་ལྔ་ལ་བདག་ཏུ་ལྟ་བར་གསུངས་པའི་མདོའི་དགོངས་
པ་སོགས་བཤད་པ་ནི། གང་ཕྱིར་སྟོན་པས་ཕུང་བོ་བདག་གོ་་་་་་
ཞེས། །གསུངས་པ་དེ་ཕྱིར་ཕུང་བོ་བདག་འདོད་ན། །དེ་ནི་ཕུང་ལས་
གཞན་བདག་འགོག་པ་སྟེ། །གཟུགས་བདག་མིན་སོགས་མདོ་གཞན་
གསུངས་ཕྱིར་རོ། །གང་ཕྱིར་གཟུགས་ཚོར་བདག་མིན་འདུ་ཤེས་་
ཀྱང་། ། མ་ཡིན་འདུ་བྱེད་རྣམས་མིན་རྣམ་ཤེས་ཀྱང༌། །མིན་པར་
མདོ་གཞན་ལས་གསུངས་དེ་ཡི་ཕྱིར། །མདོར་བསྟན་ཕུང་བོ་བདག་
ཅེས་བཞེད་མ་ཡིན། །ཕུང་བོ་བདག་ཅེས་བརྗོད་ཚེ་ཕུང་རྣམས་ཀྱི། །
ཚོགས་པ་ཡིན་གྱི་ཕུང་བོའི་ངོ་བོ་མིན། །མགོན་མིན་འདུལ་བའམ་
དཔའ་བོ་ཉིད་ཀྱང་མིན། །དེ་མེད་ཕྱིར་དེ་ཚོགས་པ་མ་ཡིན་ནོ། །དེ་
ཚེ་དེ་ཡི་ཡན་ལག་ཚོགས་གནས་རྣམས། །ཤིང་རྟ་ཉིད་འགྱུར་ཤིང་རྟ་
དང་བདག་མཚུངས། །ཞེས་གསུངས། ཕྱོགས་སྔ་མ་ན་རེ། ཁོ་བོ་
ཅག་གིས་ལུང་ཚད་མར་བྱེད་པ་ཡིན་པས། སྟོན་པས་ཕུང་བོ་ལྔ་ལ་
བདག་ཏུ་ལྟ་བར་གསུངས་པའི་ཕྱིར་ཞེས་ཟེར་བ་ལ། གང་གི་ཕྱིར་
སྟོན་པས། དགེ་སློང་དག་དགེ་སྦྱོང་ངམ་བྲམ་ཟེ་གང་སུ་དག་གཅིག་
བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི། ཉེ་བར་
ལེན་པའི་ཕུང་བོ་ལྔ་བོ་འདི་དག་ཁོ་ན་ལ་ཡང་དག་པར་རྗེས་སུ་ལྟ་
བའོ། ། ཞེས་ཕུང་བོ་བདག་གོ། ཞེས་གསུངས་པ་དེ་ཕྱིར་ཕུང་བོ་
བཞིའམ་ལྔ་བདག་ཏུ་འདོད་ན་མི་འཐད་དེ། ྋལུང་དེ་ཡི་དགོངས་པ་
ནི་ཕུང་བོ་ལས་ངོ་བོ་གཞན་པའི་བདག་ཡོད་པར་འདོད་པ་འགོག་པ་
124

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སྟེ གཟུགས་བདག་མིན་པ་དང་། ཚོར་བ་བདག་མ་ཡིན་པ་་
སོགས་མདོ་གཞན་ལས་ཀྱང་གསུངས་པའི་ཕྱིར་རོ། ། གང་གི་ཕྱིར་
གཟུགས་དང་ཚོར་བ་བདག་མིན་ཞིང་འདུ་ཤེས་ཀྱང་བདག་མ་ཡིན་ལ།
འདུ་བྱེད་རྣམས་ཀྱང་བདག་མིན་ཞིང་རྣམ་ཤེས་ཀྱང་བདག་མིན་པར་
མདོ་གཞན་ལས་གསུངས་པ་དེ་ཡི་ཕྱིར།” སྔར་གྱི་མདོར་ཕུང་བོ་ལྔ་
བོ་འདི་དག་ཁོ་ན་ལ་ཡང་དག་པར་རྗེས་སུ་ལྟ་བའོ། །ྋ ཞེས་བསྟན་
པ་ནི། བཅོམ་ལྡན་འདས་ཀྱིས་བདག་ཕུང་བོ་དང་ངོ་བོ་གཅིག་ཏུ་
བསྟན་པ་ཡིན་གྱི། ཕུང་བོ་རང་གི་ངོ་བོ་བདག་ཅེས་བསྟན་པའང་
མིན་ལ་དེ་ལྟར་བཞེད་པའང་མ་ཡིན་ནོ། ། དེ་ཡང་ཕུང་བོ་བདག་
ཅེས་བརྗོད་པའི་ཚེ་ཕུང་བོ་རྣམས་ཀྱི་ཚོགས་པ་ལ་བཏགས་ནས་བདག་
ཏུ་བརྗོད་པ་ཡིན་གྱི།ྋ ཕུང་བོའི་ངོ་བོ་རེ་རེ་ནས་བདག་ཏུ་བརྗོད་པ་
མིན་ནོ།། ཕྱོགས་སྔ་མ་ན་རེ། གལ་ཏེ་ཕུང་བོ་རེ་རེ་ནས་བདག་
མིན་པ་དེ་ལྟ་བས་ན་ཕུང་བོ་རྣམས་ཀྱི་ཚོགས་པ་བདག་ཏུ་འདོད་དོ་ཞེ་
ན། མི་འཐད་དེ། ཕུང་བོའི་ཚོགས་པ་ལ་བརྟེན་ནས་ཕར་གང་
ཟག་ཏུ་བཏགས་པ་ཙམ་ཞིག་བདག་དང་གང་ཟག་ཡིན་གྱི། ཕུང་
བོའི་ཚོགས་དེ་ཉིད་རང་གི་ངོས་ནས་བདག་དང་གང་ཟག་མིན་ཏེ།
མདོ་ལས།། བདག་ཉིད་བདག་གི་མགོན་ཡིན་ཏེ། ། བདག་ཉིད་་་
བདག་གི་དགྲ་ཡང་ཡིན། །ལེགས་དང་ངན་པ་བྱས་པ་ལ། །བདག་
ཉིད་བདག་གི་དཔང་བོའང་ཡིན། །ཞེས་དང་། བདག་ཉིད་ལེགས་
པར་དུལ་བ་ནི། །མཁས་པས་མཐོ་རིས་འཐོབ་པར་འགྱུར། ཞེས་
བདག་ཉིད་བདག་གི་མགོན་སོགས་སུ་གསུངས་པ་གང་ཞིག ཕུང་
བོའི་ཚོགས་པ་ནི་བདག་གི་མགོན་མིན་ཞིང་། བདག་གི་འདུལ་བ་
125

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བོའམ་དབང་བོ་ཉིད་ཀྱང་མིན་ལ། ཚོགས་པ་དེ་རྫས་སུ་མེད་པའི་
ཕྱིར་ན། ཕུང་བོ་དེ་དག་གི་ཚོགས་པ་ནི་བདག་མ་ཡིན་ནོ།།
གཞན་ཡང་ཕུང་བོའི་ཚོགས་པ་བདག་ཏུ་འདོད་པ་དེ་ཡི་ཚེ་ཤིང་རྟ་དེ་
ཡི་ཡན་ལག་ཚོགས་པར་གནས་པ་རྣམས་ཀྱང་ཤིང་རྟ་ཉིད་དུ་འགྱུར་
ཏེ། ཤིང་རྟ་དང་བདག་གཉིས་རང་གི་ཡན་ལག་ཚོགས་པ་ལ་་་་
བཏགས་ནས་འཇོག་པར་མཚུངས་པའི་ཕྱིར། མདོ་ལས། ཇི་་་
ལྟར་ཡན་ལག་ཚོགས་རྣམས་ལ།།བརྟེན་ནས་ཤིང་རྟར་བརྗོད་པ་
ལྟར། །དེ་བཞིན་ཕུང་བོ་རྣམས་བརྟེན་ནས། ། ཀུན་རྫོབ་སེམས་
ཅན་ཞེས་བྱའོ། ། ཞེས་གསུངས་པས་སོ། ། གཞན་ཡང་དེ་ལ་
གསུང་བ མདོ་ལས་ཕུང་བོ་བརྟེན་ནས་ཡིན་གསུངས་པ། །དེ་
ཕྱིར་ཕུང་བོ་འདུས་ཙམ་བདག་མ་ཡིན། །དབྱིབས་ཤེ་ན་དེ་གཟུགས་
ཅན་ལ་ཡོད་ཕྱིར། །ཁྱོད་ལ་དེ་དག་ཉིད་བདག་ཅེས་འགྱུར་གྱི། །
སེམས་སོགས་ཚོགས་ནི་བདག་ཉིད་འགྱུར་མིན་ཏེ། །གང་ཕྱིར་དེ་
དག་ལ་དབྱིབས་ཡོད་མ་ཡིན། །ལེན་པོ་རང་ཉེར་ལེན་གཅིག་རིགས་
དངོས་མིན། །དེ་ལྟ་ན་ལས་བྱེད་པོ་གཅིག་ཉིད་འགྱུར། །བྱེད་པོ་མེད་
ལས་ཡོད་སྙམ་བློ་ཡིན་ན། །མ་ཡིན་གང་ཕྱིར་བྱེད་པོ་མེད་ལས་
མེད། །གང་ཕྱིར་ཐུབ་པས་བདག་དེ་ས་ཆུ་མེ། །རླུང་དང་རྣམ་ཤེས་
ནམ་མཁའ་ཞེས་བྱ་བ། །ཁམས་དྲུག་དང་ནི་མིག་སོགས་རེག་པ་ཡི། །
རྟེན་དྲུག་དག་ལ་བརྟེན་ནས་ཉེར་བསྟན་ཞིང་། །སེམས་དང་སེམས་
བྱུང་ཆོས་རྣམས་ཉེཪ་བཟུང་ནས། །ངེས་གསུངས་དེ་ཕྱིར་དེ་ནི་དེ་
རྣམས་དང་། །དེ་ཉིད་མ་ཡིན་ཚོགས་ཙམ་ཉིད་མིན་ཏེ། །དེ་ཕྱིར་
ངར་འཛིན་བློ་དེ་རྣམས་ལ་མིན། །ཞེས་བྱུང༌། དེ་ལྟར་མདོ་ལས་
-- 126

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཕུང་བོ་ཚོགས་པ་ལ་བརྟེན་ནས་སེམས་ཅན་དུ་བཏགས་པ་ཡིན་པར་
གསུངས་པ་དེ་ཡི་ཕྱིར། ཕུང་བོ་འདུས་པ་ཙམ་ཞིག་བདག་མ་ཡིན་
ནོ།། ཡང་ཁོ་ན་རེ། སེམས་ཅན་གྱི་ཕུང་བའི་དབྱིབས་ཀྱི་བཀོད་
པ་བདག་ཡིན་ནོ་ཞེ་ན། མི་འཐད་དེ། དབྱིབས་དེ་ནི་གཟུགས་
ཅན་ཁོ་ན་ལ་ཡོད་པའི་ཕྱིར་ན་ཁྱོད་ལ་གཟུགས་ཅན་དེ་དག་ཁོ་ན་ཉིད་
བདག་ཅེས་བྱ་བར་འགྱུར་གྱི། སེམས་དང་ཚོར་བ་སོགས་ཕུང་བོ་
ལྷག་མ་རྣམས་ཀྱི་ཚོགས་པ་ནི་བདག་དེ་ཉིད་དུ་འགྱུར་བ་མིན་ཏེ།
གང་གི་ཕྱིར་ན་ཚོར་བ་དང་འདུ་ཤེས་སོགས་ཕུང་བོ་ལྷག་མ་བཞི་བོ་དེ་
དག་ལ་དབྱིབས་ཡོད་པ་མ་ཡིན་པའི་ཕྱིར། གཞན་ཡང་ཉེར་ལེན་གྱི་
ཕུང་བོ་བདག་ཏུ་འདོད་ན་འཁོར་བར་འཁོར་བ་བོ་དང་ཉེ་བར་ལེན་
པ་བོ་ཡང་ཉེར་ལེན་གྱི་ཕུང་བོ་ཡིན་དགོས་པས། ཉེ་བར་ལེནཔ་བོ་
ཕུང་བོ་རང་ཉིད་དང་། ཉེ་བར་ལེན་པའི་ཡུལ་ལས་གཉི་ཀ་་་་
གཅིག་ཏུ་འགྱུར་བས། ལས་དང་བྱེདཔ་བོ་གཅིག་ཡིན་པ་དེ་ནི་
རིགས་པའི་དངོས་པོ་མིན་ནོ། ། གལ་ཏེ་ཕུང་བོའི་ཚོགས་ས་་་་་་་
བདག་ཏུ་འདོད་པ་དེ་ལྟ་ན་ཡང་ལས་དང་བྱེད་པ་པོ་གཉིས་གཅིག་
ཉིད་དུ་འགྱུར་རོ། །ྋ ཅི་སྟེ་ཉེར་ལེན་གྱི་ཕུང་བོ་ལྔ་ཉེ་བར་ལེན་པར་
བྱེད་པ་པོ་བདག་མེད་ཀྱང་། ལས་ཀྱིས་ཉེ་བར་བླང་བྱའི། ཕུང་
·ཚོགས་པ་ནི་ཡོད་དོ་སྙམ་དུ་བློ་ལ་སེམས་པ་ཡིན་ན། དེ་ནི་དེ་
མ་ཡིན་ཏེ། གང་གི་ཕྱིར་ན་ལས་དང་བྱེད་པ་པོ་ནི་ཕན་་་་་་
༈ལྟོས་ནས་འཇོག་པཡིན་པས་བྱེད་པ་བོ་མེད་ན་དེའི་ལས་ཀྱང་མེད་
༑ ཕུང་བོ་ལྔའི་ཚོགས་ཙམ་བདག་ཏུ་འདོད་པ་ལ་སྐྱོན་གཞན་
ཚུ་ཡོད་དེ། གང་གི་ཕྱིར་ན་ཐུབ་པས་བདག་དེ་ས་དང་ཆུ་དང་མེ་
127

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་རླུང་དང་རྣམ་ཤེས་དང་ནམ་མཁའ་ཞེས་བྱ་བ་ཁམས་དྲུག་དང་
ནི་མིག་གི་འདུས་ཏེ་རེག་པ་སོགས་རེག་པ་ཡི་རྟེན་དྲུག་དག་ལ་བརྟེན་
ནས་ཉེ་བར་བསྟན་ཅིང་། སེམས་དང་སེམས་ལས་བྱུང་བའི་ཆོས་
རྣམས་ཉེ་བར་བཟུང་ནས་བདག་ཏུ་འདོགས་སོ་ཞེས་ངེས་པའི་དོན་དུ་
གསལ་བར་གསུངས་པ་དེ་ཕྱིར། བདག་གམ་གང་ཟག་དེ་ནི་ཕུང་བོ་
དེ་རྣམས་དང་། དེ་ཉིད་རེ་རེ་བ་ཡང་མ་ཡིན་ལ། དེ་དག་གི་
ཚོགས་ཙམ་ཉིད་ཀྱང་མིན་ཏེ། དེ་ཕྱིར་ཐོག་མེད་ནས་ཞུགས་པའི་
ངར་འཛིན་གྱི་བློ་འཇིག་ལྟ་ལྷན་སྐྱེས་ཀྱིས་ཕུང་བོ་དེ་རྣམས་ཀྱི།
ཚོགས་པ་དང་ཡ་གྱལ་གང་ལ་ཡང་དམིགས་པ་མིན་ནོ། ། དེ་ཡ
ཡབ་སྲས་མཇལ་བ་ལས། རྒྱལ་བོ་ཆེན་པོ་སྐྱེས་བུ་གང་ཟག་དེ་ནི།
ཁམས་དྲུག་དང་རེག་པའི་སྐྱེ་མཆེད་དྲུག་དང་ཡིད་ཀྱི་ཉེ་བར་རྒྱུ་བ་
བཅོ་བརྒྱད་དོ། ། ཞེས་གསུངས་སོ། ། དེ་ནས་གཞན་གྱི་ལུགས་
འབྲེལ་མེད་དུ་གསུང་བ་ནི། བདག་མེད་རྟོགས་ཚེ་རྟག་པའི་བདག་
སྤོང་ཞིང་། །འདི་ནི་ངར་འཛིན་རྟེན་དུའང་མི་འདོད་པ། །དེ་ཕྱིར་
བདག་མེད་ཤེས་པས་བདག་ལྟ་བ། །དཔྱིས་ཀྱང་འབྱིན་ཞེས་སྨྲ་བ
ཤིན་ཏུ་མཚར། །རང་ཁྱིམ་རྩིག་ཕུག་སྦྲུལ་གནས་མཐོང་བཞིན་དུ། །
འདི་ན་གླང་ཆེན་མེད་ཅེས་དོགས་བསལ་ཏེ། །སྦྲུལ་གྱི་འཇིགས་་་་་་
པའང་སྤོང་བར་བྱེད་པ་ནི། །ཀྱེ་མ་གཞན་གྱིས་གནམ་པོར་འགྱུར་
ཉིད་དོ། །ཞེས་སོ། ། གང་ཟག་གི་བདག་མེད་མངོན་སུམ་དུ་་
རྟོགས་པའི་ཚེ་རྟག་གཅིག་རང་དབང་ཅན་གྱི་རྟག་པའི་བདག་མེད་
པར་མཐོང་བ་སྤོང་བས་མ་མཐོང་ཞིང་། རྟག་པའི་བདག་འདི་ནི་
ངར་འཛིན་ལྟན་སྐྱེས་ཀྱི་དམིགས་རྟེན་དུའང་མི་འདོད་པ་དེ་ཕྱིར།
128

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
རྟག་པའི་བདག་མེད་པར་ཤེས་པས་ཐོག་མེད་ནས་ཞུགས་པའི་བདག་
ཏུ་ལྟ་བ་ལྷན་སྐྱེས་དཔྱིས་ཀྱང་སྟེ་དྲུངས་ནས་འབྱིན་ཞེས་སྨྲ་བ་ནི་ཤིན་
ཏུ་མཚར་རོ།། དེ་ཡང་བར་ཆད་མེད་ལམ་གྱིས་རྟག་པའི་བདག་
མེད་པར་རྟོགས་པ་སྤོང་བ་ཡིན་ཏེ། །ཁྱད་པར་གསུམ་ལྡན་གྱི་རྟག་
པའི་བདག་མེད་པ་གང་ཟག་གི་བདག་མེད་ཕྲ་མོ་མ་ཡིན་པའི་ཕྱིར།
དེར་ཐལ། རྟག་པའི་བདག་འཛིན་པའི་བློ་དང་། བདག་མེད་
རྟོགས་པའི་ཤེས་རབ་གཉིས་དམིགས་པ་གཅིག་ལ་དམིགས་ནས་་་་་་
འཛིན་སྟངས་དངོས་འགལ་དུ་ཞུགས་པ་མ་ཡིན་པའི་ཕྱིར། དེས་ན་
གསུམ་ལྡན་གྱི་བདག་མེད་པ་རྟོགས་པའི་བློས་འཁོར་བའི་རྩ་བ་འཇིག་
ལྟ་སྤོང་བར་འདོད་པ་ནི། དཔེར་ན། འགའ་ཞིག་རང་གི་ཁྱིམ་གྱི་
རྩིག་པའི་ཕུག་ཏུ་སྦྲུལ་གནས་པ་མཐོང་སྟེ་འཇིགས་བཞིན་དུ་གནས་པ་
ལ། གཞན་ཞིག་གིས་ཁྱིམ་འདི་ན་གླང་ཆེན་མེད་ཅེས་སྦྲུལ་ཡོད་པའི་
དོགས་པ་བསལ་ཏེ། སྦྲུལ་གྱི་འཇིགས་པ་འང་སྤོང་བར་བྱེད་པ་ལྟ་
བུ་ནི། ཀྱེ་མ་མཁས་པ་གཞན་གྱིས་གནམ་པོར་ཏེ་བཞད་གད་དུ་
འགྱུར་བ་ཉིད་དེ།།རང་འགྲེལ་ལས། གལ་ཏཻ་བདག་རྟག་པ་ངར་
འཛིན་པའི་ཡུལ་ཡིན་ན་ནི། དེ་མེད་པས་ངར་འཛིན་པ་སྤོང་བར་
འགྱུར་བ་ཞིག་ན། ¯ངར་འཛིན་པའི་ཡུལ་ནི་གཞན་ཡིན་ཞིང་།
གཞན་དངོས་པོ་མེད་པར་མཐོང་བ་ལས་ངར་འཛིན་ལྡོག་གོ་ཞེས་བྱ་
བ་ནི་ཀྱེ་མ་མ་ཁྱོད་ཀྱིས་མཛེས་སོ་ཞེས་དང༌། རྟག་པའི་བདག་མེད་
·པས་ཕུང་བོའི་ཡུལ་ཅན་གྱི་ངར་འཛིན་པ་བསལ་བར་མི་ནུས་ཏེ།
ཞེས་གསུངས་སོ། ། རྣམ་འགྲེལ་ཐར་ལམ་གསལ་བྱེད་ལས།
གྲུབ་མཐའ་ལ་ལྟོས་པ་མེད་ཅིང་ཕུང་བོ་ལ་བཏགས་པ་ཙམ་མིན་པར་
129

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རང་དབང་བའི་ངའོ་སྙམ་དུ་འཛིན་པའི་བློ་གང་ཡིན་པ་དེ་སེམས་
ཅན་ལ་བདག་ཏུ་ལྟ་བ་ལྷན་ཅིག་སྐྱེས་པ་ཡིན་པའི་ཕྱིར། དེ་ལ་ངའོ་
སྙམ་པའི་བློ་ཙམ་འཇིག་ལྟ་དང་གང་ཟག་གི་བདག་འཛིན་དུ་འདོད་
པ་ནི་ལས་འབྲས་ལ་སྐུར་བ་འདེབས་པའི་ལོག་རྟོག་འབའ་ཞིག་ཡིན་
ཏེ། འཇིག་ལྟ་ཟད་པར་སྤངས་པའི་དགྲ་བཅོམ་པ་རྣམས་ལ་ཡང་
ངའི་ལྷུང་བཟེད་དང་ཆོས་གོས་ཞེས་པ་སོགས་ངའོ་སྙམ་པའི་བློ་ཡོད་
པའི་ཕྱིར། ཞེས་དང༌། དེས་ན་འཇིག་ཚོགས་ལ་ལྟ་བ་ནི། ཕུང་
བོའི་ཚོགས་རྒྱུན་གང་ལ་ཡང་མ་བཏགས་པའི་རང་དབང་བའི་ཚུལ་
གྱིས་ངར་འཛིན་པ་དང་། དེ་ནས་དེའི་སྟོབས་ཀྱིས་དྲངས་པས་ང་
རང་དབང་བ་དེའི་དབང་བསྒྱུར་བྱར་འཛིན་པ་ང་ཡིར་འཛིན་པ་
གཉིས་ཡོད་ལ། དེ་ལ་གྲུབ་མཐས་བཏགས་པའི་ཀུན་བཏགས་དང་།
དེ་ལ་ལྟོས་པ་མེད་པར་སྐྱེ་བའི་ལྷན་སྐྱེས་གཉིས་ཡོད་དོ། ། དེ་ལྟ་
མིན་པའི་ངའོ་སྙམ་དུ་འཛིན་པ་ཙམ་འཇིག་ལྟ་ཡིན་ན། གང་ཟག་
ཏུ་འཛིན་པ་ཙམ་གང་ཟག་གི་བདག་འཛིན་དུ་ཐལ་ལོ། ། འདོད་
ན། གང་ཟག་ལྷས་སྦྱིན་ནོ་མཆོད་སྦྱིན་ནོ་སྙམ་པ་ཡང་གང་ཟག་གི་
བདག་འཛིན་དུ་འགྱུར་བས། གང་ཟག་དེ་ཉིད་གང་ཟག་གི་བདག་
ཏུ་འགྱུར་རོ། ། ཞེས་གསུངས་སོ། ། དེ་ནས་རང་རྐྱ་བའི་་་་་་
བདག་ནི་ཕུང་བོ་དང་རྟེན་དང་བརྟེན་པ་གང་དུ་ཡང་མེད་ཅེས་་་་
གསུངས་པ་ནི། ཕུང་བོར་བདག་ཡོད་མ་ཡིན་བདག་ལ་ཡང་། །
ཕུང་བོ་དེ་རྣམས་ཡོད་མིན་གང་ཕྱིར་འདིར། །གཞན་ཉིད་ཡོད་ན་
རྟོག་པ་འདིར་འགྱུར་ན། །གཞན་ཉིད་དེ་མེད་དེ་ཕྱིར་འདི་རྟོག་་་
པའོ། །བདག་ནི་གཟུགས་ལྡན་མི་འདོད་གང་ཕྱིར་བདག ། ཡོད་
མིན་དེ་ཕྱིར་ལྡན་དོན་སྦྱོར་བ་མེད། །གཞན་ན་གནག་ལྡན་གཞན་
130

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མིན་གཟུགས་ལྡན་ན། །བདག་ནི་གཟུགས་ལས་དེ་ཉིད་གཞན་ཉིད་
མེད། །ཅེས་སོ། ། ཕུང་བོ་ལྔ་བོར་བདག་ཡོད་པ་མ་ཡིན་ལ།
བདག་ལ་ཡང་ཕུང་བོ་དེ་རྣམས་ཡོད་པ་མིན་ཏེ། གང་གི་ཕྱིར་ན་
འདིར་དེ་གཉིས་ཕན་ཚུན་ངོ་བོ་ཉིད་ཀྱིས་གཞན་ཉིད་དུ་ཡོད་ན
དེ་གཉིས་དེ་ལྟར་རྟོག་པ་སྟེ་སྒྲོ་བཏགས་པ་ལྟར་ཕུང་བདག་གཉིས་
རྟེན་དང་བརྟེན་པ་འདིར་འགྱུར་ན། དོན་དམ་པར་དེ་གཉིས་ཕན་
ཚུན་གཞན་ཉིད་དུ་གྲུབ་པ་དེ་མེད་པ་དེ་ཕྱིར༔ བདག་ཕུང་གཉིས་
རྟེན་བརྟེན་པར་འཛིན་པ་འདི་ནི་ལོག་པར་རྟོག་པའོ། །
བདག་
ནི་དོན་དམ་པར་གཟུགས་ཀྱི་ཕུང་བོ་དང་ལྡན་པར་མི་འདོད་དེ།
གང་གི་ཕྱིར་ན་བདག་ཕུང་བོ་དང་རང་བཞིན་གཅིག་དང་ཐ་དད་
གང་དུའང་ཡོད་པ་མིན་པས་སོ། ། དེ་ཕྱིར་བདག་ལ་ཕུང་བོ་དང་
ལྡན་པའི་དོན་གྱི་སྦྱོར་བ་མེད་དེ། བདག་ལས་གཞན་པའི་གཟུགས་
དང་ལྡན་ན་ལྷས་བྱིན་གནག་ཕྱུགས་དང་ལྡན་པར་འདོད་པ་ལྟར་ན་
ཡང་མི་འཐད་དེ། བདག་ནི་གཟུགས་ལས་དེ་ཉིད་དང་གཞན་ཉིད་
གང་དུ་ཡང་རང་བཞིན་གྱིས་མེད་པའི་ཕྱིར།ྋ དེ་ནས་དམིགས་པ་
དང་རྣམ་པའི་སྒོ་ནས་འཇིག་ལྟའི་དབྱེ་བ་རྒྱས་པར་བཤད་པ་ནི
གཟུགས་བདག་མ་ཡིན་བདག་ནི་གཟུགས་ལྡན་མིན། །གཟུགས་ལ་
བདག་མེད་བདག་ལའང་གཟུགས་ཡོད་མིན། །དེ་ལྟར་རྣམ་བཞིར་
ཕུང་ཀུན་ཤེས་བྱ་སྟེ། །དེ་དག་བདག་ཏུ་ལྟ་བ་ཉི་ཤུར་འདོད། །ལྟ་རི་
བདག་མེད་རྟོགས་པའི་རྡོ་རྗེ་ཡིས། །བཅོམ་བདག་གང་དང་ལྷན་
ཅིག་འཇིག་འགྱུར་བ། །འཇིག་ཚོགས་ལྟ་རི་ལྷུན་སྟུག་ལ་གནས་་་་་
ཕའི། །རྩེ་མོ་མཐོ་བར་གྱུར་པ་འདི་དག་གོ ། ཞེས་གསུངས།
131 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཟུགས་ཕུང་བདག་མ་ཡིན་པ་ལ་བདག་ཏུ་ལྟ་བ་དང་། བདག་ནི་
གཟུགས་དང་ངོ་བོ་ཉིད་ཀྱིས་ལྡན་པ་མིན་པ་ལ་དེར་ལྟ་བ་དང་།
གཟུགས་ལ་བདག་ཕར་བརྟེན་པ་མེད་པ་ལ་དེར་ལྟ་བ་དང་།
བདག་ལའང་གཟུགས་ཚུར་བརྟེན་པ་ཡོད་པ་མིན་པ་ལ་དེར་ལྟ་བ་
བཞིན་སྟེ། དེ་ལྟར་འཇིག་ལྟས་ལྟ་ཚུལ་རྣམ་པ་བཞི་བཞིར་ཕུང་བོ་
ལྷག་མ་ཀུན་ལ་སྦྱོར་ཚུལ་ཤེས་པར་བྱ་སྟེ། དེ་དག་ནི་བདག་ཏུ་ལྟ་བ་
ཉི་ཤུར་འདོད་དོ། ། ལུང་ལས།ྋའཇིག་ཚོགས་ལ་ལྟ་བའི་རིའིི་རྩེ་
མོ་མཐོ་བ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་
འབྲས་བུ་མངོན་དུ་བྱས་སོ། ། ཞེས་གསུངས་པ་ལྟར། འཇིག་
ཚོགས་ལ་ལྟ་བའི་རི་བོ་ཉི་ཤུ་བོ་བདག་མེད་མངོན་སུམ་དུ་རྟོགས་པའི་
ཡེ་ཤེས་ཀྱི་རྡོ་རྗེ་ཡིས་བཅོམ་པ་ན་བདག་ཏུ་ལྟ་བ་ཀུན་བཏགས་གང་
ཡིན་ཐམས་ཅད་དང་ལྷན་ཅིག་ཏུ་འཇིག་པར་འགྱུར་བ་ཡིན་པས།
འཇིག་ཚོགས་ལ་ལྟ་བའི་རི་བོ་ལྷུན་སྟུག་པོ་ལ་གནས་པའྀ་རྩེ་མོ་མཐོ་
བར་གྱུར་པ་ཉི་ཤུ་ནི། གོང་དུ་བཤད་མ་ཐག་པའི་འཇིག་ལྟ་ཉི་ཤུ་བོ་
འདི་དག་༸གོ། སློབ་དཔོན་ཟླ་བ་གྲགས་པའི་ཕུང་བོ་ལྔའི་རབ་ཏུ་
བྱེད་པ་ལས། དེ་ལ་འཇིག་ཚོགས་ལ་ལྟ་བ་ནི། གཟུགས་དང་།
ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་
པ་ཞེས་བྱ་བ་ཉེ་བར་ལེན་པའི་ཕུང་བོ་ལྔ་བོ་ལ་གང་ཟག་ལ་སོགས་པའི་
ངོ་བོ་ཉིད་མེད་པ་ལ་ཕྱིན་ཅི་ལོག་ཏུ་སྒྲོ་བཏགས་ཏེ་བདེན་པའི་ངོ་བོ་
ཉིད་དུ་ཞེན་ཅིང་རྣམ་པ་ཉི་ཤུར་འཇུག་པ་སྟེ། འདི་ལྟ་སྟེ།
གཟུགས་བདག་ཡིན་པར་ལྟ་བ་དང་། བདག་གཟུགས་དང་ལྡན་པ་
དང་། གཟུགས་བདག་གི་ཡིན་པ་དང་། གཟུགས་ལ་བདག་་་་་
132

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གནས་པར་ལྟ་བ་སྟེ། འདི་ལྟར་འདི་དག་ནི། གཟུགས་ཀྱི་ཕུང་བོ་
གཙོ་བོར་བཟུང་ནས་འཇིག་ཚོགས་ལ་ལྟ་བའི་ཆ་བཞིའོ། ། དེ་
བཞིན་དུ་རྣམ་པར་ཤེས་པའི་བར་གཙོ་བོར་བཟུང་ནས་འཇིག་ཚོགས་
ལ་ལྟ་བའི་ཆ་བཞི་བཞི་འབྱུང་བར་འགྱུར་རོ། ། རྣམ་པར་ཉམས་
པར་འགྱུར་བས་ན་འཇིག་པ་སྟེ། ཁྱད་པར་དུ་འཇིག་ཅིང་ཉམས་
པར་འགྱུར་ཞེས་བྱ་བའི་དོན་ཏོ། ། ཞེས་དང་། འཇིག་པ་ཡང་
ཡིན་ལ་ཚོགས་ཀྱང་ཡིན་པས་འཇིག་ཚོགས་ཏེ། འཇིག་པའི་བདག་
ཉིད་ཅན་ཚོགས་པ་ནི་འཇིག་ཚོགས་ཞེས་བརྗོད་དོ། ། དེ་ལྟ་བུ་ལ་
བདག་དང་བདག་གིར་འཛིན་པར་ཞུགས་པའི་ཤེས་རབ་ཉོན་མོངས་
པ་ཅན་ནི་འཇིག་ཚོགས་ལ་ལྟ་བ་ཞེས་བརྗོད་དོ། ། ཞེས་གསུངས་
སོ། ། དེ་ནས་རང་སྡེ་ཁ་ཅིག་གི་འདོད་པ་བརྗོད་པ་དང་། དེ་
དགག་པའོ། ། ཁ་ཅིག་དེ་ཉིད་གཞན་ཉིད་རྟག་མི་རྟག །སོགས་
བརྗོད་མེད་གང་ཟག་རྫས་ཡོད་འདོད། །རྣམ་ཤེས་དྲུག་གི་ཤེས་བྱར་
དེ་འདོད་ཅིང་། །དེ་ནི་ངར་འཛིན་གཞིར་ཡང་འདོད་པ་ཡིན། །ཞེས་
གསུངས། རང་སྡེ་མང་བོས་བཀུར་བ་ཁ་ཅིག་གིས། བདག་གམ་
གང་ཟག་ནི་ཕུང་བོ་དེ་ཉིད་དང་ཕུང་བོ་ལས་ཐ་དད་པའི་གཞན་ཉིད་
དུ་ཡང་བརྗོད་དུ་མེད་དེ། ་དག་ཕུང་བོ་དང་གཅིག་ཡིན་ན་སྐྱེ་
འཇིག་ཅན་དུ་འགྱུར་ལ། ཐ་དད་པ་ཡིན་ན་ཕྱི་རོལ་བ་ལྟར་འགྱུར་
བའི་ཕྱིར། རྟག་པ་དང་མི་རྟག་པ་ལ་སོགས་པར་བརྗོད་དུ་མེད་
པའི་གང་ཟག་དེ་རྫས་སུ་ཡོད་པར་འདོད་ལ།ྋ རྣམ་ཤེས་ཚོགས་དྲུག་
གི ཤེས་བྱར་ཡང་བརྗོད་མེད་ཀྱི་བདག་དེ་འདོད་ཅིང་། བརྗོད་
མེེད་ཀྱི་བདག་དེ་ནི་ངར་འཛིན་འཇིག་ལྟས་བདག་ཏུ་འཛིན་པའི་
133 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཞིར་ཡང་འདོད་པ་ཡིན་ནོ། ། གཉིས་པ་འདོད་པ་དེ་དགག་པ་
ནི། གང་ཕྱིར་གཟུགས་ལས་སེམས་བརྗོད་མེད་མི་རྟོགས། །དངོས་
ཡོད་བརྗོད་མེད་རྟོགས་པ་མ་ཡིན་ཉིད། །གལ་ཏེ་བདག་འགའ་་་་་་
དངོས་པོར་གྲུབ་གྱུར་ན། །སེམས་ལྟར་གྲུབ་དངོས་བརྗོད་དུ་མེད་མི་
འགྱུར། །གང་ཕྱིར་ཁྱོད་བུམ་དངོས་པོར་མ་གྲུབ་པའི། །ངོ་བོ་་
གཟུགས་སོགས་ལས་བརྗོད་མེད་འགྱུར་བས། །བདག་གང་ཕུང་བོ་
ལས་བརྗོད་མེད་འགྱུར་ཏེ། །རང་གི་ཡོད་པར་གྲུབ་པར་རྟོགས་མི་
བྱ། །ཁྱོད་ཀྱི་རྣམ་ཤེས་རང་བདག་ལས་གཞན་ནི། །མི་འདོད་་་་་་་
གཟུགས་སོགས་ལས་གཞན་དངོས་འདོད་ཅིང་། །དངོས་ལ་རྣམ་པ་
དེ་གཉིས་མཐོང་འགྱུར་བ། །དེ་ཕྱིར་བདག་མེད་དངོས་ཆོས་དང་
བྲལ་ཕྱིར། །ཞེས་གསུངས། གང་གི་ཕྱིར་བདག་རྫས་སུ་ཡོད་ན་
བརྗོད་མེད་དུ་མི་འགྱུར་བས། ཁྱོད་ཀྱིས་གཟུགས་ལས་སེམས་་་་་
གཅིག་དང་ཐ་དད་གང་དུ་ཡང་བརྗོད་དུ་མེད་པར་མི་རྟོགས་ཏེ་མི་
འདོད་པ་ལྟར། གང་ཟག་གི་དངོས་པོ་རྫས་ཡོད་པ་རྣམས་ལ་བརྗོད་
མེད་དུ་རྟོགས་པ་སྟེ་འདོད་པ་མ་ཡིན་པ་ཉིད་དོ། ། གལ་ཏེ་བདག་
འགའ་ཞིག་རྫས་ཀྱི་དངོས་པོར་འགྱུར་ན།ྋ བརྗོད་མེད་དུ་མི་འགྱུར་
ཏེ། བདག་དེ་སེམས་ལྟར་བརྗོད་པར་བྱ་བ་ཡིན་པས་རྫས་གྲུབ་
དངོས་པོར་བརྗོད་དུ་མེད་པར་མི་འགྱུར་རོ། ། ཛ་ཡ་ཨཱ་ནན་དའི་
འགྲེལ་བཤད་ལས།ྋ གང་ཟག་རྫས་སུ་ཡོད་པ་དེ་ནི་བརྗོད་དུ་མེད་
པ་མ་ཡིན་ཏེ།ྋ དངོས་པོར་ཡོད་ན་དེ་ཉིད་དང་གཞན་ཉིད་ལས་མི་
འདའ་བའི་ཕྱིར་རོ། ། གལ་ཏེ་དངོས་པོ་ཡོད་པ་བརྗོད་དུ་མེད་པ་
ཡིན་ན་སེམས་ཀྱང་བརྗོད་དུ་མེད་པར་འགྱུར་རོ། ། ཞེས་དང་།
134

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
གལ་ཏེ་བདག་འགའ་ཞིག་རྫས་སུ་ཡོད་པར་གྱུར་ན་བརྗོད་དུ་མེད་
པར་མི་འགྱུར་ཏེ། སེམས་བཞིན་དུ་བརྗོད་པར་བྱ་བ་ཉིད་དུ་འགྱུར་
རོ་ཞེས་པའོ། ། ཞེས་གསུངས་སོ། ། གང་གི་ཕྱིར་ཁྱོད་ལྟར་ན་
བུམ་པ་རང་རྐྱ་ཐུབ་པའི་དངོས་པོའང་མ་གྲུབ་པའི་ངོ་བོ་དེ། རང་
གི་ཡན་ལག་གི་གཟུགས་སོགས་ལས་དེ་ཉིད་དང་གཞན་ཉིད་དུ་བརྗོད་
དུ་མེད་པར་འགྱུར་བས། ྋ བདག་གང་ཡིན་པ་དེ་ཕུང་བོ་ལས་དེ་
ཉིད་དང་གཞན་ཉིད་གང་དུ་ཡང་བརྗོད་དུ་མེད་པའི་བཏགས་ཡོད་དུ་
འགྱུར་ཏེ། །དེའི་ཕྱིར་རང་གིས་ཏེ་རང་བཞིན་གྱིས་ཡོད་པར་གྲུབ་
པར་རྟོགས་པ་སྟེ་གཟུང་བར་མི་བྱའོ། ། ཁྱོད་ཀྱིས་རྣམ་ཤེས་དེ་
རང་གི་བདག་ཉིད་ལས་རྫས་གཞན་དུ་ནི་མི་འདོད་ལ། གཟུགས་
སོགས་ལས་རྫས་གཞན་གྱི་དངོས་པོར་འདོད་ཅིང༌། རྫས་ཡོད་ཀྱི་
དངོས་པོ་ལ་གཅིག་ཐ་དད་ཀྱི་རྣམ་པ་དེ་གཉིས་སུ་ངེས་པར་མཐོང་
བར་འགྱུར་བ་དེའི་ཕྱིར་བདག་དེ་རྫས་སུ་མེད་དེ། དངོས་ཆོས་ཕུང་
བོ་དང་རང་བཞིན་གྱིས་གཅིག་ཐ་དད་གང་རུང་དང་བྲལ་བའི་ཕྱིར་
འགྲེལ་བཤད་ལས། གང་གི་ཕྱིར་བུམ་པ་ལ་སོགས་པ་ཡན་ལག་ཅན་
མ་གྲུབ་པའི་ཕྱིར། གཟུགས་ལ་སོགས་པ་ལས་དེ་ཉིད་དང་གཞན་
ཉིད་དུ་བརྗོད་དུ་མེད་པར་འགྱུར་བ་དེའི་ཕྱིར་བདག་འདི་ཡང་བརྗོད་
དུ་མེད་པའི་ཕྱིར། དངོས་པོ་ཡོད་པར་མི་འགྱུར་རོ་ཞེས་པའོ། །
ཞེས་དང་། རྫས་ཡོད་ཅེས་བྱ་བ་ནི་དོན་དམ་པར་ཡོད་པའོ།
ཞེས་གསུངས་སོ། ། རྣམ་འགྲེལ་ལས་ཀྱང་། མི་རྟག་ཉིད་དུ་
བརྗོད་མེད་གང་། །དེ་ནི་འགའ་ཡིའང་རྒྱུ་མ་ཡིན། །བརྗོད་བྱ་མིན་
ལའང་བཅིང་དང་ཐར། །ཇི་ལྟ་བུར་ཡང་ཡོད་མ་ཡིན། །གང་གི་རང་
135

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་བརྗོད། །དེས་
ན་ངོ་ཚའི་ལྟ་བ་འདི། །སྤོངས་ལ་དེ་ནི་རྟག་པར་སྨྲོས། །ཞེས་དང་།
ཊཱིཀ་ཆུང་ལས། མང་བཀུར་བ་ན་རེ། རྟག་མི་རྟག་གང་དུ་ཡང་
བརྗོད་དུ་མེད་པའི་བདག་དེ་འཆིང་གྲོལ་གྱི་གཞི་ཡིན་ནོ་ཞེ་ན།
བདག་གང་ཡིན་པ་དེ་ཆོས་ཅན། འབྲས་བུ་འགའ་ཡི་ཡང་རྒྱུ་མ་
ཡིན་པར་ཐལ། མི་རྟག་པ་ཉིད་དུ་བརྗོད་དུ་མེད་པའི་ཕྱིར། ཞེས་
གསུངས་སོ། ། དེ་ནས་བདག་གམ་གང་ཟག་མཐའ་བདུན་དུ་མེད་
ཀྱང་ཕུང་བོ་ལ་བརྟེན་ནས་བཏགས་པ་ཤིང་རྟ་དང་འདྲ་བར་གསུངས་
པ་ནི། དེ་ཕྱིར་ངར་འཛིན་རྟེན་ནི་དངོས་པོ་མིན། །ཕུང་ལས་་་
གཞན་མིན་ཕུང་བོའི་ངོ་བོ་མིན། །ཕུང་བོ་རྟེན་མིན་འདི་ནི་དེ་ལྡན་
མིན། །འདི་ནི་ཕུང་བོ་རྣམས་རྟེན་འགྲུབ་པར་འགྱུར། །ཤིང་རྟ་རང་
ཡན་ལག་ལས་གཞན་འདོད་མིན། །གཞན་མིན་མ་ཡིན་དེ་ལྡན་ཡང་
མིན་ཞིང་། །ཡན་ལག་ལ་མིན་ཡན་ལག་དག་དེར་མིན། །འདུས་པ་
ཙམ་མིན་དབྱིབས་མིན་ཇི་བཞིན་ནོ། །གལ་ཏེ་ཚོགས་ཙམ་ཤིང་རྟཪ་
འགྱུར་ན་ནི། །སིལ་བུར་གནས་ལ་ཤིང་རྟ་ཉིད་ཡོད་འགྱུར། །གང་
ཕྱིར་ཡན་ལག་ཅན་མེད་ཡན་ལག་དག ། མེད་པས་དབྱིབས་ཙམ་
ཤིང་རྟར་རིགས་པའང་མིན། །ཁྱོད་དབྱིབས་ཡན་ལག་ཪེ་ཪེ་སྔཪ་
ཡོད་གྱུར། །ཇི་བཞིན་ཤིང་རྟར་གཏོགས་ལའང་དེ་བཞིན་ནོ། །ཕྱེ་
བར་གྱུར་པ་དེ་དག་ལ་ཇི་ལྟར།།ད་ལྟར་ཡང་ནི་ཤིང་རྟ་ཡོད་མ་་
ཡིན། །ད་ལྟ་གལ་ཏེ་ཤིང་རྟ་ཉིད་དུས་འདིར། །འཕང་ལོ་སོགས་ལ་
དབྱིབས་ཐ་དད་ཡོད་ན། །འདི་གཟུང་འགྱུར་ན་དེ་ཡང་ཡོད་མིན་
ཏེ། །དེ་ཕྱིར་དབྱིབས་ཙམ་ཤིང་རྟར་ཡོད་མ་ཡིན། །གང་ཕྱིར་ཁྱོད་ཀྱི་
ཚོགས་པ་ཅང་མེད་པས། །དབྱིབས་དེ་ཡན་ལག་ཚོགས་ཀྱི་མ་ཡིན་
136 ,,,

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ན། །གང་ཞིག་ཅི་ཡང་མ་ཡིན་དེ་བརྟེན་ནས། །འདིར་ནི་དབྱིབས་སུ་
ལྟ་ཞིག་ཇི་ལྟར་འགྱུར། །ཞེས་སོ། ། དེ་ལྟར་གང་ཟག་རྫས་སུ་ཡོད་
པ་མི་འཐད་པ་དེ་ཕྱིར། ངར་འཛིན་འཇིག་ལྟའི་དམིགས་རྟེན་གྱི་
བདག་ནི། བདེན་པའི་དངོས་པོ་མིན་ཏེ། བདག་ཕུང་བོ་ལས་ཐ་
དད་པའི་གཞན་མིན་ལ། ཕུང་བོའི་ངོ་བོ་དང་གཅིག་མིན་ཞིང་།
ཕུང་བོ་རྣམས་བདག་གནས་པའི་རྟེན་ཡང་མིན་ལ། བདག་འདི་ནི་
ཕུང་བོ་དེ་རྣམས་དང་ལྡན་པ་མིན་ཞིང༌། གཏན་མེད་པ་ཡང་མིན་
པས་བདག་གམ་གང་ཟག་འདི་ནི་ཕུང་བོ་རྣམས་ལ་བརྟེན་ནས་་་་་
བཏགས་པ་ཙམ་དུ་འགྲུབ་པར་འགྱུར་རོ། ། དེ་ཡང་ཡིན་ཏེ།
དཔེར་ན། ཤིང་རྟ་རང་གི་ཡན་ལག་ལས་གཞན་ཐ་དད་དུ་ཡོད་
པར་འདོད་པ་མིན་ལ། ཡན་ལག་ལས་གཞན་མིན་པར་དེ་དང་
གཅིག་ཏུ་གྲུབ་པ་ཡང་མ་ཡིན། དོན་དམ་པར་ཤིང་རྟ་ཡན་ལག་དེ་
དང་ལྡན་པ་ཡང་མིན་ཞིང་། ཤིང་རྟ་ཡན་ལག་དག་ལ་བརྟེན་པ་
མིན། ྋ ཤིང་རྟའི་ཡན་ལག་དག་ཤིང་རྟ་དེར་རྟེན་དུ་ཡོད་པ་མིན།
ཤིང་རྟའི་ཡན་ལག་འདུས་པ་ཙམ་ཤིང་རྟ་མིན། ཤིང་རྟའི་དབྱིབས་
ཀྱང་ཤིང་རྟ་མིན་པ་ཇི་ལྟ་བ་བཞིན་ནོ། ། སྦྱོར་བ་བཀོད་ན།
གང་ཟག་ཆོས་ཅན། བདེན་པར་མེད་དེ། རང་གི་གདགས་་་་་
གཞིའི་ཕུང་བོ་དང་བདེན་པའི་གཅིག་མ་ཡིན། དེ་དང་བདེན་པའི་
ཕུང་བོ་རྟེན་དུ་མེད། ཁྱོད་ཀྱང་བདེན་པའི་ཕུང་བོ་དེར་བརྟེན་པར་
མེད། ཁྱོད་ཕུང་བོ་དང་དོན་དམ་པར་ལྡན་པ་མ་ཡིན། ཕུང་བོ་
འདུས་པ་ཙམ་ཁྱོད་མ་ཡིན། ཕུང་བོའི་དབྱིབས་ཀྱང་ཁྱོད་མ་ཡིན་
པའི་ཕྱིར། དཔེར་ན་ཇི་སྐད་བཤད་པ་ལྟར་ཤིང་རྟ་རྣམ་པ་བདུན་
― 137

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱིས་བཙལ་ན་མི་རྙེད་པ་བཞིན་ནོ། ། གལ་ཏེ་ཤིང་རྟ་ཡན་ལག་
ཚོགས་ཙམ་ཞིག་ཤིང་རྟཪ་འགྱུར་ན༵་ནི་ཤིང་རྟ་ཞིག་པའི་ཡན་ལག་
སིལ་བུར་གནས་པ་ལ་ཡང་ཤིང་རྟ་ཉིད་ཡོད་པར་འགྱུར་རོ། །
གང་གི་ཕྱིར་ན་ཡན་ལག་ཅན་མེད་པར་ཡན་ལག་དག་ཀྱང་མེད་པས།
ཤིང་རྟའི་དབྱིབས་ཙམ་ཤིང་རྟར་རིགས་པའང་མིན་ནོ། ། ྋ ཁྱོད་
ཀྱིས་ཤིང་རྟའི་དབྱིབས་ཙམ་དེར་འདོད་ན།ྋ ཤིང་རྟའི་ཡན་ལག་རེ་
རེ་ནས་སྔར་ཇི་ལྟར་ཡོད་པར་གྱུར་བ་དེ་ཇི་ལྟ་བ་བཞིན་ཤིང་རྟར་
གཏོགས་པ་ལའང་དེ་བཞིན་དུ་ཡོད་པར་གྱུར་ན་ནི། ཤིང་རྟ་ཞེས་
བྱ་བར་གྱུར་པ་དེ་དག་ལ་ཤིང་རྟ་མེད་པ་ཇི་ལྟར། ཤིང་རྟའི་རང་
དུས་ད་ལྟར་ཡང་ནི་ཤིང་རྟ་ཡོད་པ་མ་ཡིན་པར་འགྱུར་རོ། ། སྔར་
གྱི་ཡན་ལག་དག་གི་དབྱིབས་ཀྱི་ཁྱད་པར་བཏགས་པ་དག་གི་དབྱིབས་
ཤིང་རྟར་འདོད་ན། ད་ལྟ་གལ་ཏེ། ཤིང་རྟ་རང་ཉིད་བསྒྲིགས་
པའི་དུས་འདིར་འཕང་ལོ་སོགས་ལ་རང་གི་དབྱིབས་ཀྱྀ་ཁྱད་པར་
བཏགས་པ་དག་གི་དབྱིབས་ཐ་དད་པ་ཡོད་ན་ནི། དབྱིབས་འདི་
དག་མིག་ཤེས་ཀྱིས་གཟུང་བྱར་འགྱུར་ན་དེ་ཡང་ཡོད་པ་མིན་ཏེ་།
མ་གྲུབ་པའི་ཕྱིར། །དེ་ཕྱིར་ཤིང་རྟ་བསྒྲིགས་དུས་ཡན་ལག་རེ་རེ་
བའི་དབྱིབས་ཙམ་ཤིང་རྟཪ་ཡོད་པ་མ་ཡིན་ནོ། ། གང་གི་ཕྱིར་
ཁྱོད་ཀྱི་འདོད་པ་ལྟར་ཡན་ལག་ཚོགས་པའང་རྫས་སུ་ཅང་སྟེ་ཅུང་
ཟད་ཀྱང་མེད་པས། དབྱིབས་དེ་ཡན་ལག་ཚོགས་ཀྱི་སྤྱི་ལ་འདོགས་
པ་མ་ཡིན་ན། གང་ཞིག་རྫས་ཅི་ཡང་མ་ཡིན་པ་དེ་ལ་བརྟེན་ནས།
སྐབས་འདིར་ནི་ཤིང་རྟར་འདོགས་པའི་དབྱིབས་སུ་ལྟ་ཞིག་ཇི་ལྟར་
འགྱུར་ཏེ་མི་འགྱུར་རོ། ། ཡང་ཕྱོགས་སྔ་མ་ན་རེ། ཚོགས་པ་
138

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བཏགས་ཡོད་ལ་བརྟེན་པའི་དབྱིབས་བཏགས་ཡོད་མ་ཡིན་ནམ་ཞེ་ན།
ཁྱོད་ཀྱིས་འདི་ནི་ཇི་ལྟར་འདོད་དེ་ལྟར། །མི་བདེན་པ་ཡི་རྒྱུ་ལ་བརྟེན་
བྱས་ནས། །འབྲས་བུའི་རྣམ་པ་མི་བདེན་རང་བཞིན་ཅན། །ཐམས་
ཅད་ཀྱང་ནི་སྐྱེ་བར་ཤེས་པར་གྱིས། །འདིས་ནི་གཟུགས་སོགས་དེ་
ལྟར་གནས་རྣམས་ལ། །བུམ་བློ་ཤེས་བྱའང་རིགས་པ་མ་ཡིན་ཉིད། །
སྐྱེ་བ་མེད་པས་གཟུགས་སོགས་ཀྱང་ཡོད་མིན། །དེ་ཡི་ཕྱིར་ཡང་དེ་
དག་དབྱིབས་མི་རིགས། །ཞེས་གསུངས། ཁྱོད་ཀྱིས་ཚོགས་པ་་་་་
བཏགས་ཡོད་ལ་བརྟེན་ནས་དབྱིབས་བཏགས་ཡོད་དུ་འཇོག་པ་འདི
ནི་ཇི་¢ལྟར་འདོད་པ་དེ་ལྟར་དུ། མི་བདེན་པ་ཡི་རྒྱུ་ལ་བརྟེན་པར་
བྱས་%ནས་འབྲས་བུའི་རྣམ་པ་མི་བདེན་པའི་རང་བཞིན་ཅན་ཐམས་
ཅད་#ཀྱང་ནི་སྐྱེ་བར་ཤེས་པར་གྱིས་ཤིག དེས་ན་རྒྱུ་འབྲས་བདེན་
D
གྲུབ་ཏུ་འདོད་པ་འདིས་ནི་ཅི་ཞིག་བྱ་སྟེ། རང་བཞིན་གྱིས་མེད་
པའི་རྒྱུ་ལས་རང་བཞིན་གྱིས་མེད་པའི་འབྲས་བུ་འབྱུང་བ་ཡིན་པའི་
ཕྱིར་རོ། ། དེ་ཕྱིར་རང་སྡེ་ཁ་ཅིག་གིས། གཟུགས་རགས་པ་བུམ་
པ་ལ་སོགས་པ་རྡུལ་མང་བོ་འདུས་པའི་ཚོགས་པ་དེ་ལྟར་འདབ་་་་
འབྱོར་དུ་གནས་པ་རྣམས་ལ་བུམ་པའི་བློ་སྐྱེའོ་ཞེས་བྱ་བའང་ཤིང་
རྟའི་དཔེས་བསལ་བས་རིགས་པ་མ་ཡིན་པ་ཉིད་དོ། ། གཞན་
ཡང་རང་བཞིན་གྱིས་སྐྱེ་བ་གཏན་ནས་མེད་པས། གཟུགས་སོགས་
ཀྱང་རང་བཞིན་གྱིས་ཡོད་པ་མིན་ནོ། ། དེ་ཡི་ཕྱིར་ཡང་བུམ་པ་ལ་
སོགས་པ་དེ་དག་རྫས་སུ་གྲུབ་པའི་དབྱིབས་ཀྱི་ཁྱད་པར་དུ་མི་རིགས་
སོ། ། ཕྱོགས་སྔ་མ་ན་རེ། དེ་ལྟར་ན་ཤིང་རྟ་ཡེ་མེད་དུ་འགྱུར་ཏེ།
རྣམ་པ་བདུན་དུ་བཙལ་ན་ཤིང་རྟ་མི་རྙེད་པའི་ཕྱིར་ཞེ་ན། དེ་ལ་
139

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུང་བ། དེ་ནི་དེ་ཉིད་དུའམ་འཇིག་རྟེན་དུ། །རྣམ་པ་བདུན་
གྱིས་འགྲུབ་འགྱུར་མིན་མོད་ཀྱི། །རྣམ་དཔྱོད་མེད་པར་འཇིག་རྟེན་
ཉིད་ལས་འདིར། །རང་གི་ཡན་ལག་བརྟེན་ནས་འདོགས་པ་ཡིན། །
དེ་ཉིད་ཡན་ལག་ཅན་དེ་ཆ་ཤས་ཅན། །ཤིང་རྟ་དེ་ཉིད་བྱེད་པོ་ཞེས་
འགྲོར་བསྙད། །སྐྱེ་བོ་རྣམས་ལ་ལེན་པོ་ཉིད་དུའང་འགྱུར། །འཇིག་
རྟེན་གྲགས་པའི་ཀུན་རྫོབ་མ་བརླག་ཅིག ། རྣམ་བདུན་གྱིས་མེད་
གང་དེ་ཇི་ལྟ་བུར། །ཡོད་ཅེས་རྣལ་འབྱོར་བས་འདིའི་ཡོད་མི་རྙེད། །
དེས་དེ་ཉིད་ལའང་བདེ་བླག་འཇུག་འགྱུར་བས། །འདིར་དེ་གྲུབ་པ་
དེ་བཞིན་འདོད་པར་བྱ། །ཤིང་རྟ་ཡོད་ཉིད་མིན་ན་དེ་ཡི་ཚེ། །ཡན་
ལག་ཅན་མེད་དེའི་ཡན་ལག་ཀྱང་མེད། །ཤིང་རྟ་ཚིག་ན་ཡན་ལག་
མེད་དཔེ་བཞིན། །བློ་མེས་ཡན་ལག་ཅན་བསྲེགས་ཡན་ལག་གོ །
དེ་བཞིན་འཇིག་རྟེན་གྲགས་པས་ཕུང་བོ་དང༌། །ཁམས་དང་དེ་་་་
བཞིན་སྐྱེ་མཆེད་དྲུག་བརྟེན་ནས། །བདག་ཀྱང་ཉེ་བར་ལེན་པོ་ཉིད་
དུ་འདོད། །ཉེར་ལེན་ལས་ཡིན་འདི་ནི་བྱེད་པོའང་ཡིན། །དངོས་
ཡོད་མིན་ཕྱིར་འདི་ནི་བརྟན་མིན་ཞིང་། །མི་བརྟན་ཉིད་མི་འདི་ནི་སྐྱེ་
འཇིག་མིན། །འདི་ལ་རྟག་པ་ཉིད་ལ་སོགས་པ་ཡང་། །ཡོད་མིན་དེ་
ཉིད་དང་ནི་གཞན་ཉིད་མེད།།ཅེས་བྱུང་། ཕྱོགས་སྔ་ཁྱོད་ལྟར་
ཤིང་རྟ་དེ་ནི་དེ་ཉིད་དོན་དམ་དུའམ་འཇིག་རྟེན་ཀུན་རྫོབ་གང་དུ་
ཡང་རྣམ་པ་བདུན་གྱིས་བཙལ་ན་ཡོད་པར་འགྲུབ་པར་འགྱུར་བ་མིན་
མོད་ཀྱི། དེ་ལྟར་རྣམ་པར་དཔྱད་པ་མེད་པར་འཇིག་རྟེན་ཉིད་ཀྱི་
ཐ་སྙད་ལས་འདིར་རང་གི་ཡན་ལག་ལ་བརྟེན་ནས་ཤིང་རྟ་ཞེས་་་་
འདོགས་པ་ཡིན་ནོ། ། དེ་ལྟར་བཏགས་ཡོད་ཙམ་དུ་ཡོད་པའི་
140

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཤིང་རྟ་དེ་ཉིད་རང་གི་ཡན་ལག་ལ་ལྟོས་ནས་ཡན་ལག་ཅན་དང་།
དེ་ནི་ཆ་ཤུས་ཅན་དང་། ཤིང་རྟ་དེ་ཉིད་འགྲོ་བར་བྱེད་པོ་ཞེས་འགྲོ་
བ་དག་ལ་བསྙད་དོ། ། ཉེར་ལེན་གྱི་ཕུང་བོ་རྣམས་ལྟོས་ཏེ་སྐྱེ་བོ་
རྣམས་ལ་ཉེ་བར་ལེན་པ་པོ་ཉིད་དུའང་འགྲུབ་བོ། ། ཡང་འགའ་
ཞིག་གིས། ཕུང་བོའི་ཚོགས་པ་དང་ཤིང་རྟའི་ཆ་ཤས་ཙམ་ཡོད་ཀྱི།
ཆ་ཤས་ཅན་དང་ཉེ་བར་ལེན་པ་བོ་མེད་ཟེར་བ་ནི། སྔར་བཤད་
པའི་གཏན་ཚིགས་ཀྱིས་བཀག་ཟིན་པས་འཇིག་རྟེན་ན་གྲགས་པའི་
ཀུན་རྫོབ་ཀྱི་ཐ་སྙད་མ་བརླག་ཅིག དེ་ལྟར་རྣམ་པ་བདུན་གྱིས་ཤིང་
རྟའི་བཏགས་དོན་བཙལ་བས་མེད་པ་གང་ཡིན་པ་དེ་ཇི་ལྟ་བུར་ན་
ཡོད་ཅེས་རྣལ་འབྱོར་བས་རྣམ་པར་དཔྱད་པའི་མཐར་ཤིང་རྟ་འདིའི་
ཡོད་པ་མི་རྙེད་པ་དེ་ཡི་ཚེ། །རྣལ་འབྱོར་བ་དེས་ནི་དེ་ཁོ་ན་ཉིད་ལ་
འང་བདེ་བླག་ཏུ་འཇུག་པར་འགྱུར་བས གང་ཟག་གི་བདག་ཡོད་
མེད་འཚོལ་བའི་སྐབས་འདིར་ཡང་ཤིང་རྟ་དེའི་ངོ་བོ་ཇི་ལྟར་གྲུབ་པ་
དེ་བཞིན་དུ་འདོད་པར་བྱའོ། ། ཕྱོགས་སྔ་མ་ན་རེ། དེ་ལྟ་ན་
ཡང་ཤིང་རྟའི་ཡན་ལག་ཚོགས་པ་ཙམ་ནི་བདེན་པར་ཡོད་དོ་ཞེ་ན།
ཤིང་རྟ་རང་བཞིན་གྱིས་ཡོད་པ་ཉིད་མིན་ན་དེ་ཡི་ཚེ། ཡན་ལག་
ཅན་རང་བཞིན་གྱིས་མེད་པས་དེའི་ཡན་ལག་ཀྱང་རང་བཞིན་གྱིས་
མེད་དོ། ། དེ་ཡང་ཤིང་རྟ་མེས་ཚིག་ན་ཡན་ལག་རྣམས་ཀྱང་མེད
པར་འགྱུར་བའི་དཔེ་བཞིན་དུ། དེ་ཁོ་ན་ཉིད་མངོན་སུམ་དུ་རྟོགས་
་པའི་བློ་གྲོས་ཀྱི་མེས་རང་བཞིན་གྱིས་གྲུབ་པའི་ཡན་ལག་ཅན་བསྲེགས་
པ་། དེར་གྲུབ་པའི་ཡན་ལག་རྣམས་ཀྱང་བསྲེག་གོ། དེ་བཞིན་
་དུ་འཇིག་རྟེན་གྱི་གྲགས་པས་བཞག་པའི་ཕུང་བོ་དང་། ཁམས་
141

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། དེ་བཞིན་དུ་སྐྱེ་མཆེད་དྲུག་ལ་བརྟེན་ནས། བདག་ཀྱང་ཉེ་
བར་ལེན་པ་བོ་ཉིད་དུ་འདོད་དེ། འཁོར་བར་འཁོར་བ་བོ་ཡིན་
པའི་ཕྱིར། དེས་ན་ཉེ་བར་ལེན་པའི་ཕུང་བོ་ལྔ་ནི་བྱ་བྱེད་ལས་་
གསུམ་ཀྱི་ནང་གི་ལས་ཡིན་ལ། བདག་གམ་གང་ཟག་འདི་ནི་དེ་ལྔ་
ཉེ་བར་ལེན་པར་བྱེད་པ་བོའང་ཡིན་ནོ། །དེ་ལྟར་ཕུང་བོ་རྣམས་ལ་
བཏགས་པའི་བདག་ནི་རྫས་ཀྱི་དངོས་པོར་ཡོད་པ་མིན་པའི་ཕྱིར་ན།
འདི་ནི་བརྟུན་པ་རྟག་པ་མིན་ཞིང་། དོན་དམ་པར་མི་བརྟན་པ་མི་
རྟག་པ་ཉིད་ཀྱང་མིན་པས་སྐྱེ་བ་དང་འཇིག་པ་མིན་ལ། བདག་
འདི་ལ་རྟག་པ་ཉིད་ལ་སོགས་པ་བཞི་བོ་ཡང་ཡོད་པ་མིན་ཏེ། དེ་ནི་
ཕུང་བོ་དེ་ཉིད་དང་ནི་བཞིན་ཉིད་གང་དུའང་རང་བཞིན་གྱིས་མེད་
པའི་ཕྱིར། ཇི་སྐད་དུ་མདོ་ལས། མི་ཟད་པ་ཡི་ཆོས་བཞི་ནི། །
འཇིག་རྟེན་མགོན་གྱིས་གསུངས་པ་སྟེ། །སེམས་ཅན་ནམ་མཁའ་བྱང་
ཆུབ་སེམས། །དེ་བཞིན་སངས་རྒྱས་ཆོས་རྣམས་སོ། །གལ་ཏེ་དེ་དག་
རྫས་ཡོད་ན། །དེ་དག་ཡོངས་སུ་ཟད་འགྱུར་ཡང་། །མེད་པ་དེ་དག་
མི་ཟད་དེ། །དེ་ཕྱིར་དེ་དག་མེད་ཅེས་གསུངས། །ཞེས་གསུངས་པ་
ལྟར་རོ། ། དེ་ལྟར་བདེན་པར་མེད་ན་བློ་ལ་བདེན་པར་ཇི་ལྟར་
སྣང་ཞེ་ན། གང་ལ་རྟག་ཏུ་འགྲོ་རྣམས་ངར་འཛིན་བློ། །རབ་ཏུ་
འབྱུང་ཞིང་དེ་ཡི་གང་ཡིན་དེར། །ང་ཡིར་འཛིན་བློ་འབྱུང་བའི་་་
བདག་དེ་ནི། །མ་བརྟག་གྲགས་པར་གཏི་མུག་ལས་ཡིན་ནོ། །གང་
ཕྱིར་བྱེད་པོ་མེད་ཅན་ལས་མེད་པ། །དེ་ཕྱིར་བདག་གི་བདག་མེད་
པར་ཡོད་མིན། །དེ་ཕྱིར་བདག་དང་བདག་གི་སྟོང་ལྟ་ཞིང་། །རྣལ་
འབྱོར་བ་དེ་རྣམ་པར་གྲོལ་བར་འགྱུར། །ཞེས་གསུངས། གཞི་གང་
142

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ལ་རྟག་ཏུ་འགྲོ་བ་རྣམས་ཀྱི་ངར་འཛིན་པའི་བློ་རབ་ཏུ་འབྱུང་ཞིང་།
དེ་ཡི་ཡན་ལག་སོགས་གང་ཡིན་པ་དེར་ང་ཡིར་འཛིན་པའི་བློ་འབྱུང་
བའི་བདག་དེ་ནི། མ་བརྟག་པར་འཇིག་རྟེན་གྱི་གྲགས་པར་གཏི
མུག་ལས་གྲུབ་པ་ཡིན་ནོ། ། གང་གི་ཕྱིར་ལས་བྱེད་པ་པོ་མེད་པ་
ཅན་ལ་ལྟོས་ཏེ་ལས་མེད་པ་དེ་ཕྱིར། བདག་གི་བ་རང་བཞིན་གྱིས་
གྲུབ་པ་ནི་བདག་རང་བཞིན་གྱིས་གྲུབ་པ་མེད་པར་ཡོད་པ་མིན་ནོ། །
དེ་ཕྱིར་བདག་དང་བདག་གི་བདག་རང་བཞིན་གྱིས་སྟོང་བར་ལྟ་
ཞིང་། དེ་ལྟར་གོམས་པའི་རྣལ་འབྱོར་བ་དེ་འཁོར་བ་ལས་རྣམ་
པར་གྲོལ་བར་འགྱུར་རོ། ། དེ་ནས་དངོས་པོ་གཞན་ཡང་རྣམ་པ་
བདུན་གྱི་སྒོ་ནས་དཔྱད་ན་མི་རྙེད་ཀྱང་ཐ་སྙད་དུ་ཡོད་པའི་ཚུལ་ནི།
བུམ་པ་སྣམ་བུ་རེ་ལྡེ་དམག་དང་ནགས་ཚལ་ཕྲེང་བ་ལྗོན་ཤིང་དང་། །
།ཁང་ཁྱིམ་ཤིང་རྟ་བྲན་དང་འགྲོན་གནས་ལ་སོགས་དངོས་རྣམས་གང་
དག་དང༌། །དེ་བཞིན་གང་དག་སྒོ་ནས་སྐྱེ་འདིས་བསྙད་པ་དེ་རྣམས་
རྟོགས་བྱ་སྟེ། །གང་ཕྱིར་ཐུབ་དབང་དེ་ནི་འཇིག་རྟེན་ལྷན་ཅིག་རྩོད་
《༈་མཛད་ཕྱིར་རོ། ། ཡན་ལག་ཡོན་ཏན་འདོད་ཆགས་མཚན་ཉིད་
དང་ནི་བུད་ཤིང་ལ་སོགས་དང༌། །ཡོན་ཏན་ཅན་ཡན་ལག་ཅན་་
ཆགས་དང་མཚན་གཞི་མེ་ལ་སོགས་དོན་དག །དེ་རྣམས་ཤིང་རྟའི་
རྣམ་དཔྱད་བྱས་པས་རྣམ་བདུན་ཡོད་པ་མ་ཡིན་ཞིང་། །དེ་ལས་་
༼གཞན་དུ་གྱུར་པར་འཇིག་རྟེན་གྲགས་པའི་སྒོ་ནས་ཡོད་པ་ཡིན།
གསུངས། དེ་ཡང་བུམ་པ་དང་། སྣུམ་བུ་དང་། རེ་ལྡེ་
》སྣང་། དམག་དང་། ནགས་ཚལ་དང༌། ཕྲེང་བ་དང་།
ད་དང་། ྋཁང་ཁྱིམ་དང་། ཤིང་རྟ་ཕྲན་དང༌། ྋ མགྲོན་གནས་
143

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་སོགས་པའི་དངོས་པོ་རྣམས་གང་དག་དང་། དེ་བཞིན་དུ་ཐ་
སྙད་གང་དག་གི་སྒོ་ནས་འཇིག་རྟེན་གྱི་སྐྱེ་བོ་འདིས་ཇི་སྐད་བསྙད་པ་
དེ་རྣམས་ཀྱང་རྣམ་པ་བདུན་གྱིས་བཙལ་ན་མི་རྙེད་པ་ཤིང་རྟ་ལྟར་
རྟོགས་པར་བྱ་སྟེ། གང་གི་ཕྱིར་ན་མདོ་ལས། འཇིག་རྟེན་ང་དང་
ལྷན་ཅིག་རྩོད་ཀྱི། ང་ནི་འཇིག་རྟེན་དང་མི་རྩོད་དོ། ། ཞེས་
ཐུབ་དབང་དེས་ནི་འཇིག་རྟེན་དང་ལྷན་ཅིག་ཏུ་འཇིག་རྟེན་གྱི་རྣམ་
བཞག་དང་མི་མཐུན་པའི་རྩོད་པ་མི་མཛད་པར་གསུངས་པའི་ཕྱིར་
རོ། ། གཞན་ཡང་ལྟོས་ས་ལ་ལྟོས་ནས་ཡན་ལག་དང་། །ཡོན་
ཏན་དང་། འདོད་ཆགས་དང་། མཚན་ཉིད་དང་ནི་བསྲེག་བྱ་བུད་
ཤིང་ལ་སོགས་པ་ཁྱད་པར་གྱི་ཆོས་དེ་དང་དེ་ནི་ཁྱད་པར་ཅན་ལ་ལྟོས་
ནས་བཞག་པ་སྟེ། །ཡོན་ཏན་ལ་ལྟོས་ནས་ཡོན་ཏན་ཅན་དང་།
ཡན་ལག་ལ་ལྟོས་ནས་ཡན་ལག་ཅན་དང༌། ཆགས་པ་ལ་ལྟོས་ནས་
འདོད་ཆགས་ཅན་དང་། ཚན་ཉིད་ལ་ལྟོས་ནས་མཚོན་བྱ་དང་
མཚན་གཞི་དང་། བསྲེག་བྱ་བུད་ཤིང་ལ་ལྟོས་ནས་སྲེག་བྱེད་མེ་ལ་
སོགས་པའི་དོན་དག་ཕན་ཚུན་ལྟོས་ནས་གྲུབ་པ་ཙམ་ལས་ཡུལ་རང་
གི་ངོས་ནས་གྲུབ་པ་ཅུང་ཟད་ཀྱང་མེད་དེ། དེ་རྣམས་ལ་ཇི་སྐད་
བཤད་པའི་ཤིང་རྟའི་རྣམ་པ་བདུན་ལྟར་དཔྱད་པ་བྱས་པས་རྣམ་པ་
བདུན་པོ་ཅི་རིགས་སུ་ཡོད་པ་མ་ཡིན་ཞིང་།ྋ དེ་ལས་གཞན་དུ་གྱུར་
པར་འཇིག་རྟེན་གྱི་ཐ་སྙད་དུ་གྲགས་པའི་སྒོ་ནས་ཡོད་པ་ཡིན་ནོ། །
རང་འགྲེལ་ལས།” འདི་ནི་འཇིག་རྟེན་ཐ་སྙད་ཡིན་གྱི་དཔྱད་ན་མི་
གཞུག་གོ། ཞེས་གསུངས་སོ། ། དེ་བཞིན་དུ་རྒྱུ་འབྲས་ཕན་ཚུན་
ལྟོས་ནས་འཇོག་པའི་ཚུལ་ཡང་གསུང་བ་ནི། གལ་ཏེ་རྒྱུ་ཡིས་བསྐྱེད་
144

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པར་བྱ་སྐྱེད་དེ་ལྟ་ན་དེ་རྒྱུ་ཡིན་ཞིང༌། །གལ་ཏེ་འབྲས་བུ་མི་སྐྱེད་ན་ནི་
དེ་མེད་རྒྱུ་མེད་ཅན་དུ་འགྱུར། །འབྲས་བུ་ཡང་ནི་རྒྱུ་ཡོད་གྱུར་ན་སྐྱེ་
བར་འགྱུར་བ་དེ་ཡི་ཕྱིར། །གང་ལས་གང་ཞིག་འགྱུར་བ་གང་ཞིག་
ལས་སྔར་གང་ཞིག་འགྱུར་བ་སྨྲོས། །གལ་ཏེ་ཁྱོད་ཀྱི་རྒྱུ་ཡིས་ཕྲད་ནས་
འབྲས་སྐྱེད་བྱེད་ན་དེ་ཡི་ཚེ། །དེ་དག་ནུས་པ་གཅིག་པས་སྐྱེད་བྱེད་
འབྲས་བུ་ཐ་དད་མེད་འགྱུར་ཞིང་། །སོ་སོར་ན་ནི་རྒྱུ་འདི་རྒྱུ་མེད་
རྣམས་དང་ཁྱད་པར་མེད་འགྱུར་ལ། །གཉིས་པོ་འདི་དག་གྲངས་
ནས་རྟོག་པ་གཞན་ཡང་ཡོད་པར་འགྱུར་མ་ཡིན། །ཅི་སྟེ་ཁྱོད་ཀྱི་རྒྱུ་
ཡིས་འབྲས་བུ་སྐྱེད་པར་མི་བྱེད་དེ་ཕྱིར་འབྲས། །ཞེས་བྱ་ཡོད་མིན་
འབྲས་བྲལ་རྒྱུ་ནི་རྒྱུ་མེད་ཅན་འགྱུར་ཡོད་པའང་མིན། །གང་ཕྱིར་
འདི་དག་གཉིས་ཆར་ཡང་ནི་སྒྱུ་མ་དང་འདྲ་དེ་ཡི་ཕྱིར། །བདག་ལ་
སྐྱོན་དུ་མི་འགྱུར་འཇིག་རྟེན་པ་ཡི་དངོས་པོ་རྣམས་ཀྱང་ཡོད། །ཅེས་
བྱུང་། གལ་ཏེ་རྒྱུ་ཡིས་བསྐྱེད་པར་བྱ་བ་འབྲས་བུ་སྐྱེད་པ་དེ་ལྟ་ན་
སྐྱེད་བྱེད་དེ་རྒྱུ་ཡིན་ཞིང་། གལ་ཏེ་འབྲས་བུ་མི་སྐྱེད་ན་ནི་འབྲས་བུ་
སྐྱེད་པ་དེ་མེད་པས་འབྲས་བུ་དེ་རྒྱུ་མེད་ཅན་དུ་འགྱུར་ཞིང་།
འབྲས་བུ་ཡང་ནི་རྒྱུ་ཡོད་པར་གྱུར་ན་སྐྱེ་བར་འགྱུར་བ་དེ་ཡི་ཕྱིར།
རྒྱུ་འབྲས་དག་ཕན་ཚུན་ལྟོས་ནས་ཐ་སྙད་ཙམ་དུ་གྲུབ་པ་ཡིན་ལ།
གལ་ཏེ་རྒྱུ་འབྲས་གཉིས་རང་བཞིན་གྱིས་ཡོད་ན། རྒྱུ་གང་ལས་
འབྲས་བུ་གང་ཞིག་སྐྱེ་བར་འགྱུར་བ་གང་ཞིག་ལས་སྔར་གང་ཞིག་
རང་བཞིན་གྱིས་སྐྱེ་བར་འགྱུར་བ་དེ་སྨྲས་ཤིག་དང་།ྋ རྒྱུ་འབྲས་
བདེན་པར་གྲུབ་ན་སྔ་ཕྱི་མི་རིགས་པའི་ཕྱིར། གཞན་ཡང༌། གལ་
ཏེ་ཁྱོད་འདོད་པ་ལྟར་ན་རྒྱུ་ཡིས་འབྲས་བུ་དང་ཕྲད་ནས་འབྲས་བུ་
145

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྐྱེད་པར་བྱེད་ན་དེ་ཡི་ཚེ། རྒྱུ་འབྲས་དེ་དག་ནུས་པ་གཅིག་པས་
སྐྱེད་བྱེད་འབྲས་བུ་དང་ཐ་དད་དུ་མེད་པར་འགྱུར་ཞིང༌། ཅི་སྟེ་སོ་
སོར་མ་ཕྲད་པར་སྐྱེད་ན་ནི་རྒྱུ་འདི་ནི་རྒྱུ་མིན་རྣམས་དང་ཁྱད་པར་
མེད་པར་འགྱུར་ལ། །བསྐྱེད་བྱ་དང་སྐྱེད་བྱེད་ཕྲད་པ་དང་མ་ཕྲད་
པའི་རྟོག་པ་གཉིས་པོ་འདི་དག་སྤངས་ནས་རྟོག་པ་ཕུང་གསུམ་པ་
གཞན་ཡང་ཡོད་པར་འགྱུར་བ་མ་ཡིན་ནོ།2། ཅི་སྟེ་ཁྱོད་ཀྱི་འདོད་
པ་ལྟར་དུ་རྒྱུ་ཡིས་འབྲས་བུ་སྐྱེད་པར་མི་བྱེད་པ་དེའི་ཕྱིར། འབྲས་
བུ་ཞེས་བྱ་བ་བདེན་གྲུབ་ཏུ་ཡོད་པ་མིན་ཞིང་། རང་གི་འབྲས་བུ་
དང་བྲལ་བའི་རྒྱུ་འཇོག་ན་ནི།ྋ དེ་འདྲའི་རྒྱུ་ནི་རྒྱུ་རུ་འཇོག་པའི་རྒྱུ་
མཚན་མེད་པ་ཅན་དུ་འགྱུར་བས་འབྲས་བུ་མེད་པའི་རྒྱུ་ནི་ཡོད་་་་
པའང་མིན་ནོ། ། གང་གི་ཕྱིར་རྒྱུ་འབྲས་འདི་དག་གཉིས་ཆར་
ཡང་ནི་སྒྱུ་མ་དང་འདྲ་བར་རང་བཞིན་གྱིས་འགྲུབ་པ་དེ་ཡི་ཕྱིར།
དབུ་མ་བ་བདག་ལ་རྒྱུ་འབྲས་ཕྲད་མ་ཕྲད་སོགས་ཇི་སྐད་བཤད་པའི་
སྐྱོན་དུ་མི་འགྱུར་ཞིང་། འཇིག་རྟེན་པ་ཡི་དངོས་པོ་མ་བརྟག་པར་
གྲུབ་པ་རྣམས་ཀྱང་ཡོད་དོ། ། དེ་ལྟར་རྒྱུ་འབྲས་རང་བཞིན་གྱིས་
གྲུབ་པ་བཀག་པ་ལ་རྩོད་པ་དང་། ལན་གཉིས། དང་བོ་ནི།
་་་་་་་སུན་འབྱིན་འདིས་སུན་དབྱུང་བྱ་ཕྲད་ནས་འབྱིན་ནམ་མ་ཕྲད་
པར། །ཡིན་ཞེས་ཉེས་པ་འདི་ནི་ཁྱོད་ལའང་འགྱུར་བ་མ་ཡིན་ནམ། །
གང་ཚེ་དེ་སྐད་སྨྲ་ཞིང་རང་ཕྱོགས་ཁོ་ན་རྣམ་འཇོམས་པ། །དེ་ཚེ་ཁྱོད་
ཀྱིས་སུན་དབྱུང་སུན་ནི་འབྱིན་པར་ནུས་མ་ཡིན། །གང་ཕྱིར་རང་གི་
ཚིག་ལའང་ཐལ་བ་མཚུངས་པའི་རྟག་ཆོད་གྱིས། །རིགས་པ་མེད་
པར་དངོས་མཐའ་དག་ལ་སྐུར་འདེབས་དེ་ཡི་ཕྱིར། །ཁྱོད་ནི་སྐྱེ་བོ་
146

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དམ་པས་བཞེད་མི་འགྱུར་ཞིང་གང་གི་ཕྱིར། །ཁྱོད་ལ་རང་ཕྱོགས་
མེད་པས་སུན་ཅི་ཕྱིན་དུ་རྒོལ་བའང་ཡིན། །ཞེས་གསུངས། ཕྱོགས་
སྔ་མ་ན་རེ། དབུ་མ་བ་ཁྱོད་ཀྱིས། སུན་འབྱིན་འདིས་སུན་དབྱུང་
བྱ་དང་ཕྲད་ནས་སུན་འབྱིན་ནམ། མ་ཕྲད་པར་སུན་འབྱིན་པ་ཡིན་
ཞེས་སྨྲས་པའི་ཉེས་པ་འདི་ནི། དབུ་མ་བ་ཁྱོད་ལའང་འབབ་པར་
འགྱུར་བ་མ་ཡིན་ནམ། ྋགང་གི་ཚེ་དེ་སྐད་སྨྲ་ཞིང་རང་གི་ཕྱོགས་ཁོ་
ན་རྣམ་པར་འཇོམས་པ་དེ་ཚེ་ཁྱོད་ཀྱིས་སུན་དབྱུང་བྱ་གཞན་གྱི་་་
ལུགས་སུན་ནི་འབྱིན་པར་ནུས་པ་མ་ཡིན་ནོ། ། གང་གི་ཕྱིར་དབུ་
མ་བ་རང་གི་ཚིག་ལའང་དངོས་སྨྲ་བ་ལ་འཕངས་པའི་ཐལ་བ་དང་
མཚུངས་པའི་རྟག་ཆོད་ཀྱིས་འཐད་པའི་རིགས་པ་མེད་པར་རྒྱུ་འབྲས་
ལ་སོགས་པའི་ཆོས་རྣམས་རང་གི་ངོས་ནས་མ་གྲུབ་བོ་ཞེས་དངོས་པོ་
མཐའ་དག་ལ་སྐུར་བ་འདེབས་པ་དེ་ཡི་ཕྱིར། ཁྱོད་ཀྱི་ལུགས་དེ་ནི་
སྐྱེ་བོ་དམ་པས བཞེད་པར་མི་འགྱུར་ཞིང་། གང་གི་ཕྱིར་ཁྱོད་ཀྱིས་
གཞན་ཕྱོགས་འགོག་པ་ལྷུར་བྱེད་པ་ཙམ་ལས་རང་གི་ལུགས་ལ་འདི་
ཡིན་ཞེས་རང་ཕྱོགས་བཞག་པ་མེད་པས་སུན་ཅི་ཕྱིན་དུ་རྒོལ་བའང་
ཡིན་ནོ་ཞེ་ན། གཉིས་པ་ལན་ནི། སུན་འབྱིན་པས་སུན་དབྱུང་བྱ་
མ་ཕྲད་སུན་ནི་འབྱིན་བྱེད་དམ། །འོན་ཏེ་ཕྲད་ནས་ཡིན་ཞེས་སྨྲས་
ཟིན་ཉེས་པ་འདིར་གང་ལ། །ངེས་པར་ཕྱོགས་ཡོད་དེ་ལ་འགྱུར་གྱི་
བདག་ལ་ཕྱོགས་འདི་ནི། །ཡོད་པ་མིན་པས་ཐལ་བར་འགྱུར་བ་འདི་
ནི་སྲིད་མ་ཡིན། །ཇི་ལྟར་ཁྱོད་ཀྱིས་ཉི་མའི་དཀྱིལ་འཁོར་ལ་ཡོད་ཁྱད་
པར་རྣམས། །གཟུགས་བརྙན་ལའང་གཟས་བཟུང་ལ་སོགས་རྣམས་
ཚེ་མཐོང་འགྱུར་ལ། །ཉི་མ་དང་ནི་གཟུགས་བརྙན་རྣམ་པར་ཕྲད་
147

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་མ་ཕྲད་པར། །མི་རིགས་མོད་ཀྱི་བརྟེན་ནས་ཐ་སྙད་ཙམ་ཞིག་
འབྱུང་འགྱུར་ཞིང་། །མི་བདེན་བཞིན་དུའང་རང་གི་བྱད་བཞིན་
མཛེས་པར་བསྒྲུབ་བྱའི་ཕྱིར། །དེ་ནི་ཡོད་པ་ཇི་ལྟར་དེ་བཞིན་འདིར་
ཡང་ཤེས་རབ་གདོང་། །སྦྱང་བར་བྱ་ལ་ནུས་པ་མཐོང་བར་འགྱུར་
བའི་གཏན་ཚིགས་ནི། །འཐད་པ་དང་བྲལ་ལས་ཀྱང་བསྒྲུབ་བྱ་་་་་
རྟོགས་ཞེས་ཤེས་པར་བྱ། །གལ་ཏེ་རང་གི་བསྒྲུབ་བྱ་གོ་བྱེད་གཏན་
ཚིགས་དངོས་གྲུབ་དང་། །དངོས་སུ་གོ་བྱ་ཉིད་འགྱུར་བསྒྲུབ་བྱའི་ངོ་
བོའང་ཡོད་གྱུར་ན། །ཕྲད་པ་ལ་སོགས་རིགས་པ་ཉེ་བར་སྦྱོར་བར་
འགྱུར་ཞིག་ན། །དེ་ཡང་ཡོད་པ་མིན་པས་ཁྱོད་ཀྱི་ཡི་ཆད་འབའ་ཞིག་
ཡིན། །ཞེས་གསུངས། དེ་ཡང་སུན་འབྱིན་པས་སུན་དབྱུང་བྱ་དང་
མ་ཕྲད་པར་སུན་ནི་འབྱིན་པར་བྱེད་དམ། འོན་ཏེ་ཕྲད་ནས་སུན་
འབྱིན་པ་ཡིན་ཞེས་སྔར་སྨྲས་ཟིན་པའི་ཉེས་པ་དེ་དག་འདིར་རྒོལ་བ་
གང་ལ་འཇུག་ཅེ་ན། ངེས་པར་རང་བཞིན་གྱིས་གྲུབ་པའི་ཕྱོགས་ཀྱི་
དམ་བཅའ་ཡོད་པ་དེ་དག་ལ་འཇུག་པར་འགྱུར་གྱི། དབུ་མ་བ་བདག་
ལ་རང་བཞིན་གྱིས་གྲུབ་པའི་ཕྱོགས་ཀྱི་དམ་བཅའ་འདི་ནི་ཡོད་པ་
མིན་པས། སྔར་བཤད་པའི་སྐྱོན་དུ་ཐལ་བར་འགྱུར་བ་འདི་ནི་སྲིད་
པ་མ་ཡིན་ནོ༑ ། ་ཇི་སྐད་དུ་རྩོད་ཟློག་ལས། གལ་ཏེ་ངས་དམ་
བཅའ་འགའ་ཡོད། །དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་
མེད་པས་ན། །ང་ལ་སྐྱོན་མེད་ཁོ་ན་ཡིན། །ཞེས་གསུངས་པ་ལྟར་
རོ། ། ཇི་ལྟར་ཁྱོད་ཀྱིས་མེ་ལོང་གི་གཟུགས་བརྙན་སོགས་ལ་ལྟ་
བའི་ཚེ། ཉི་མའི་དཀྱིལ་འཁོར་ལ་ཡོད་པའི་ཁྱད་པར་རྣམས་དེའི་
གཟུགས་བརྙན་ལ་ཡང་སྣང་བས། ཉི་མ་གཟས་བཟུང་བ་ལ་སོགས་
148

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
པ་རྣམས་ཀྱི་ཚེ་འཕེལ་འགྲིབ་མཐོང་བར་འགྱུར་ལ། ཉི་མ་དང་ནི་
དེའི་གཟུགས་བརྙན་རྣམ་པར་ཕྲད་པ་དང་མ་ཕྲད་པར་འཕེལ་འགྲིབ་
ཏུ་འགྱུར་ཞེས་དཔྱད་ན་མི་རིགས་མོད་ཀྱི། ྋའོན་ཀྱང་མེ་ལོང་སོགས་
ལ་བརྟེན་ནས་གཟུགས་བརྙན་ཞེས་བྱ་བ་ཐ་སྙད་ཙམ་ཞིག་བསྙོན་མེད་
དུ་འབྱུང་བར་འགྱུར་ཞིང་། བྱད་བཞིན་གྱི་གཟུགས་བརྙན་མི་་་
བདེན་བཞིན་དུའང་རང་གི་བྱད་བཞིན་མཛེས་པར་བསྒྲུབ་པར་བྱ་
བའི་ཕྱིར་དུ་དེ་ལ་ལྟོས་ནས་བྱི་དོར་བྱས་པས་གཟུགས་བརྙན་དེ་ལ་ནི་
གདོང་དག་པར་བྱེད་པའི་ནུས་པ་ཡོད་པ་ཇི་ལྟར་དེ་བཞིན་དུ། དེ་
ཁོ་ན་ཉིད་གཏན་ལ་འབེབས་པའི་སྐབས་འདིར་ཡང་དེ་ཁོ་ན་ཉིད་ལ་
ལྟ་བའི་ཤེས་རབ་ཀྱི་གདོང་སྒྲིབ་བྱེད་མ་རིག་པའི་དྲི་མ་སྒྲུང་བར་བྱ་བ་
ལ་ནུས་པ་མཐོང་བར་འགྱུར་བའི་རྣམ་ལྔ་དང་རྣམ་བདུན་དང་གཅིག་
ཏུ་བྲལ་དང་རྟེན་འབྲེལ་གྱི་གཏན་ཚིགས་རྣམས་ནི༑། རང་བཞིན་
གྱིས་འཐད་པ་དང་བྲལ་བ་ལས་ཀྱང་བསྒྲུབ་བྱ་སྟོང་བ་ཉིད་རྟོགས་
ནུས་སོ་ཞེས་ཤེས་པར་བྱའོ། ། དེ་ལྟར་ཡང་མདོ་ལས། ཤཱ་རིའི་
བུས་སྨྲས་པ།ྋ ཚེ་དང་ལྡན་པ་རབ་འབྱོར། ཡང་ཅི་ཐོབ་པ་མེད་
ཅིང་མངོན་པར་རྟོགས་པ་མེད་དམ། རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ། ཐོབ་པ་ཡང་ཡོད། མངོན་པར་རྟོགས་
པ་ཡང་ཡོད་མོད་ཀྱི། གཉིས་ཀྱི་ཚུལ་གྱིས་ནི་མ་ཡིན་ནོ། ། ཞེས་
གསུངས་སོ། ། གལ་ཏེ་རང་གི་བསྒྲུབ་བྱ་གོ་བྱེད་ཀྱི་གཏན་ཚིགས
བདེན་དངོས་སུ་གྲུབ་པ་དང་།ྋ དངོས་སུ་གོ་བར་བྱ་བ་ཉིད་དུ་་་
འགྱུར་བ་བསྒྲུབ་བྱའི་ངོ་བོའང་རང་བཞིན་གྱིས་ཡོད་པར་གྱུར་ན།
བསྒྲུབ་བྱ་དང་སྒྲུབ་བྱེད་ཕྲད་པ་དང་མ་ཕྲད་པ་ལ་སོགས་པའི་སུན་
149

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འབྱིན་པའི་རིགས་པ་ཉེ་བར་སྦྱོར་བར་འགྱུར་བ་ཞིག་ཡིན་ན།
ཡང་རང་བཞིན་གྱིས་ཡོད་པ་མིན་པས། ྋ དངོས་པོ་སྨྲ་པ་ཁྱོད་ཀྱི་
གཏན་ཚིགས་དེ་དག་གིས་རང་བཞིན་གྱིས་དངོས་པོ་ཡོད་པར་སྒྲུབ་པ་
ནི་ཡི་ཆད་འབའ་ཞིག་ཡིན་ནོ། ། དེ་ནས་རང་བཞིན་གྱིས་མེད་པ་
སྒྲུབ་སླ་བ་སོགས་གསུངས་པ་ནི། དངོས་རྣམས་མཐའ་དག་དངོས་
པོ་མེད་པར་རྟོགས་སུ་གཞུག་པར་ནི། །ནུས་པར་ཆེས་སླ་ཇི་ལྟ་དེ་ལྟར་
རང་བཞིན་གཞན་དག་ལ། །ཁོང་དུ་ཆུད་པར་བདེ་བླག་ཏུ་ནི་ནུས་པ་
མ་ཡིན་ནོ། རྟོག་གེ་ངན་པའི་དྲ་བས་འཇིག་རྟེན་ཅི་སྟེ་འདིར་བཅོལ་
བྱེད། །སུན་འབྱིན་ལྷག་མ་གོང་དུ་བསྟན་པ་ཡང་ནི་ཤེས་བྱས་ནས། །
ཕྲད་པ་ལ་སོགས་ཕྱོགས་ཀྱི་ལན་གྱི་ཆེད་དུ་འདིར་བཏང་བྱ། །སུན་ཅི་
ཕྱིན་དུ་རྒོལ་བ་བོ་ཡང་ཇི་ལྟར་ཡོད་མིན་པ། །དེ་སྐད་སྔར་བཤད་ལྷག་
མ་ཕྱོགས་འདི་ཉིད་ཀྱིས་རྟོགས་པར་བྱ། །ཞེས་སོ། ། སྐལ་ལྡན་
དག་ལ་སྒྱུ་མ་ལ་སོགས་པའི་དཔེའི་སྒོ་ནས་དངོས་རྣམས་མཐའ་དག་
བདེན་པའི་དངོས་པོ་དེར་མེད་པར་རྟོགས་སུ་གཞུག་པར་ནི་ནུས་པར་
ཆེས་སླ་བ་ཇི་ལྟ་བ་དེི་ལྟར། དངོས་པོ་སྨྲ་བས་རྒྱུ་འབྲས་སོགས་རང་
བཞིན་གྱིས་གྲུབ་པར་གཞན་དག་ལ་ཁོང་དུ་ཆུད་པར་བདེ་བླག་ཏུ་
ནུས་པ་མ་ཡིན་ནོ། ། ཅིའི་ཕྱིར་ཞེ་ན།ྋ རྒོལ་ཕྱི་རྒོལ་གཉིས་ཀ་ལ་
བདེན་པར་གྲགས་པའི་དཔེ་མེད་པས་སོ། ། དེ་ལྟ་ན་ཡང་རྟོག་གེ་
ངན་པའི་བདེན་འཛིན་གྱི་དྲ་བས་འཇིག་རྟེན་འཆིང་བྱེད་དེ་ཉིད་ན་
ནི། ཅི་སྟེ་ཁྱོད་ལ་འདིར་སུ་ཞིག་གིས་བཅོལ་བར་བྱེད། དངོས་
པོར་སྨྲ་བའི་ཕྱོགས་ལ་སུན་འབྱིན་གང་བཤད་པའི་ལྷག་མ་རྒྱུ་འབྲས་
ཕྲད་ནས་སམ་མ་ཕྲད་པར་སྐྱེད་ཅེས་སུན་འབྱིན་པ་གོང་དུ་བསྟན་པ་
150

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཡང་ནི་ཤེས་བར་བྱས་ནས། རྒྱུ་འབྲས་བུ་དང་ཕྲད་པ་དང་མ་ཕྲད་
པར་སྐྱེད་ཅེས་བྱ་བ་ལ་སོགས་པས་བཀག་པའི་ཕྱོགས་ཀྱི་ལན་གྱི་ཆེད་
དུ། ཕ་རོལ་བོས་སུན་འབྱིན་ལ་ཕྲད་མ་ཕྲད་ཅེས་རྩོད་པའི་སྐབས་
འདིར་རང་ལ་མི་མཚུངས་པའི་ལན་གྱི་སུན་འབྱིན་བཏང་བར་བྱ་སྟེ།
སྔར་བཤད་པ་ནི་མཚོན་པ་ཙམ་མོ་གསུངས། དབུ་མ་བ་ཁོ་བོ་ཅག་
ལ་སུན་ཅི་ཕྱིན་དུ་རྒོལ་བ་བོ་ཡང་ཇི་ལྟར་ཡོད་པ་མིན་པ་ནི། སུན་ཅི་
ཕྱིན་དུ་རྒོལ་བ་ནི།ྋ གཞན་ཕྱོགས་སུན་འབྱིན་པ་ཙམ་ལས། རང་
ལུགས་འཇོག་མི་ཐུབ་པ་ཞིག་ཡིན་ལ། དབུ་མ་བ་ནི་དངོས་པོ་སྨྲ་
བའི་ཕྱོགས་བཀག་ནས་རང་བཞིན་གྱིས་མེད་པའི་ཚུལ་རྒྱས་པར་་་
གཏན་ལ་འབེབས་པ་ཡིན་པའི་ཕྱིར་རོ། ། དེ་སྐད་སྔར་བཤད་
པའི་སུན་འབྱིན་ལྷག་མ་རྣམས་ནི། ཇི་སྐད་བཤད་པའི་ཕྱོགས་འདི་
ཉིད་ཀྱིས་རྟོགས་པར་བྱའོ།། རང་འགྲེལ་ལས། དེ་ཉིད་དེ་ལས་
འབྱུང་མིན།ྋ ཞེས་པ་ནས་བརྩམས་ཏེ། རྣམ་དཔྱོད་པ་ནི་མྱུར་དུ་
གྲོལ་བར་འགྱུར། ཞེས་བྱ་བའི་བར་འདིས་ནི་ཆོས་ཀྱི་བདག་མེད་པ་
གསལ་བར་བྱས་སོ། ། ཉོན་མོངས་སྐྱོན་རྣམས་མ་ལུས་འཇིག་་
ཚོགས་ལ། །ལྟ་ལས་བྱུང་བར། ཞེས་བྱ་བ་ལ་སོགས་པ་ནས་འདིའི་
ཡན་ཆད་ཀྱིས་ནི་གང་ཟག་གི་བདག་མེད་པ་གསལ་བར་བྱས་སོས་་་་
གསུངས། ། དེ་ནས་སྟོང་བ་ཉིད་ཀྱི་རབ་དབྱེ་འཆད་པ་ལ། དབྱེ་
བའི་སྒོ་ནས་མདོར་བསྟན་པ་དང༌། ཕྱེ་བ་སོ་སོའི་དོན་བཤད་པ་
གཉིས། དང་བོ་ནི། བདག་མེད་འདི་ནི་འགྲོ་བ་རྣམས་དགྲོལ་
ཕྱིར། །ཆོས་དང་གང་ཟག་དབྱེ་བས་རྣམ་གཉིས་གསུངས། །དེ་ལྟར་
སྟོན་པའི་སླར་ཡང་འདི་ཉིད་ནི། །གདུལ་བྱ་རྣམས་ལ་ཕྱེ་སྟེ་རྣམ་མང་
www 151

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུངས། ། སྤྲོས་དང་བཅས་པར་སྟོང་བ་ཉིད། །བཅུ་དྲུག་བཤད་
ནས་མདོར་བསྡུས་ཏེ། །སླར་ཡང་བཞིར་བཤད་དེ་དག་ནི། ། ཐེག་
ཆེན་དུ་ཡང་བཞེད་པ་ཡིན། །ཞེས་གསུངས། ཇི་སྐད་བཤད་པའི་
བདག་མེད་པ་འདི་ནི། ཉན་རང་བྱང་སེམས་ལ་སོགས་པའི་འགྲོ་བ་
རྣམས་འཁོར་བ་ཕྲ་རག་ལས་དགྲོལ་བའི་ཕྱིར་དུ། ཆོས་དང་གང་
ཟག་གིས་དབྱེ་བས་བདག་མེད་པའི་རྣམ་པ་གཉིས་བཅོམ་ལྡན་འདས་
ཀྱིས་གསུངས་སོ། ། དེ་ལྟར་བསྟན་ནས་སྟོན་པས་སླར་ཡང་དོན་
དམ་པའི་བདེན་པ་འདི་ཉིད་ནི། གདུལ་བྱ་རྣམས་ལ་རང་རང་གི་
བསམ་པ་ལྟར་སོ་སོར་ཕྱེ་སྟེ་སྟོང་བ་ཉིད་ཀྱི་རྣམ་པ་མང་དུ་གསུངས་ཏེ།
རྒྱས་པར་དབྱེ་བའི་སྤྲོས་པ་དང་བཅས་པར་སྟོང་བ་ཉིད་བཅུ་དྲུག་
བཤད་པའི་ཕྱིར། དེ་ནས་མདོར་བསྡུས་ཏེ་སླར་ཡང་སྟོང་བ་ཉིད་དེ་
རྣམས་དངོས་པོ་སྟོང་བ་ཉིད་དང་། དངོས་པོ་མེད་པ་སྟོང་བ་ཉིད་
དང་། རང་བཞིན་སྟོང་བ་ཉིད་དང་། གཞན་གྱི་དངོས་པོ་སྟོང་བ་
ཉིད་བཞིར་བསྡུས་ཏེ་བཤད་པ་དེ་དག་རྟོགས་པའི་ལམ་ཤེར་ཕྱིན་ནི་
བཅོམ་ལྡན་འདས་ཀྱིས་ཐེག་ཆེན་དུ་ཡང་བཞེད་པ་ཡིན་ནོ། ། ཇི་
སྐད་དུ། རབ་འབྱོར་གཞན་ཡང་བྱང་ཆུབ་སེམས་དཔའི་ཐེག་པ་
ཆེན་པོ་ནི་འདི་ལྟ་སྟེ། ནང་སྟོང་བ་ཉིད་དང་། ཕྱི་སྟོང་བ་ཉིད་
དང་། ཕྱི་ནང་སྟོང་བ་ཉིད་དང་། སྟོང་བ་ཉིད་སྟོང་བ་ཉིད་དང་།
ཆེན་པོ་སྟོང་བ་ཉིད་དང་། དོན་དམ་པ་སྟོང་བ་ཉིད་དང་།
འདུས་བྱས་སྟོང་བ་ཉིད་དང་། འདུས་མ་བྱས་སྟོང་བ་ཉིད་དང་།
མཐའ་ལས་འདས་པ་སྟོང་བ་ཉིད་དང་། ཐོག་མ་དང་ཐ་མ་མེད་པ་
སྟོང་བ་ཉིད་དང་། དོར་བ་མེད་པ་སྟོང་བ་ཉིད་དང་། རང་་་
152

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བཞིན་སྟོང་བ་ཉིད་དང་། ཆོས་ཐམས་ཅད་སྟོང་བ་ཉིད་དང་།
རང་གི་མཚན་ཉིད་སྟོང་བ་ཉིད་དང༌། མི་དམིགས་པ་སྟོང་བ་ཉིད་
དོ། ། ཞེས་སྟོང་བ་ཉིད་བཅུ་དྲུག་བསྟན་ནས། རབ་འབྱོར་་
གཞན་ཡང་། དངོས་པོ་ནི་དངོས་པོས་སྟོང༌ངོ༌། ། དངོས་པོ་
མེད་པ་ནི་དངོས་པོ་མེད་པས་སྟོང་ངོ་། ། རང་བཞིན་ནི་རང་་
བཞིན་གྱིས་སྟོང་ངོ་། ། གཞན་གྱི་དངོས་པོ་ནི་གཞན་གྱི་དངོས་
པོས་སྟོང་ངོ་། ། ཞེས་སྟོང་བ་ཉིད་བཞི་བསྟན་ཏོ། ། · བདག་
མེད་པའི་ཚུལ་ཡང་ཇི་ལྟ་བུ་ཞིག་ཡིན་ཞེ་ན། བཞི་བརྒྱ་བ་ལས།
ཞི་སྒོ་གཉིས་པ་མེད་པ་དང་། །ལྟ་བ་ངན་རྣམས་འཇིག་བྱེད་ཅིང༌། །
སངས་རྒྱས་ཀུན་གྱི་ཡུལ་གྱུར་ལ།།། བདག་མེད་ཅེས་ནི་བྱ་བར་་་་་་་
བརྗོད། །ཅེས་དང་། ་དེའི་ཟླ་འགྲེལ་ལས། གང་ཞིག་ཞི་སྒོ་གཉིས་
པ་མེད་པ་ནི་བདག་མེད་པའོ། ། གང་ཞིག་ལྟ་བ་ངན་པ་རྣམས་
འཇིག་པར་བྱེད་པ་དེ་ནི་བདག་མེད་པའོ། ། གང་ཞིག་སངས་
རྒྱས་ཐམས་ཅད་ཀྱི་ཡུལ་དུ་གྱུར་པ་དེ་ནི་བདག་མེད་པའོ། ། ཞེས་
དང་། ཡང་དེ་ཉིད་ལས། དེ་ལ་བདག་ཅེས་བྱ་བ་ནི། གང་ཞིག་
དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོའམ་རང་བཞིན་
ཏེ། དེ་མེད་པ་ནི་བདག་མེད་པའོ། ། དེ་ནི་ཆོས་དང་གང་ཟག་
གིས་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་།
གང་ཟག་གི་བདག་མེད་པ་ཞེས་བྱའོ། ། དེ་ལ་གང་ཟག་ཅེས་བྱ་བ་
ནི། གང་ཕུང་བོ་ལྔ་ལ་བརྟེན་ནས་བཏགས་པ་སྟེ། དེ་ནི་ཕུང་བོ་
དག་རྣམ་པ་ལྔས་བཙལ་བ་ན་མི་སྲིད་དོ། ། ཆོས་ནི་ཕུང་བོ་དང་
ཁམས་དང་སྐྱེ་མཆེད་ཅེས་བྱ་བའི་དངོས་པོ་རྣམས་སོ། ། དེའི་
ཕྱིར་ཆོས་དེ་རྣམས་དང་གང་ཟག་ལ་བདག་ཉིད་ཇི་ལྟ་བའི་རྒྱུ་དང་
153 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་རག་ལས་ཏེ་སྐྱེ་བའི་ཕྱིར་དང༌། བརྟེན་ནས་བཏགས་པ་
ཡིན་པའི་ཕྱིར། བདག་གི་རང་གི་ངོ་བོ་རང་ལ་རག་ལས་ཤིང་་་་
གཞན་ལ་རག་མ་ལས་པར་ཡོད་པ་མ་ཡིན་པས། གང་ཟག་དང་
ཆོས་རྣམས་རང་བཞིན་མེད་པར་རྣམ་པར་བཞག་གོ། ཞེས་་་་་་་་་
གསུངས་པ་ལྟར་རོ། ། གཉིས་པ་རྒྱས་པར་བཤད་པ་ལ། སྟོང་
ཉིད་བཅུ་དྲུག་བཤད་པ་དང་། སྟོང་བ་ཉིད་བཞི་བཤད་པའོ། །
བཅུ་དྲུག་གི་དང་བོ་ནི། གང་ཕྱིར་དེ་ཡི་རང་བཞིན་དེ། །ཡིན་ཕྱིར་
མིག་ནི་མིག་གིས་སྟོང་། །དེ་བཞིན་རྣ་བ་སྣ་དང་ལྕེ། །ལུས་དང་ཡིད་
ཀྱང་བསྙད་པར་བྱ། །ཐེར་ཟུག་གནས་པ་མ་ཡིན་དང་། །འཇིག་པ་
མ་ཡིན་ཉིད་ཀྱི་ཕྱིར། །མིག་ལ་སོགས་པ་དྲུག་པོ་ཡི། །རང་བཞིན་
མེད་ཉིད་གང་ཡིན་པ། ། དེ་ནི་ནང་སྟོང་ཉིད་དུ་འདོད། །ཅེས་་་་་་
གསུངས། གང་གི་ཕྱིར་མིག་སོགས་དབང་བོ་དྲུག་པོ་དེ་ཡི་རང་
བཞིན་དེ་ནི། བདེན་གྲུབ་ཀྱིས་སྟོང་བ་ཉིད་ཡིན་པའི་ཕྱིར་ན།
མིག་ནི་རང་བཞིན་གྱིས་མིག་གིས་སྟོང་ལ། དེ་བཞིན་དུ་རྣ་བ་དང་
སྣ་དང་ལྕེ་དང་ལུས་དང་ཡིད་ཀྱང་བསྙད་པར་བྱ་སྟེ། དེ་དག་་་་
བདེན་པར་གྲུབ་ན་རྟག་མི་རྟག་གང་རུང་ཞིག་ཏུ་བདེན་པར་གྲུབ་
དགོས་ན།། དེ་དག་ནི་ཐེར་ཟུག་ཏུ་གནས་པ་སྟེ་བདེན་པའི་རྟག་
པར་གྲུབ་པ་མ་ཡིན་པའི་ཕྱིར་དང༌། འཇིག་པ་སྟེ་བདེན་པའི་མི་
རྟག་པ་མ་ཡིན་པ་ཉིད་ཀྱི་ཕྱིར་རོ། ། དེས་ན་མིག་ལ་སོགས་པ་ནང་
གི་དབང་བོ་དྲུག་པོ་ཡི་རང་བཞིན་བདེན་པར་མེད་པའི་སྟོང་བ་ཉིད་
གང་ཡིན་པ་དེ་ནི།ྋ ནང་སྟོང་བ་ཉིད་དུ་འདོད་དེ། སྟོང་གཞི་ནང་
གི་སྐྱེ་མཆེད་རྣམས་ཡིན་པའི་ཕྱིར། གཉིས་པ་ནི། གང་ཕྱིར་དེ་ཡི་
154

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
རང་བཞིན་དེ། །ཡིན་ཕྱིར་གཟུགས་ནི་གཟུགས་ཀྱིས་སྟོང་། །སྒྲ་དང་
དྲི་རོ་རེག་བྱ་དང་། །ཆོས་རྣམས་ཉིད་ཀྱང་དེ་བཞིན་ནོ། །གཟུགས་
སོགས་རང་བཞིན་མེད་པ་ཉིད། །།ཕྱི་རོལ་སྟོང་བ་ཉིད་དུ་འདོད།
ཅེས་གསུངས། གང་གི་ཕྱིར་གཟུགས་སོགས་ཕྱི་ཡི་སྐྱེ་མཆེད་དྲུག་པོ་
དེ་ཡི་ངོ་བོའམ་རང་བཞིན་བདེན་པས་སྟོང་བ་དེ་ཡིན་པའི་ཕྱིར་ན།
གཟུགས་ནི་བདེན་པའི་གཟུགས་ཀྱིས་སྟོང་ཞིང་། སྒྲ་དང་དྲི་དང་རོ་
དང་རེག་བྱ་དང་ཆོས་རྣམས་ཉིད་ཀྱང་གཟུགས་ཀྱི་སྐྱེ་མཆེད་དེ་ཇི་ལྟ་
བ་བཞིན་ནོ། དེ་ལྟར་གཟུགས་ལ་སོགས་པའི་ཕྱིའི་སྐྱེ་མཆེད་
དྲུག་རང་བཞིན་གྱིས་མེད་པ་ཉིད་ནི། ཕྱི་རོལ་སྟོང་བ ཉིད དུ
འདོད་དེ། དེ་དག་གི་སྟོང་གཞི་ཕྱིའི་སྐྱེ་མཆེད་ཡིན་པའི་ཆ་ནས་དེ་
ལྟར་བཞག་པའི་ཕྱིར། གསུམ་པ་ནི། གཉིས་ཆར་རང་བཞིན་
མེད་ཉིད་ནི། །ཕྱི་ནང་སྟོང་བ་ཉིད་ཡིན་ནོ། །ཞེས་གསུངས། ཤེས་
རྒྱུད་ཀྱིས་བསྡུས་ལ་དབང་བོས་མ་བསྡུས་པའི་ཕྱིར་ན། ཕྱི་ནང་
གཉིས་ཆར་དུ་གཏོགས་པའི་དབང་བོའི་རྟེན་རྣམས་རང་བཞིན་གྱིས་
མེད་པ་ཉིད་ནི། ཕྱི་ནང་སྟོང་བ་ཉིད་ཡིན་ནོ། ། བཞི་བ་སྟོང་བ་
ཉིད་སྟོང་བ་ཉིད་ནི། ྋ ཆོས་རྣམས་རང་བཞིན་མེད་པ་ཉིད། །
མཁས་པས་སྟོང་བ་ཉིད་ཅེས་བསྙད། །སྟོང་ཉིད་དེ་ཡང་སྟོང་ཉིད་
ཀྱི། །ངོ་བོས་སྟོང་བར་འདོད་པ་ཡིན། །སྟོང་ཉིད་ཅེས་བྱའི་སྟོང་ཉིད་
གང་། །སྟོང་ཉིད་སྟོང་ཉིད་དུ་འདོད་དེ། །སྟོང་ཉིད་དངོས་པོའི་བློ་
ཅན་གྱི། །འཛིན་པ་བཟློག་ཕྱིར་གསུངས་པ་ཡིན། ཞེས་གསུངས།
ཕྱི་ནང་གི་ཆོས་རྣམས་རང་བཞིན་གྱིས་མེད་པ་ཉིད་ནི། མཁས་པས་
བ་ཉིད་ཅེས་བསྙད་དོ།། སྟོང་བ་ཉིད་དེ་ཡང་སྟོང་བ་ཉིད་ཀྱི
155

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ངོར་བདེན་པར་མེད་པས་སྟོང་བ་ཉིད་ཀྱི་ངོ་བོས་སྟོང་བར་འདོད་པ་
ཡིན་ནོ། ། སྟོང་བ་ཉིད་ཅེས་བྱ་བའི་སྟེང་གི་སྟོང་བ་ཉིད་གང་ཡིན་
པ་དེ་ནི། སྟོང་བ་ཉིད་སྟོང་བ་ཉིད་དུ་འདོད་དེ། སྟོང་བ་ཉིད་དེ་
ཡང་བདེན་པར་ཞེན་པའི་བདེན་གྲུབ་ཀྱི་དངོས་པོའི་བློ་ཅན་གྱིས།
དངོས་པོར་འཛིན་པ་བཟློག་པའི་ཕྱིར་དུ་གསུངས་པ་ཡིན་ནོ། །
མདོ་ལས། ཀུན་རྟོག་ཐམས་ཅད་གཞོམ་པའི་ཕྱིར། །སྟོང་བ་ཉིད་
ནི་སྟོང་བར་མཛད།།གང་ལ་དེ་ལའང་འཛིན་ཡོད་པ། །དེ་ནི་ཁྱོད་
ཀྱིས་སྨད་པར་མཛད། ཅེས་གསུངས་སོ། ། ལྔ་བ་ཆེན་པོ་སྟོང་བ་
ཉིད་ནི། སེམས་ཅན་སྣོད་ཀྱི་འཇིག་རྟེན་ནི། །མ་ལུས་ཁྱབ་བྱེད་
ཉིད་ཕྱིར་དང་། །ཚད་མེད་དཔེ་ཡིས་མུ་མཐའ་ནི། །མེད་ཕྱིར་ཕྱོགས་
རྣམས་ཆེན་པོ་ཉིད། །འདི་དག་བཅུ་ཆར་ཕྱོགས་རྣམས་ཀྱིས། །སྟོང་
བ་ཉིད་ནི་གང་ཡིན་དེ། །ཆེན་པོ་སྟོང་བ་ཉིད་ཡིན་ཏེ། །ཆེན་པོར་
འཛིན་པ་བཟློག་ཕྱིར་གསུངས། །ཞེས་བྱུང༌། ཕྱོགས་རྣམས་ལས་
ལོགས་ཤིག་ཏུ་སྣོད་བཅུད་ཀྱི་འཇིག་རྟེན་མེད་པས། ཕྱོགས་རྣམས་
ཀྱིས་ནི་སེམས་ཅན་གྱི་འཇིག་རྟེན་དང་སྣོད་ཀྱི་འཇིག་རྟེན་ནི་མ་ལུས་
པ་ལ་ཁྱབ་པར་བྱེད་པ་ཉིད་ཀྱི་ཕྱིར་དང་། བྱམས་པ་ཚད་མེད་ལ་
སོགས་པ་བཞི་ནི། ཕྱོགས་ཐམས་ཅད་དུ་སྒོམ་པས་ན། ཕྱོགས་
རྣམས་ཚད་མེད་པའི་དཔེ་ཡིས། བྱམས་སོགས་ཚད་མེད་བཞི་་་
བསྒོམ་པའི་བསོད་ནམས་ཀྱི་མུ་མཐའ་ནི་མེད་པར་གསུངས་པའི་ཕྱིར་
ན་ཡང་ཤར་ལ་སོགས་པའི་ཕྱོགས་རྣམས་ནི་ཆེན་པོ་ཉིད་ཡིན་ནོ། །
ཤར་ལ་སོགས་པའི་ཕྱོགས་འདི་དག་བཅུ་ཆར། བདེན་གྲུབ་ཀྱི་་་
ཕྱོགས་རྣམས་ཀྱིས་སྟོང་བ་ཉིད་ནི་གང་ཡིན་པ་དེ་ནི། ཆེན་པོ་སྟོང་
156

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བ་ཉིད་ཡིན་ཏེ། དེ་ལྟར་གསུངས་པའི་དགོས་པ་ཕྱོགས་རྣམས་ལ་
རང་བཞིན་གྱིས་ཆེན་པོར་འཛིན་པ་བཟློག་པའི་ཕྱིར་དུ་གསུངས་པ་
ཡིན་ནོ། ། དྲུག་པ་དོན་དམ་པ་སྟོང་བ་ཉིད་ནི།ྋ དེ་ནི་དགོས་པ་
མཆོག་ཡིན་པས། །དོན་དམ་མྱ་ངན་འདས་པ་ཡིན། །དེ་ནི་དེ་ཡིས་
སྟོང་ཉིད་གང་། །དེ་ནི་དོན་དམ་སྟོང་ཉིད་དེ། །མྱང་འདས་དངོས་
པོའི་བློ་ཅན་གྱི། །འཛིན་པ་བཟློག་པར་བྱ་བའི་ཕྱིར། ། དོན་དམ་
མཁྱེན་པས་དོན་དམ་པ།།། སྟོང་བ་ཉིད་ནི་བསྟན་པར་མཛད།
ཅེས་གསུངས། མདོ་ལས། དོན་དམ་པ་ཞེས་བྱ་བ་ནི། མྱ་ངན་
ལས་འདས་པ་སྟེ། ཞེས་གསུངས་པའི་དོན་དམ་དེ་ནི་ཐོབ་བྱའི་
དགོས་པ་མཆོག་ཡིན་པས སྐབས་འདིར་དོན་དམ་པ་ཞེས་བསྟན་
ཅིང་། འདི་ནི་མྱ་ངན་ལས་འདས་པ་སྟེ་ཐར་བ་ཡིན་ནོ། ། དོན་
དམ་པ་དེ་ནི་རང་བཞིན་གྱིས་དོན་དམ་པ་དེ་ཡིས་སྟོང་བ་ཉིད་གང་
ཡིན་པ་དེ་ནི། དོན་དམ་པ་སྟོང་བ་ཉིད་དེ། དེ་ཡང་མྱང་འདས་
བདེན་པའི་དངོས་པོར་འཛིན་པའི་དངོས་པོའི་བློ་ཅན་གྱི་དངོས་པོར་
འཛིན་པ་བཟློག་པར་བྱ་བའི་ཕྱིར་དུ། བཅོམ་ལྡན་འདས་དོན་དམ་
པ་མངོན་སུམ་དུ་མཁྱེན་པས་དོན་དམ་པ་སྟོང་བ་ཉིད་ནི་བསྟན་པར་
མཛད་པ་ཡིན་ནོ། ། བདུན་པ་འདུས་བྱས་སྟོང་བ་ཉིད་ནི། རྐྱེན་
ལས་བྱུང་ཕྱིཪ་ཁམས་གསུམ་པོ། །འདུས་བྱས་ཡིན་པར་ངེས་པར་
བསྙད། །དེ་ནི་དེ་ཡིས་སྟོང་ཉིད་གང་། །དེ་ནི་འདུས་བྱས་སྟོང་ཉིད་
གསུངས། །ཞེས་གསུངས། རང་རང་གི་རྒྱུ་རྐྱེན་ལས་བྱུང་བའི་ཕྱིར་
ན། འདོད་པ་ལ་སོགས་པའི་ཁམས་གསུམ་པོ་འདུས་བྱས་ཡིན་པར་
ངེས་པར་བསྙད་དོ། ། གང་ལས་ན་མདོ་ལས།ྋ འདུས་བྱས་ཞེས་
157

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱ་བ་ནི་ཁམས་གསུམ་མོ། །དེ་ལ་འདོད་པའི་ཁམས་ནི་འདོད་པའི་
ཁམས་ཀྱིས་སྟོང་བ་སྟེ། ཞེས་སོགས་རྒྱ་ཆེར་གསུངས་པ་ལྟར་རོ། །
ཁམས་གསུམ་པོ་དེ་ནི་རང་བཞིན་གྱིས་ཁམས་གསུམ་པོ་དེ་ཡིས་སྟོང་
བ་ཉིད་གང་ཡིན་པ་དེ་ནི་འདུས་བྱས་སྟོང་བ་ཉིད་དུ་གསུངས་སོ། །
བརྒྱད་པ་འདུས་མ་བྱས་སྟོང་བ་ཉིད་ནི། གང་ལ་སྐྱེ་གནས་མི་རྟག་
ཉིད། །དེ་དག་མེད་པ་འདུས་མ་བྱས། །དེ་ནི་དེ་ཡིས་སྟོང་ཉིད་་་་
གང༌། །དེ་ནི་འདུས་མ་བྱས་སྟོང་ཉིད། ཅེས་གསུངས། ཆོས་གང་
ལ་སྐྱེ་བ་མེད་པ་དང་། གནས་པ་ལས་གཞན་འགྱུར་བ་མེད་པ་དང་
མི་རྟག་པ་ཉིད་ལ་སོགས་པ་འདུས་བྱས་ཀྱི་མཚན་ཉིད་དེ་དག་མེད་པ་
ནི་འདུས་མ་བྱས་སོ། ། འདུས་མ་བྱས་དེ་ནི་རང་བཞིན་གྱིས་་
འདུས་མ་བྱས་དེ་ཡིས་སྟོང་བ་ཉིད་གང་ཡིན་པ་དེ་ནི་འདུས་མ་བྱས་
སྟོང་བ་ཉིད་དོ། །ྋ དགུ་བ་མཐའ་ལས་འདས་པ་སྟོང་བ་ཉིད་ནི།
གང་ལ་མཐའ་ནི་ཡོད་མིན་པ། །དེ་ནི་མཐའ་ལས་འདས་པར་བརྗོད།
དེ་དེ་ཁོ་ནས་སྟོང་བ་ཉིད། །མཐའ་ལས་འདས་པ་སྟོང་ཉིད་བསྙད། །
ཅེས་བྱུང་། གང་ལ་རྟག་པ་དང་ཆད་པའི་མཐའ་ནི་ཡོད་པ་མིན་པ་
དེ་ནི་མཐའ་ལས་འདས་པར་བརྗོད་ཅིང༌། མཐའ་ལས་འདས་པ་
དབུ་མའི་ལམ་དེ་ནི་རང་བཞིན་གྱི་དེ་ཁོ་ནས་སྟོང་བ་ཉིད་ནི།
མཐའ་ལས་འདས་པ་སྟོང་བ་ཉིད་ཅེས་བསྙད་དོ། ། བཅུ་བ་ཐོག་
མ་དང་ཐ་མ་མེད་པ་སྟོང་བ་ཉིད་ནི། ཐོག་མ་དང་བོ་ཐ་མ་་་་་
མཐའ། དེ་དག་མེད་པའི་འཁོར་བ་ནི། །ཐོག་མ་ཐ་མ་མེད་པར་
བརྗོད། །འགྲོ་འོང་བྲལ་ཕྱིར་རྨི་ལམ་ལྟའི། །སྲིད་འདི་དེ་ཡིས་དབེན་
ཉིད་གང་། །དེ་ནི་ཐོག་མ་དང་ཐ་མ། །མེད་པ་སྟོང་བ་ཉིད་དོ་
158

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་སལ་
ཞེས། ། བསྟན་བཅོས་ལས་ནི་ངེས་པར་བསྙད།།། ཅེས་གསུངས།
གང་ལ་ཐོག་མ་དང་ཐ་མ་མཐའ་དེ་དག་མེད་པའི། འཁོར་བ་ལ་ནི་
ཐོག་མ་དང་ཐ་མ་མེད་པར་བརྗོད་དོ། ། དེས་ན་དོན་དམ་པར་
འགྲོ་འོང་དང་བྲལ་བའི་ཕྱིར། ྋ རྨི་ལམ་ལྟ་བུའི་སྲིད་པ་འདི་རང་
བཞིན་གྱི་འཁོར་བ་དེ་ཡིས་དབེན་པ་ཉིད་གང་ཡིན་པ་དེ་ནི།ྋ ཐོག་
མ་དང་ཐ་མ་མེད་པ་སྟོང་བ་ཉིད་དོ་ཞེས་ཕ་རོལ་ཏུ་ཕྱིན་པའི་བསྟན་
བཅོས་ལས་ནི་ངེས་པར་བསྙད་དོ།།ྋ བཅུ་བ་དོར་བ་མེད་པ་སྟོང་
བ་ཉིད་ནི། ·དོར་བ་ཞེས་བྱ་འཐོར་བ་དང་། །འབོར་བ་ལ་ནི་ངེས་
པར་བརྗོད། དོར་མེད་གཏོང་བ་མེད་པ་སྟེ། །འགའ་ཡང་དོར་མེད་
གང་ཡིན་པའོ། །དོར་བ་མེད་པ་དེ་ཉིད་ཀྱིས། །དེ་ཉིད་སྟོང་བ་ཉིད་
གང་ཡིན། །དེ་དེའི་ཕྱིར་ན་དོར་མེད་པ། །སྟོང་བ་ཉིད་ཅེས་བྱ་བར་
བརྗོད། ཅེས་གསུངས།» སྤྱིར་དོར་བ་ཞེས་བྱ་བ་ནི་འཐོར་བ་དང་
འབོར་བ་སོགས་ལ་ནི་ངེས་པར་བརྗོད་དོ། ། ྋ དོར་བ་མེད་པ་ནི་
ཏོར་བ་མེད་པ་སྟེ། ཚུལ་ཁྲིམས་ལ་སོགས་པའི་དགེ་བའི་ཆོས་
འགའ་ཡང་དོར་དུ་མེད་ཅིང་། དོར་དུ་མི་རུང་བ་གང་ཡིན་པའོ། ·།
དོར་བ་མེད་པ་དགེ་བའི་ཆོས་དེ་ཉིད་ཀྱིས། དོན་མེད་པར་དགེ་
བའི་ཆོས་དེ་ཉིད་སྟོང་བ་ཉིད་གང་ཡིན་པ་དེ་ནི། དེའི་ཕྱིར་ན་དོར་
བ་མེད་པ་སྟོང་བ་ཉིད་ཅེས་བྱ་བར་བརྗོད་དོ། ། བཅུ་གཉིས་པ་
རང་བཞིན་སྟོང་བ་ཉིད་ནི། ྋ འདུས་བྱས་ལ་སོགས་ངོ་བོ་ཉིད། །
གང་ཕྱིར་སློབ་མ་རང་སངས་རྒྱས། ། རྒྱལ་སྲས་དེ་བཞིན་གཤེགས་
རྣམས་ཀྱིས། །མ་མཛད་དེའི་ཕྱིར་འདུས་བྱས་ལ། །སོགས་པ་རྣམས་
ཀྱི་ངོ་བོ་ཉིད། །རང་བཞིན་ཉིད་དུ་བསྙད་པ་སྟེ། །དེ་ཉིད་ཀྱིས་དེ་
159 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྟོང་ཉིད་གང་། ། དེ་ནི་རང་བཞིན་སྟོང་བ་ཉིད། ། ཅེས་གསུངས།
འདུས་བྱས་ལ་སོགས་པའི་ཆོས་རྣམས་ཀྱི་ངོ་བོའམ་རང་བཞིན་དེ་ཉིད།
གང་གི་ཕྱིར་སློབ་མ་ཉན་ཐོས་དང་། རང་སངས་རྒྱས་དང་། ·རྒྱལ་
སྲས་བྱང་ཆུབ་སེམས་དཔའ་དང་། དེ་བཞིན་གཤེགས་པ་རྣམས་
ཀྱིས་ཀྱང་མ་མཛད་ཅིང་མ་བྱས་པ་དེའི་ཕྱིར། འདུས་བྱས་ལ་སོགས
པའི་ཆོས་རྣམས་ཀྱི་ངོ་བོ་ཉིད་ནི། ཆོས་དེ་དག་གི་རང་བཞིན་ཉིད་
བསྙད་པ་སྟེ།ྋ” ་བདེན་པར་གྲུབ་པའི་རང་བཞིན་དེ་ཉིད་ཀྱིས།
རང་བཞིན་དེ་སྟོང་བ་ཉིད་གང་ཡིན་པ་དེ་ནི། ་རང་བཞིན་སྟོང་བ་
ཉིད་དོ། ། ·བཅུ་གསུམ་པ་ཆོས་ཐམས་ཅད་སྟོང་བ་ཉིད་ནི།
ཁམས་བཅོ་བརྒྱད་དང་རེག་དྲུག་དང༌། །དེ་ལས་བྱུང་བའི་ཚོར་དྲུག་
དང་། གཟུགས་ཅན་གཟུགས་ཅན་མིན་དེ་བཞིན། །འདུས་བྱས་
འདུས་མ་བྱས་ཆོས་རྣམས། །ཆོས་དེ་དག་ནི་ཐམས་ཅད་ཀྱི། །དེ་དག་
གིས་དབེན་སྟོང་ཉིད་དང་། །ཞེས་བྱུང་། ཁམས་བཅོ་བརྒྱུད་དང་།
རེག་པ་དྲུག་དང་། དེ་ལས་བྱུང་བའི་ཚོར་བ་དྲུག་དང༌། གཟུགས་
ཅན་དང་གཟུགས་ཅན་མིན་པའི་ཆོས་རྣམས་དང་། དེ་བཞིན་དུ་
འདུས་བྱས་དང་འདུས་མ་བྱས་པའི་ཆོས་རྣམས་ལ་ཆོས་ཐམས་ཅད་
ཅེས་བྱ་ལ། ཆོས་དེ་དག་ནི་ཐམས་ཅད་ཀྱི་ངོ་བོ་བདེན་པར་གྲུབ་
པའི་དེ་དག་གིས་དབེན་ཞིང་སྟོང་བ་ཉིད་གང་ཡིན་པ་དེ་ནི་། ཆོས་
ཐམས་ཅད་སྟོང་བ་ཉིད་དོ། ། བཅུ་བཞི་བ་རང་གི་མཚན་ཉིད་
སྟོང་བ་ཉིད་ལ་གསུམ། མདོར་བསྟན་པ་དང་། རྒྱས་པར་བཤད་
པ་དང་། དོན་བསྡུ་བའོ། ། དང་བོ་ནི། གཟུགས་རུང་ལ་སོགས་
དངོས་མེད་གང་། །དེ་ནི་རང་མཚན་སྟོང་བ་ཉིད། །ཅེས་གསུངས།
160

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གཟུགས་ཀྱི་མཚན་ཉིད་གཟུགས་སུ་རུང་བ་ལ་སོགས་པའི་ཀུན་བྱང་གི་
མཚོན་བྱ་རྣམས་ཀྱི་མཚན་ཉིད་རྣམས། དོན་དམ་པར་མཚན་ཉིད་
དག་གི་དངོས་པོར་མེད་པ་གང་ཡིན་པ་དེ་ནི་རང་གི་མཚན་ཉིད་སྟོང་
བ་ཉིད་དོ༑ ། གཉིས་པ་རྒྱས་པར་བཤད་པ་ལ་གསུམ། ྋ གཞི་
དང་། ལམ་དང་། འབྲས་བུའི་ཆོས་སོ། དང་བོ་ནི།
གཟུགས་ནི་གཟུགས་རུང་མཚན་ཉིད་ཅན། །ཚོར་བ་མྱོང་བའི་བདག་
ཉིད་ཅན། །འདུ་ཤེས་མཚན་མར་འཛིན་པ་སྟེ། །འདུ་བྱེད་མངོན་
པར་འདུ་བྱེད་པའོ། །ཡུལ་ལ་སོ་སོར་རྣམ་རིག་པ། །རྣམ་ཤེས་རང་
གི་མཚན་ཉིད་དོ། །ཕུང་བོའི་སྡུག་བསྔལ་རང་མཚན་ཉིད་།ཁམས་
ཀྱི་བདག་ཉིད་སྦྲུལ་གདུག་འདོད། །སྐྱེ་མཆེད་རྣམས་ནི་སངས་རྒྱས་
ཀྱིས། ། སྐྱེ་བའི་སྒོར་གྱུར་ཉིད་དུ་གསུངས། །རྟེན་ཅིང་འབྲེལ་བར་
འབྱུང་བ་གང་། །དེ་ནི་འདུ་འཕྲོད་མཚན་ཉིད་དོ། །ཞེས་གསུངས།
གཟུགས་ནི་གཟུགས་སུ་རུང་བའི་མཚན་ཉིད་ཅན་དང་། ཚོར་བ་ནི་
བདེ་སྡུག་བར་མ་ཅི་རིགས་ཉམས་སུ་མྱོང་བའི་བདག་ཉིད་ཅན་དང་།
འདུ་ཤེས་ནི་མཚན་མར་འཛིན་པ་སྟེ། ཡུལ་གྱི་སྤུ་རིས་སོ་སོར་ར་་་་
འབྱེད་པའོ། །ྋ འདུ་བྱེད་རྣམས་ནི་ཆོས་གང་དག་རང་གིས་མངོན་
པར་འདུ་བར་བྱེད་པ་དག་གིས་རབ་ཏུ་ཕྱེ་བའོ། ། ཡུལ་གྱི་ངོ་བོ་ལ་
སོ་སོར་རྣམ་པར་རིག་པ་ནི། རྣམ་པར་ཤེས་པ་རྣམས་ཀྱི་རང་གི་
མཚན་ཉིད་དོ། ། ཟག་བཅས་ཉེར་ལེན་གྱི་ཕུང་བོའི་སྡུག་བསྔལ་
བ་ནི། ཉེར་ལེན་གྱི་ཕུང་བོ་རང་གི་མཚན་ཉིད་དོ། ། ཟག་་་
བཅས་ཉེ་བར་ལེན་པའི་ཁམས་རྣམས་ཀྱི་བདག་ཉིད་དེ་ཡི་མཚན་ཉིད་
ནི། སྦྲུལ་གདུག་པ་ལྟ་བུར་འདོད་དེ། སྦྲུལ་གདུག་པ་ཅན་གྱིས་
161

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཟུང་ན་སྡུག་བསྔལ་སྐྱེད་པ་དང་འདྲ་བར། ཁམས་དེས་སེམས་
ཅན་རྣམས་འཁོར་བར་འཛིན་པའི་ཕྱིར། མིག་ལ་སོགས་པའི་སྐྱེ་
མཆེད་རྣམས་ནི་སངས་རྒྱས་ཀྱིས་རྣམ་ཤེས་སྐྱེ་བའི་སྒོར་གྱུར་པའི་
མཚན་ཉིད་ཅན་དུ་གསུངས་སོ།། རྟེན་ཅིང་འབྲེལ་བར་འབྱུང་བ་
ཞེས་བྱ་བ་གང་ཡིན་པ་དེ་ནི། རྒྱུ་རྐྱེན་འདུ་བ་དང་ཕན་ཚུན་འཕྲོད་
པའི་མཚན་ཉིད་ཅན་དུ་འདོད་དེ། དེ་ནི་རང་གི་རྒྱུའམ་འདོགས་
བྱེད་ལ་རྟེན་ནས་སམ་ཆ་ཤས་ལ་བརྟེན་ནས་གྲུབ་པ་ཡིན་པས་སོ། །
གཉིས་པ་ལམ་གྱི་ཆོས་ནི། གཏོང་བ་སྦྱིན་པའི་ཕ་རོལ་ཕྱིན། །ཚུལ་
ཁྲིམས་གདུང་མེད་མཚན་ཉིད་བཟོད། །ཁྲོ་མེད་མཚན་ཉིད་བརྩོན་
འགྲུས་ཀྱི། །ཁ་ན་མ་ཐོ་མེད་ཉིད་དོ། །བསམ་གཏན་སྡུད་པའི་མཚན་
ཉིད་ཅན། །ཤེས་རབ་ཆགས་མེད་མཚན་ཉིད་དེ། །ཕ་རོལ་ཕྱིན་པ
དྲུག་རྣམས་ཀྱི། །མཚན་ཉིད་འདི་དག་ཡིན་པར་བརྗོད། །བསམ་
གཏན་རྣམས་དང་ཚད་མེད་དང་། །དེ་བཞིན་གཞན་གང་གཟུགས་
མེད་པ། །དེ་དག་ཡང་དག་མཁྱེན་པ་ཡིས། །མི་འཁྲུག་མཚན་ཉིད་
ཅན་དུ་གསུངས། །བྱང་ཆུབ་ཕྱོགས་ཆོས་སུམ་ཅུ་བདུན། །ངེས་པར་
འབྱུང་བྱེད་རང་མཚན་ཉིད། །སྟོང་བ་ཉིད་ཀྱི་མཚན་ཉིད་ནི། །
དམིགས་པ་མེད་པས་རྣམ་དབེན་ཉིད། །མཚན་མ་མེད་པ་ཞི་ཉིད་
དེ། །གསུམ་པའི་མཚན་ཉིད་སྡུག་བསྔལ་དང་། །གཏི་མུག་མེད་རྣམ་
ཐར་རྣམས་ཀྱི། ། མཚན་ཉིད་རྣམ་པར་གྲོལ་བྱེད་པའོ།། ཞེས་་་་་་་་
གསུངས། ལུས་ལོངས་སྤྱོད་དགེ་བའི་བསོད་ནམས་མཐའ་དག་་་
གཞན་ལ་གཏོང་བར་འདོད་པའི་སེམས་པ་རྗེས་འབྲང་དང་བཅས་པ་
ནི་སྦྱིན་པའི་ཕ་རོལ་ཏུ་ཕྱིན་པའི་མཚན་ཉིད་དོ། ། ཚུལ་ཁྲིམས་ཀྱི་
162

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ
ཕར་ཕྱིན་ནི། ཉོན་མོངས་པས་གདུང་བ་མེད་པར་བསིལ་བ་ཐོབ་
པའི་མཚན་ཉིད་ཅན་ནོ། ། བཟོད་པའི་ཕར་ཕྱིན་ནི། ཁྲོ་བ་མེད་
པའི་རབ་ཏུ་ཕྱེ་བའི་མཚན་ཉིད་ཅན་ནོ། ། བརྩོན་འགྲུས་ཀྱི་ཕར་
ཕྱིན་གྱི་མཚན་ཉིད་ནི།ྋ ཁ་ན་མ་ཐོ་བ་མེད་པར་དགེ་བ་ལ་སྤྲོ་བ་ཉིད་
དོ། ! བསམ་གཏན་གྱི་ཕར་ཕྱིན་ནི། རྣམ་པར་གཡེང་བ་སྤངས་
ནས་སེམས་ནང་དུ་སྡུད་པའི་མཚན་ཉིད་ཅན་ནོ། ། ཤེས་རབ་ཀྱི་
ཕར་ཕྱིན་ནི། བདེན་ཞེན་གྱི་ཆགས་པ་མེད་པའི་རབ་ཏུ་ཕྱེ་བའི་
མཚན་ཉིད་ཅན་དུ་འདོད་དེ། དེས་བདེན་ཞེན་གྱི་ཆགས་པ་འགོག་
པར་བྱེད་པས་སོ། ། —དེ་ལྟར་ན་ཕ་རོལ་ཏུ་ཕྱིན་པ་དྲུག་པོ་རྣམས་ཀྱི་
མཚན་ཉིད་ནི། །ཇི་སྐད་བཤད་པ་འདི་དག་ཡིན་པར་མདོ་ལས་
བརྗོད་དོ།། བསམ་གཏན་བཞིའི་སྙོམས་འཇུག་རྣམས་དང་།
ཚད་མེད་པ་བཞི་དང་། དེ་བཞིན་དུ་གཞན་ཡང་གང་དག་གཟུགས་
མེད་པ་བཞིའི་སྙོམས་འཇུག་དེ་དག་ནི། ཆོས་ཐམས་ཅད་ཡང་དག་
པར་མཁྱེན་པ་ཡིས། — སེམས་ཁོང་ནས་མི་འཁྲུག་པ་སྟེ་ཁྲོ་བ་མེད་
པའི་མཚན་ཉིད་ཅན་དུ་གསུངས་ཏེ། ཡོན་ཏན་དེ་དག་ནི་ཁོང་ཁྲོ་
སོགས་འོག་མ་འོག་མའི་ཉོན་མོངས་སྤངས་པ་ལས་ཐོབ་པའི་ཕྱིར།
བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་ནི། འཁོར་བ་ལས་ངེས་
པར་འབྱུང་བའི་ཐོན་བརྟན་འབབ་ཚེའི་ཞིའཐོབ་བྱེད་ཀྱི་ཆ་ནས་་་
བཞག་པ་ཡིན་པས། དེ་ནི་བྱང་ཆུབ་ཕྱོགས་ཀྱི་ཆོས་རང་གི་མཚན་
ཉིད་དོ། ། རྣམ་པར་ཐར་བའི་སྒོ་སྟོང་བ་ཉིད་ཀྱི་མཚན ཉིད ནི
དེས་བདག་འཛིན་གྱིས་དམིགས་པ་ལྟར་མེད་པར་རྟོགས་པས་བདག་
གཉིས་ཀྱིས་རྣམ་པར་དབེན་པ་ཉིད་དོ། ། རྣམ་པར་ཐར་བའི་སྒོ་
163

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཚན་མ་མེད་པ་ནི། རང་བཞིན་གྱི་རྒྱུའི་མཚན་མ་མེད་པ་དང་།
ཞི་བ་འགོག་ལམ་ཅི་རིགས་ལ་དམིགས་པའི་མཚན་ཉིད་ཅན་དུ་འདོད་
དེ་ནི་མཚན་མ་མ་དམིགས་པའི་ཆ་ནས་བཞག་པའི་ཕྱིར།
རྣམ་པར་ཐར་བའི་སྒོ་གསུམ་པ་སྨོན་པ་མེད་པའི་མཚན་ཉིད་ནི།
སྡུག་བསྔལ་དང་གཏི་མུག་མེད་པའི་རབ་ཏུ་ཕྱེ་བའོ། ། དེ་ཡང་
ཟག་བཅས་ཐམས་ཅད་སྡུག་བསྔལ་བར་མཐོང་ནས་སྲིད་པའི་ཕུན་
ཚོགས་ལ་སྨོན་པ་མེད་པ་དང་། སངས་རྒྱས་ཀྱི་གོ་འཕང་ལ་ཡང་
བདེན་ཞེན་གྱི་སྒོ་ནས་སྨོན་པ་མེད་པའི་ཆ་ནས་བཞག་པའི་ཕྱིར།
གཟུགས་ཅན་གཟུགས་ལ་ལྟ་བའི་རྣམ་ཐར་ནས་འགོག་པའི་རྣམ་ཐར་
གྱི་བར་རྣམ་པར་ཐར་བ་བརྒྱད་པོ་རྣམས་གྱི་མཚན་ཉིད་ནི། དེ་
བརྒྱད་རང་རང་གི་ངོས་སྐལ་གྱི་སྙོམས་འཇུག་གི་སྒྲིབ་པ་སོགས་ལས་
རྣམ་པར་གྲོལ་བར་བྱེད་པའོ། ། གསུམ་པ་འབྲས་བུའི་ཆོས་རྣམས་
ཀྱི་མཚན་ཉིད་ནི། ”སྟོབས་རྣམས་ཤིན་ཏུ་རྣམ་པར་ནི། །གཏན་ལ་
འབེབས་པའི་རང་བཞིན་གསུངས། །སྐྱོབ་པའི་མི་འཇིགས་པ་རྣམས་
ནི། །ཤིན་ཏུ་བརྟན་པའི་ངོ་བོ་ཡིན། །སོ་སོར་ཡང་དག་རིག་རྣམས་
ནི། །སྤོབས་སོགས་ཆད་མེད་མཚན་ཉིད་ཅན། །འགྲོ་ལ་ཕན་པ་ཉེར་
སྒྲུབ་པ། །བྱམས་པ་ཆེན་པོ་ཞེས་བྱའོ། །སྡུག་བསྔལ་ཅན་རྣམས་་་
ཡོངས་སྐྱོབ་པ། །ཐུགས་རྗེ་ཆེན་པོའོ་དགའ་བ་ནི། །རབ་དགའི་་
མཚན་ཉིད་བཏང་སྙོམས་ནི། །མ་འདྲེས་མཚན་ཉིད་ཅན་ཤེས་བྱ། །
སངས་རྒྱས་ཆོས་ནི་མ་འདྲེས་པ། །བཅུ་དང་བརྒྱད་དུ་གང་འདོད་
དག ། གང་ཕྱིར་སྟོན་དེས་མི་འཕྲོག་པ། །དེ་ཕྱིར་མི་འཕྲོག་རང་
མཚན་ཉིད། །རྣམ་ཀུན་མཁྱེན་ཉིད་ཡེ་ཤེས་ནི། །མངོན་སུམ་མཚན་
― 164

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཉིད་ཅན་དུ་འདོད། །གཞན་ནི་ཉི་ཚེ་བ་ཉིད་ཀྱིས། །མངོན་སུམ་ཞེས་
བྱར་མི་འདོད་དོ། །ཞེས་གསུངས། སངས་རྒྱས་ཀྱི་སྟོབས་བཅུ་བོ་
རྣམས་ནི། ཤེས་བྱ་ཀུན་ལ་ཐོགས་པ་མེད་པས་ཡུལ་ཤིན་ཏུ་རྣམ་
པར་ནི་གཏན་ལ་འབེབས་པའི་རང་བཞིན་ཅན་དུ་གསུངས་སོ། །
སྐྱོབ་པ་དེ་བཞིན་གཤེགས་པའི་མི་འཇིགས་པ་བཞི་བོ་རྣམས་ནི། ཕ་
རོལ་གྱི་འཇིགས་པས་གཡོ་བ་མེད་པར་ཤིན་ཏུ་བརྟན་པའི་ངོ་བོ་ཡིན་
ནོ། ། དེ་ཡང་ང་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་
པར་རྫོགས་པར་སངས་རྒྱས་སོ། ། ཞེས་རྟོགས་པ་ཕུན་སུམ་ཚོགས་
པ་མངའ་བར་ཁས་འཆེས་པ་དང༌། ང་ནི་ཟག་པ་ཟད་པའོ་ཞེས་
སྤངས་པ་ཕུན་ཚོགས་མངའ་བར་ཁས་འཆེས་པ་དང་། འདོད་་་་
ཆགས་ལ་སོགས་པའི་ཉོན་མོངས་པ་རྣམས་ནི་ཐེག་པ་གསུམ་གྱི་ཐར་
བ་ལ་བར་དུ་གཅོད་པའོ། ། ཞེས་དེ་དག་བར་དུ་གཅོད་པའི་ཆོས་
སུ་དམ་བཅས་པ་དང་། ལམ་གྱི་བདེན་པ་ནི་ཐར་བ་འཐོབ་བྱེད་དུ་
དམ་བཅས་པ་ལ་མི་འཇིགས་པ་སྟེ། མདོ་ལས། ཀྱེ་མ་བདག་གིས་
ཆོས་འདི་དག་མངོན་པར་རྫོགས་པར་སངས་རྒྱས་སོ་ཞེས་དམ་བཅས་
ན། འདིར་ང་ལ་ཆོས་འདི་རྣམས་མངོན་པར་རྫོགས་པར་སངས་མ་
རྒྱས་སོ་ཞེས་བྱ་བར་དགེ་སྦྱོང་ངམ། བྲམ་ཟེའམ། ལྷའམ
བདུད་དམ། ཚངས་པའམ། གཞན་སུ་ཡང་རུང་བས་འཇིག་་་
རྟེན་ན་ཆོས་དང་ལྡན་པར་རྒོལ་བར་འགྱུར་བ་དེ་ལྟ་བུའི་རྒྱུ་ཡང་དག་
པར་རྗེས་སུ་མ་མཐོང་སྟེ། འདིར་རྒྱུ་དེ་ཡང་དག་པར་རྗེས་སུ་མ་
མཐོང་བས་བདག་བདེ་བ་ཐོབ་པ་དང་། བག་ཚ་བ་མེད་པ་ཐོབ་པ་
དང་། མི་འཇིགས་པ་ཐོབ་པས་གནས་ཏེ། ཁྱུ་མཆོག་རླབས་པོ་
ཆེའི་གནས་སུ་དམ་བཅའོ། ། འཁོར་གྱི་དབུས་སུ་སེང་གེའི་སྒྲ་
165

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསྒྲག་གོ ཞེས་སོགས་གསུངས་སོ། ། གསུང་རབ་ཡན་ལག་
བཅུ་གཉིས་སོགས་ཆོས་དང་། ཆོས་དེ་རྣམས་ཀྱི་དོན་དང་།
སེམས་ཅན་སོ་སོའི་སྐད་ཀྱི་ངེས་ཚིག་དང་། འབེལ་གཏམ་སོགས་
ཆོས་འཆད་པའི་སྤོབས་པ་སོ་སོར་ཡང་དག་པར་རིག་པ་རྣམས་ནི།
སྤོབས་པ་སོགས་བཞི་བོ་རྣམས་ལ་ཐག་ཐོགས་མེད་པས། དེ་དག་ལ་
གཏུགས་ཤིང་ཆད་པ་མེད་པའི་མཚན་ཉིད་ཅན་ནོ།། འགྲོ་བ་
རྣམས་ལ་ཕན་པ་ཉེ་བར་སྒྲུབ་པར་འདོད་པ་ནི། བྱམས་པ་ཆེན་པོ་
ཞེས་བྱའོ། ། སེམས་ཅན་སྡུག་བསྔལ་ཅན་རྣམས་དེ་ལས་ཡོངས་སུ་
སྐྱོབ་པར་འདོད་པ་ནི། ཐུགས་རྗེ་ཆེན་པོའོ། ། སྙིང་རྗེ་ཚད་མེད་
དང་འདི་གཉིས་མི་འདྲ་བར་མཛོད་ལས།་ཐུགས་རྗེ་ཆེན་པོ་ཀུན་
རྫོབ་བློ། །ཚོགས་དང་རྣམ་པ་སྤྱོད་ཡུལ་དང་། །མཉམ་པའི་ཕྱིར་དང་
ཆེས་ཆེའི་ཕྱིར། །ཐ་དད་བྱ་བ་རྣམ་པ་བརྒྱད། །ཅེས་གསུངས་སོ། །
དགའ་བ་ཚད་མེད་ནི། སེམས་ཅན་གྱི་དགེ་བ་ལ་རབ་ཏུ་དགའ་
བའི་མཚན་ཉིད་ཅན་དང་། བཏང་སྙོམས་ཚད་མེད་ནི༑ ཆགས་
སྡང་དང་མ་འདྲེས་པའི་མཚན་ཉིད་ཅན་དུ་ཤེས་པར་བྱའོ། །
སངས་རྒྱས་ཀྱི་ཆོས་ནི་མ་འདྲེས་པ་བཅུ་དང་བརྒྱད་དེ་བཅོ་བརྒྱད་དུ་
གང་འདོད་པ་དེ་དག་ཉན་ཐོས་དང་རང་སངས་རྒྱས་ལ་ཡོད་པའྀ་
ཡོན་ཏན་དག་དང་མ་འདྲེས་པ་ཞེས་བྱ་སྟེ། གང་གི་ཕྱིར་ན་སྟོན་ངཔ་
ཆེན་པོ་དེས་མ་འདྲེས་པའི་ཆོས་དེ་དག་ལ་མི་འཕྲོགས་པ་ཞེས་་་་་་
གསུངས་པ་དེའི་ཕྱིར། ཡོན་ཏན་གཞན་གྱིས་མི་འཕྲོགས་པ་ནི།
མ་འདྲེས་པའི་ཆོས་རྣམས་ཀྱི་རང་གི་མཚན་ཉིད་དོ། ། དེ་ཡང་
མདོ་ལས། དེ་བཞིན་གཤེགས་པ་ལ་འཁྲུལ་བ་མི་མངའོ། ། ཅ་ཅོ་
166

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ་
མི་མངའོ། ། བསྙེལ་བ་མི་མངའོ། ། ཐུགས་མཉམ་པར་མ་་་
བཞག་པ་མི་མངའོ། ། དེ་བཞིན་དུ་ཐ་དད་པའི་འདུ་ཤེས་དང་།
སོ་སོར་མ་བརྟག་པའི་བཏང་སྙོམས་དང་། འདུན་པ་ཉམས་པ་་
དང་། བརྩོན་འགྲུས་ཉམས་པ་དང་། དྲན་པ་ཉམས་པ་དང་།
ཏིང་ངེ་འཛིན་ཉམས་པ་དང༌། ཤེས་རབ་ཉམས་པ་དང་། རྣམ་
པར་གྲོལ་བ་ཉམས་པ་མི་མངའོ། ། ལུས་ཀྱི་ལས་ཐམས་ཅད་དང་།
ངག་གི་ལས་ཐམས་ཅད་དང་། ཡིད་ཀྱི་ལས་ཐམས་ཅད་ཡེ་ཤེས་
སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་། འདས་པ་དང་།
འོངས་པ་དང་། ད་ལྟར་བྱུང་བ་ལ་མ་ཆགས་མ་ཐོགས་པའི་ཡེ་ཤེས་
ཀྱི་གཟིགས་པ་འཇུག ཅེས་དང་། འཕགས་པ་གཟུངས་ཀྱི་་་་་
དབང་ཕྱུག་རྒྱལ་པོས་ཞུས་པ་ལས། གྲོང་དང་གྲོང་ཁྱེར་དང་གྲོང་
རྡལ་དུ་འཇུག་པ་དང་འབྱུང་བ་ན་རྐང་བའི་མཐིལ་ས་ལ་མི་རེག་སྟེ།
འཁོར་ལོ་རྩིབས་སྟོང་དང་ལྡན་པ་ས་ལས་འབྱུང་ཞིང་དྲི་ཡིད་དུ་འོང་
བའི་པདྨ་མངོན་པར་འབྱུང་སྟེ། དེ་ལ་དེ་བཞིན་གཤེགས་པའི་རྐང་
བ་འཇོག་གོ། དེ་ལ་གང་བྱོལ་སོང་གི་སྐྱེ་གནས་སུ་སོང་བའི་སེམས་
ཅན་གང་དག་དེ་བཞིན་གཤེགས་པའི་རྐང་བ་ལ་རེག་པ་དེ་དག་ཞག་
བདུན་རབ་ཏུ་བདེ་བ་དང་ལྡན་པར་འགྱུར་རོ། ། ཤི་འཕོས་ནས་
ཀྱང་ལྷ་དག་གི་ནང་དུ་སྐྱེ་བར་འགྱུར་རོ། ། དེ་བཞིན་གཤེགས་
པའི་སྐུ་ལ་ཆོས་གོས་སོར་བཞི་བ་ཙམ་གྱིས་མི་རེག་མོད་ཀྱི། རྫི་རླུང་
གཡུག་པའི་རླུང་གིས་ཀྱང་བཟློག་པར་མི་ནུས་སོ། ། ལུས་ཀྱི་འོད་
ཀྱིས་མནར་མེད་པའི་བར་གྱི་སེམས་ཅན་བདེ་བར་བྱེད་དེ། དེའི་
ཕྱིར་དེ་བཞིན་གཤེགས་པའི་ལུས་ལ་འཁྲུལ་བ་མེད་ཅེས་བྱའོ། །
ཞེས་སོགས་རྒྱ་ཆེར་གསུངས་པ་ལྟར་རོ། ། རྣམ་པ་ཀུན་མཁྱེན་པ་
167

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཉིད་ཀྱི་ཡེ་ཤེས་ནི། ཆོས་ཀུན་མངོན་སུམ་དུ་རྟོགས་པའི་མཚན་ཉིད་
ཅན་དུ་འདོད་ཅིང༌། སེམས་ཅན་གཞན་གྱི་ཤེས་པ་ནི་ཤེས་བྱ་ཉི་ཚེ་
བ་ལ་འཇུག་པ་ཉིད་ཀྱིས། ཆོས་ཀུན་མངོན་སུམ་དུ་མཁྱེན་པ་ཞེས་
བྱ་བར་མི་འདོད་དོ། ། ཇི་སྐད་དུ། ཁྱོད་འབའ་ཞིག་གི་ཡེ་ཤེས་
ཀྱིས། །ཤེས་བྱ་ཐམས་ཅད་ཁྱབ་ལགས་ཀྱི། །ཁྱོད་ལས་གཞན་པ་་་
ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་གསུངས་པ་ལྟ་
བུའོ། ། གསུམ་པ་རང་གི་མཚན་ཉིད་སྟོང་བ་ཉིད་བཤད་པའི་
དོན་སྡུད་པ་ནི། གང་ཞིག་འདུས་བྱས་མཚན་ཉིད་དང་། །འདུས་
མ་བྱས་པའི་མཚན་ཉིད་གང་། །དེ་དེ་ཁོ་ནས་སྟོང་བ་ཉིད། །དེ་ནི་
རང་མཚན་སྟོང་བ་ཉིད། །ཅེས་གསུངས། གང་ཞིག་འདུས་བྱས་ཀྱི་
མཚན་ཉིད་དང་། འདུས་མ་བྱས་པའི་མཚན་ཉིད་གང་ཡིན་པའི་
མཚན་ཉིད་དེ་དག རང་བཞིན་གྱིས་མཚན་ཉིད་དེ་ཁོ་ནས་སྟོང་བ་
བཅོ་ལྔ་བ་མིི་
ཉིད་དེ་མི་རང་གི་མཚན་ཉིད་སྟོང་བ་ཉིད་དོ། །
དམིགས་པ་སྟོང་བ་ཉིད་ནི། ད་ལྟར་བ་འདི་མི་གནས་ཤིང་། །
འདས་དང་མ་འོངས་ཡོད་མ་ཡིན། །གང་དུ་དེ་དག་མི་དམིགས་པ། །
དེ་ལ་མི་དམིགས་པ་ཞེས་བརྗོད། །མི་དམིགས་པ་དེ་རང་ངོ་བོ། །དེ་
ཡིས་དབེན་པ་ཉིད་གང་དེ། །ཐེར་ཟུག་གནས་མིན་འཇིག་མིན་་་་་
པས། །མི་དམིགས་ཞེས་བྱའི་སྟོང་ཉིད་དོ། །ཞེས་གསུངས། དུས་
གསུམ་ལས་ད་ལྟར་བ་འདི་རྣམས་རང་གྲུབ་པའི་སྐད་ཅིག་གཉིས་པར་
མི་གནས་ཤིང་། ྋ འདས་པ་དང་མ་འོངས་པ་ཡང་ད་ལྟར་བའི་དུས་
སུ་ཡོད་པ་མ་ཡིན་ལ། དུས་གང་དུ་ཡང་གསུམ་པོ་དེ་དག་གཅིག་གི་
དུས་སུ་གཅིག་མི་དམིགས་པ་དེ་ལ་མི་དམིགས་པ་ཞེས་བརྗོད་དོ། །
168

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
་དམིགས་པ་དེར་རང་གི་ངོ་བོ་བདེན་གྲུབ་དེ་ཡིས་དབེན་པ་ཉིད་
གང་ཡིན་པ་དེ་ཡང་དོན་དམ་པར་ཐེར་ཟུག་ཏུ་གནས་པ་མིན་ཞིང་
འཇིག་པའང་མིན་པས་མི་དམིགས་པ་ཞེས་བྱ་བའི་སྟོང་བ་ཉིད་དོ། །
བཅུ་དྲུག་པ་དངོས་པོ་མེད་པའི་ངོ་བོ་ཉིད་སྟོང་བ་ཉིད་ནི་རྐྱེན་ལས་
བྱུང་ཕྱིར་དངོས་རྣམས་ལ། །འདུས་པ་བ་ཡི་ངོ་བོ་མེད། །འདུས་པ་
བ་ནི་དེ་ཉིད་ཀྱིས། །སྟོང་ཉིད་དངོས་མེད་སྟོང་ཉིད་དོ། །ཞེས་་་་་
གསུངས། རང་གི་རྒྱུ་རྐྱེན་ལས་བྱུང་བའི་ཕྱིར་ན་དངོས་པོ་རྣམས་ལ་
འདུས་པ་བ་ཡི་ངོ་བོ་རང་བཞིན་གྱིས་མེད་པ་ནི། དངོས་པོ་མེད་པ་
ཞེས་བྱ་ལ། འདུས་པ་བ་ནི་བདེན་པའི་རང་བཞིན་དེ་ཉིད་ཀྱིས་
སྟོང་བ་ཉིད་ནི། དངོས་པོ་མེད་པའི་ངོ་བོ་ཉིད་སྟོང་བ་ཉིད་དོ།
གཉིས་པ་སྟོང་བ་ཉིད་བཞིར་དབྱེ་བ་ལ་དངོས་པོ་སྟོང་བ་ཉིད་ནི།
དངོས་པོའི་སྒྲས་ནི་མདོར་བསྡུས་ན། །ཕུང་བོ་ལྔ་རྣམས་བརྗོད་པ་
ཡིན། །དེ་རྣམས་དེ་ཡིས་སྟོང་ཉིད་གང༌། །དེ་དངོས་སྟོང་བ་ཉིད་དུ་
བཤད། །ཅེས་བྱུང་། དངོས་པོ་སྟོང་བ་ཉིད་ཅེས་པའི་དངོས་པོའི་
སྒྲུས་ནི༑ མདོར་བསྡུས་ན་ཕུང་བོ་ལྔ་རྣམས་བརྗོད་པ་ཡིན་ནོ། །
དངོས་པོ་དེ་རྣམས་རང་བཞིན་གྱིས་གྲུབ་པའི་དངོས་པོ་དེ་ཡིས་སྟོང
བ་ཉིད་གང་ཡིན་པ་དེ་ནི། དངོས་པོ་སྟོང་བ་ཉིད་དུ་བཤད་དོ། །
གཉིས་པ་དངོས་པོ་མེད་པ་སྟོང་བ་ཉིད་ནི།ྋ མདོར་བསྡུས་ན་ནི་
དངོས་མེད་པ། །འདུས་མ་བྱས་ཆོས་རྣམས་ལ་བརྗོད། །དེ་ཉིད་་་
དངོས་མེད་དེས་སྟོང་ཉིད། །དངོས་པོ་མེད་པ་སྟོང་ཉིད་དོ། །ཞེས་
བྱུང་། མདོར་བསྡུས་ན་ནི་དངོས་པོ་མེད་པ་ཞེས་བྱ་བ་ནི། འདུས་
མ་བྱས་ཀྱི་ཆོས་རྣམས་ལ་བརྗོད་དོ། །ཉིད་ནི། དངོས་པོ་མེད་པ་
169

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྟོང་བ་ཉིད་དོ། ། གསུམ་པ་རང་བཞིན་སྟོང་བ་ཉིད་ནི། རང་
བཞིན་ངོ་བོ་ཉིད་མེད་ནི། །རང་བཞིན་ཞེས་བྱའི་སྟོང་ཉིད་དེ། །
འདི་ལྟར་རང་བཞིན་མ་བྱས་པས། ། རང་བཞིན་ཞེས་ནི་བྱ་བར་་
བསྙད། །ཅེས་བྱུང་། ཆོས་རྣམས་ཀྱི་རང་བཞིན་དེ། རང་བཞིན་
གྱིས་ངོ་བོ་ཉིད་དུ་མེད་པ་ནི། རང་བཞིན་ཞེས་བྱ་བའི་སྟོང་བ་ཉིད་
དེ། འདི་ལྟར་ཆོས་རྣམས་ཀྱི་རང་བཞིན་ནི་སུས་ཀྱང་མ་བྱས་པས།
དེ་ལ་རང་བཞིན་ཞེས་ནི་བྱ་བར་བསྙད་དོ།། བཞི་བ་གཞན་གྱི་
དངོས་པོ་སྟོང་བ་ཉིད་ནི།ྋ སངས་རྒྱས་རྣམས་ནི་བྱུང་བའམ། །མ་
བྱུང་ཡང་རུང་དངོས་སུ་ན། །དངོས་པོ་ཀུན་གྱི་སྟོང་བ་ཉིད། །གཞན་
གྱི་དངོས་པོར་རབ་ཏུ་བསྒྲགས། །ཡང་དག་མཐའ་དང་དེ་བཞིན་
ཉིད། །དེ་བཞིན་དངོས་པོའི་སྟོང་ཉིད་དོ། །ཤེས་རབ་ཕ་རོལ་ཕྱིན་
ཚུལ་ལས། ། དེ་དག་དེ་སྐད་རབ་ཏུ་བསྒྲགས། ། ཞེས་གསུངས།
སངས་རྒྱས་རྣམས་ནི་འཇིག་རྟེན་དུ་བྱུང་བའམ་མ་བྱུང་ཡང་རུང་སྟེ།
དངོས་སུ་ན༵་དངོས་པོ་ཀུན་གྱི་སྟོང་ཉིད་ནི།ྋ གཞན་གྱི་དངོས་པོར་
རབ་ཏུ་བསྒྲགས་ཤིང་། གཞན་གྱི་དངོས་པོ་དེ་ནི་འཁོར་བ་ལས་
འདས་པ་ཡིན་པའི་ཕྱིར་ན།། ཡང་དག་པའི་མཐའ་དང་། རྣམ་
པར་འགྱུར་བ་མེད་པའི་ཕྱིར་ན་དེ་བཞིན་ཉིད་དོ། །ྋ དེ་བཞིན་
ཉིད་དེ་བདེན་པར་གྲུབ་པས་སྟོང་བ་ནི།ྋ གཞན་གྱི་དངོས་པོའི་སྟོང་
བ་ཉིད་དོ། ། དེ་ལྟར་སྟོང་བ་ཉིད་ཀྱི་རབ་དབྱེ་རྒྱས་པར་བཤད་པ་
འདི་དག་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་རྒྱས་པར་སྟོན་
པའི་མདོ་ལས་དེ་དག་དེ་སྐད་རབ་ཏུ་བསྒྲགས་པ་སྟེ་གསུངས་སོ། །
བཞི་བ་སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་ནི།
170

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དེ་ལྟར་བློ་གྲོས་ཟེར་གྱིས་སྣང་བ་གསལ་བྱས་པའི། །རང་གི་ལག་ན་
གནས་པའི་སྐྱུ་རུ་ར་བཞིན་དུ། །སྲིད་གསུམ་འདི་དག་མ་ལུས་གདོད་
ནས་སྐྱེ་མེད་པར། །རྟོགས་ཏེ་ཐ་སྙད་བདེན་པའི་སྟོབས་ཀྱིས་འགོག་
པར་འགྲོ ། རྟག་ཏུ་འགོག་པར་གཏོགས་པའི་བསམ་ལྡན་ཡིན་མོད་
ཀྱི། །འགྲོ་བ་མགོན་མེད་པ་ལ་སྙིང་རྗེའང་སྐྱེད་པར་བྱེད། །དེ་གོང་
བདེ་གཤེགས་གསུང་སྐྱེས་སངས་རྒྱས་འབྲིང་བཅས་ནི། །མ་ལུས་པ་
རྣམས་བློ་ཡིས་ཕམ་པར་བྱེད་པའང་ཡིན། །ཀུན་རྫོབ་དེ་ཉིད་གཤོག་
ཡངས་དཀར་པོ་རྒྱས་གྱུར་པ། །ངང་བའི་རྒྱལ་བོ་དེ་ནི་སྐྱེ་བོའི་ངང་བ་
ཡིས། །མདུན་དུ་བདར་ནས་དགེ་བའི་རླུང་གི་ཤུགས་སྟོབས་ཀྱིས། །
རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ ། ཞེས་་
གསུངས། དེ་ལྟར་ཤིན་ཏུ་དཔྱད་པ་ལས་བྱུང་བའི་བློ་གྲོས་ཆེན་པོའི་
འོད་ཟེར་གྱིས་དེ་ཁོ་ན་ཉིད་སྣང་བ་གསལ་བར་བྱས་པའི་རྒྱལ་སྲས་ས་
དྲུག་པ་བ་དེས། རང་གི་ལག་ན་གནས་པའི་སྐྱུ་རུ་ར་རློན་པའི་་
འབྲས་བུ་བཞིན་དུ། སྲིད་པ་གསུམ་པོ་འདི་དག་མ་ལུས་པ་གདོད་
ནས་རང་བཞིན་གྱིས་སྐྱེ་བ་མེད་པར་རྟོགས་ཏེ། ཐ་སྙད་བདེན་པའི་
སྟོབས་ཀྱིས་འགོག་པ་ལ་སྙོམས་པར་ཞུགས་པའམ་འགྲོ་ཞིང་། རྟག་
ཏུ་འགོག་པར་འོད་གསལ་དུ་གཏོགས་པའི་བསམ་པ་དང་ལྡན་པ་ཡིན་
མོད་ཀྱི། འགྲོ་བ་མགོན་མེད་པར་གྱུར་པ་རྣམས་ལ་སྙིང་རྗེའ ང་ལྷག་
སྐྱེད་པར་བྱེད་པས། དེ་དག་གི་དོན་ལའང་བརྩོན་པར་བྱེད་
དོ། །ྋ ས་དྲུག་པ་བ་དེ་གོང་མ་ས་བདུན་པ་བས་བདེ་བར་གཤེགས་
པའི་གསུང་སྐྱེས་ཉན་ཐོས་དང༌། སངས་རྒྱས་འབྲིང་དང་བཅས་པ་
མ་ལུས་པ་རྣམས་བློ་ཡིས་ཕམ་པར་བྱེད་པའང་ཡིན་ནོ། །
ནི།
. 。 ༠
171

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་ལྟར་སྙིང་རྗེ་དང་སེམས་བསྐྱེད་སོགས་ཀུན་རྫོབ་རྒྱ་ཆེ་བའི་ལམ་གྱི་
རིམ་པ་དང་། དེ་ཁོ་ན་ཉིད་རྟོགས་པའི་ཟབ་མོའི་ལམ་གྱི་རིམ་པའི་
གཤོག་ཡངས་དཀར་པོ་རྒྱས་པར་གྱུར་པ། རྒྱལ་སྲས་ངང་བའི་རྒྱལ་བོ་
ལྟ་བུ་དེ་ནི། གདུལ་བྱའི་སྐྱེ་བོ་ངང་བ་མང་བོའི་ཚོགས་ལྟ་བུ་ཡིས་
མདུན་དུ་བདར་ནས་བསོད་ནམས་དང་ཡེ་ཤེས་ཀྱི་དགེ་བའི་ཚོགས་ཀྱི་
རླུང་གི་ཤུགས་སྟོབས་ཀྱིས། རྒྱལ་བའི་ཡོན་ཏན་རྒྱ་མཚོའི་ཕ་རོལ་
མཆོག་ཏུ་འགྲོ་བར་འགྱུར་རོ།། དབུ་མ་ལ་འཇུག་པ་ལས།
སེམས་བསྐྱེད་པ་དྲུག་པའི་འགྲེལ་བའོ། །
སྨྲས་པ། བསོད་ནམས་བརྒྱ་ལས་འཁྲུངས་པའི་མཚན་དཔེའི་
སྐུ། །ཟབ་དང་རྒྱ་ཆེའི་ཆོས་འཁོར་བསྐོར་བའི་གསུངས། །ཤེས་བྱའི་
དཀྱིལ་འཁོར་ཀུན་ཁྱབ་ཐུགས་མངའ་བ། །བཀའ་དྲིན་མཉམ་མེད་
ཟས་གཙང་སྲས་ལ་འདུད།། ཕུལ་བྱུང་བསྟན་བཅོས་ཆེན་པའི་ལྷ་
ལམ་དུ། །གསུང་རབ་རྒྱ་མཚོའི་སྙིང་བོ་དབུ་མའི་ལམ། །མཐའ་བྲལ་
ལྟ་བའི་རྒྱུ་སྐར་ཡོངས་རྫོགས་པ། །གསལ་བར་ཤར་བ་འདི་ལས་་་
གཞན་ན་གང༌། །རྒྱལ་སྲས་དཔའ་པོ་སྲིད་སྒྲུབ་རིགས་པའི་མདས། །
མཚན་འཛིན་སྒྲ་ངན་དཔུང་ཚོགས་བཅུ་གཉིས་ལས། །རྣམ་པར་རྒྱལ་
བའི་བ་དན་དཀར་བོ་ནི། །ཐུབ་བསྟན་རིན་ཆེན་ལྷུན་པོའི་རྩེ་མོར་
སྤྲིངས། །ཟབ་མོའི་ལམ་འདི་རྒྱལ་བའི་དགོངས་པ་བཞིན། །གསལ་
བར་བྱེད་པ་དགོངས་པ་རབ་གསལ་ཞེས། །རྨད་བྱུང་བསྟན་བཅོས་
བདག་ཅག་སྤྱི་ནོར་དུ། །སྩོལ་མཛད་ཁྱོད་ནི་ཟླ་བ་གྲགས་པ་བཞིན། །
རབ་ཡངས་མཁྱེན་པ་ལྷ་ཡི་ལམ་ཡངས་པོར། །དྲི་མེད་ལེགས་བཤད་
ཟླ་བ་ཤར་བའི་ཚེ ། སྟག་ཚང་འཇིག་རྟེན་མིག་གིས་དགག་ཚིག་་་
172 ་་

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མདའ། །གཟུར་གནས་བློ་གྲོས་གཞུ་ཡིས་འཕང་བ་ཙམ། །མདོ་སྡེའི་
གསེར་གྱི་ས་གཞིར་བརྟེན་པ་ཡི། །དངོས་པོ་སྨྲ་བའི་གྲུབ་མཐའ་རྒྱ་
མཚོ་ཆེར། །རེ་འགའ་དགོངས་ཅན་རླབས་ཕྲེང་གཡོ་བ་ནི། །གདུལ་
བྱའི་དབང་སྟེ་ཐབས་ལ་མཁས་པས་སོ། །དྲན་པའི་རྟགས་ཀྱི་རང་
རིག་སྒྲུབ་པ་ནི། །ཕྱོགས་ཀྱི་གླང་བོའི་རིག་པ་ཐུན་མོང་མིན། །ཚད་
མ་རང་ལས་མཁས་པར་གྲགས་པ་ཡང་། །ཕལ་ཆེར་འདི་ལས་ཡིན་
ཞེས་བསྔགས་པ་ཐོས། ། ཆོས་ཀུན་རང་རང་མིང་གི་ཐ་སྙད་དུ། །
བཏགས་པ་ཙམ་གྱིས་ཡོད་པར་འཇོག་པ་སྟེ། །དེ་ཡིས་མ་ཚིམ་ཐ་སྙད་
གདགས་པའི་གཞིར། །ཇི་ལྟར་ཡོད་ཅེས་དཔྱད་ན་མི་རྙེད་
གསུངས། །སྲ་བ་མཚན་ཉིད་ས་ནི་མཚོན་བྱ་སྟེ། །མཚན་མཚོན་གང་
ཞེས་བཙལ་ན་རྙེད་དགོས་ཏེ། །མཚན་མཚོན་རང་གི་ངོས་ནས་མེད་
གྱུར་ན། ། མཚན་མཚོན་ཡེ་མེད་འགྱུར་ཞེས་ལེགས་ལྡན་བཞེད། །
གལ་ཏེ་མཚན་མཚོན་སོགས་ལ་རྣམ་དཔྱད་ན། །གནས་རྙེད་མ་ཡིན་
རྙེད་ཚེ་དགག་བྱ་སྟེ། །དེའི་ཕྱིར་མ་བརྟག་མ་དཔྱད་ཐ་སྙད་དུ། །
གྲུབ་པ་ཙམ་གྱིས་འཇོག་ཅེས་ཟླ་གྲགས་བཞེད། །ཐ་སྙད་བཏགས་པ་
ཙམ་གྱིས་ཐ་སྙད་དུ། །ཡོད་པར་འདོད་ན་ཐག་ཁྲ་སྦྲུལ་དུ་ཐལ། །
སྦྲུལ་ལོ་སྙམ་དུ་རྟོག་ཅིང་མིང་གིས་ཀྱང་། །དེ་ལྟར་འདོགས་པའི་ཕྱིར་
ཞེས་ལེགས་ལྡན་གསུངས། །ཐོ་ཡོར་མི་དང་ཐག་ཁྲར་སྦྲུལ་ལོ་ཞེས། །
ལོག་པའི་ཐ་སྙད་བཏགས་པས་དེར་མི་འགྱུར། །རྫུན་པ་དེ་ལ་འཇིག་
རྟེན་ཐ་སྙད་ཀྱི། །ཚད་མས་གནོད་པ་འབབ་ཅེས་ཟླ་གྲགས་
གསུངས། །གནོད་མེད་འཇུག་ཤེས་དག་ལ་སྣང་བ་ཡིས། །བཞག་ལ་
མ་ལྟོས་ཡུལ་ཀྱི་རང་ངོས་ནས། །གྲུབ་ན་དོན་དམ་དཔྱོད་པའི་དཔྱད་
བཟོད་དུ། །གྲུབ་ཕྱིར་དགག་བྱ་ཡིན་ཞེས་ལེགས་ལྡན་གསུངས། །ཐ་
173

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྙད་ཚད་མས་གནོད་པ་མེད་པ་དང་། །དེ་ཉིད་དཔྱོད་པའི་རིགས་
པས་མི་གནོད་དང་། །ཐ་སྙད་བློ་ལ་དེ་ལྟར་སྣང་བ་སྟེ། །ཁྱད་པར་
གསུམ་གྱིས་དངོས་བཏགས་ལུགས་འདིར་འབྱེད། །གང་ཟག་རང་
མཚན་ཉིད་དུ་མེད་པས་ན། །ཕུང་བོ་ལྔ་ལ་བརྟེན་ནས་བཏགས་པ་
ཙམ། །གང་ཟག་གང་ཞེས་ཕུང་བོར་བཙལ་བའི་ཚེ། །རྙེད་རྒྱུ་མེད་པ་
དཔེར་ན་ཤིང་རྟ་བཞིན། །དེ་ལྟར་སློབ་དཔོན་ཆེན་པོ་འདི་དག་་་
གིས། །བརྒལ་ལན་ཚུལ་གྱིས་ཟབ་མོ་སྟོང་བ་ཉིད། །གསལ་བར་་་
བསྟན་པའི་ཆོས་འདི་ཐོས་པ་དང་། །བཀླག་པ་ཙམ་ཡང་བསོད་་་་་
ནམས་ཆེའོ་སྙམ། །དབུ་མའི་བསྟན་བཅོས་ཆེན་པོ་དཔག་བསམ་་་
ཤིང་། །དྲི་མེད་ལུང་རིགས་མེ་ཏོག་སྟོང་གིས་མཛེས། །ཐོག་མཐའ་
བར་དུ་དགེ་བའི་འབྲས་བུ་མངར། །འདིར་འཇུག་པ་རྣམས་སྐལ་བ་
བཟང་ངོ༌སྙམ། །ཕྱོགས་ལྷུང་དྲི་མ་མེད་པའི་སེམས་ཀྱི་མཚོར། །
འཇུག་འགྲེལ་དོན་གསལ་པདྨ་དཀར་པོ་འཁྲུངས། །དོན་བཟང་་་་་
མངར་བའི་བཅུད་ཀྱིས་གཏམས་པ་འདི། །རྒྱལ་ཀུན་དགྱེས་པའི་་་
མཆོད་པར་འགྱུར་རོ་སྙམ། །ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། །
ས་བདུན་པ་རིང་དུ་སོང་བ་བཤད་པ་ནི། རིང་དུ་སོང་འདིར་
འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་འཇུག་འགྱུར་
ཞིང་། །ཐབས་ཀྱི་ཕ་རོལ་ཕྱིན་ལགས་འབར་བའང་འཐོབ། །ཅེས་
གསུངས། ས་བདུན་པ་རིང་དུ་སོང་བ་འདིར་གནས་པའི་རྒྱལ་སྲས་
འདི་ནི། སྐུད་ཅིག་དང་སྐད་ཅིག་ལ་ནི་འགོག་པ་ལ་སྙོམས་པར་
འཇུག་པར་འགྱུར་ཞིང་། ས་འདིར་ཐབས་མཁས་ཀྱི་ཕ་རོལ་ཏུ་
ཕྱིན་པ་ཆེས་ལེགས་པར་འབར་བའང་འཐོབ་བོ། ། བྱང་ཆུབ་་་
174

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སེམས་དཔའི་ས་ལས། དེ་ལ་བྱང་ཆུབ་སེམས་དཔའི་ཐབས་ལ་་་
མཁས་པ་གང་ཞེ་ན། དེ་ནི་མདོར་བསྡུ་ན་རྣམ་པ་བཅུ་གཉིས་ཏེ།
ནང་གི་སངས་རྒྱས་ཀྱི་ཆོས་ཡང་དག་པར་འགྲུབ་པ་ལས་བརྩམས་ཏེ།
རྣམ་པ་དྲུག་དང་། ཕྱི་རོལ་གྱི་སེམས་ཅན་ཡོངས་སུ་སྨིན་པར་བྱ་བ་
ལས་བརྩམས་ཏེ། རྣམ་པ་དྲུག་ཉིད་དོ། ། དེ་ལ་ནང་གི་སངས་
རྒྱས་ཀྱི་ཆོས་ཡང་དག་པར་འགྲུབ་པ་ལས་བརྩམས་ཏེ། ཐབས་ལ་
མཁས་པ་རྣམ་པ་དྲུག་གང་ཞེ་ན། བྱང་ཆུབ་སེམས་དཔའི་སེམས་
ཅན་ཐམས་ཅད་ལ་སྙིང་རྗེ་དང་ལྡན་པར་ལྟ་བ་གང་ཡིན་པ་དང་།
འདུ་བྱེད་ཐམས་ཅད་ལ་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་
པ་གང་ཡིན་པ་དང་། བླ་ན་མེད་པ་ཡང་དག་པའི་བྱང་ཆུབ་ཀྱི་ཡེ་
ཤེས་འདོད་པ་གང་ཡིན་པ་དང་། སེམས་ཅན་ལ་ལྟ་བ་ལ་བརྟེན་
ནས། འཁོར་བ་ཡོངས་སུ་མི་གཏོང་བ་གང་ཡིན་པ་དང་། འདུ་
བྱེད་རྣམས་ལ་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་ལ་
བརྟེན་ནས། ཀུན་ནས་ཉོན་མོངས་པ་ཅན་མ་ཡིན་པའི་སེམས་ཀྱིས་
འཁོར་བ་ན་འཁོར་བ་གང་ཡིན་པ་དང་། སངས་རྒྱས་ཀྱི་ཡེ་ཤེས་
འདོད་པ་ལ་བརྟེན་ནས་བརྩོན་འགྲུས་འབར་བ་གང་ཡིན་པ་སྟེ།
འདི་ནི་ནང་གི་སངས་རྒྱས་ཀྱི་ཆོས་ཡང་དག་པར་འགྲུབ་པ་ལས་་་་
བརྩམས་ཏེ། ཐབས་ལ་མཁས་པ་རྣམ་པ་དྲུག་ཡིན་པར་རིག་པར་
བྱའོ། ། དེ་ལ་ཕྱི་རོལ་གྱི་སེམས་ཅན་ཡོངས་སུ་སྨིན་པར་བྱ་བ་ལས་
བརྩམས་ཏེ། ཐབས་ལ་མཁས་པ་རྣམ་པ་དྲུག་གང་ཞེ་ན། ཐབས་
ལ་མཁས་པ་གང་གིས་བྱང་ཆུབ་སེམས་དཔས་སེམས་ཅན་རྣམས་ཀྱི་
དགེ་བའི་རྩ་བ་ཆུང་ངུ་ཡང་འབྲས་བུ་ཚད་མེད་པར་སྒྱུར་བར་བྱེད་པ་
དང་། དེ་བཞིན་དུ་ཚེགས་ཆུང་ངུས་དགེ་བའི་རྩ་བ་རྒྱ་ཆེ་ཞིང་ཚད་
175

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མེད་པ་དག་ཡང་དག་པར་བྱེད་ཅིང་ཉེ་བར་སྒྲུབ་པར་བྱེད་པ་དང་།
དེ་བཞིན་དུ་སངས་རྒྱས་ཀྱི་བསྟན་པ་ལ་སེམས་ཅན་ཞེ་འགྲས་པ་་་་་
རྣམས་ཀྱི་ཁོང་ཁྲོ་སེལ་བར་བྱེད་ལ། ཐ་མལ་བ་རྣམས་ནི་འཛུད་
པར་བྱེད། ཞུགས་པ་རྣམས་ནི་ཡོངས་སུ་སྨིན་པར་བྱེད། ཡོངས་
སུ་སྨིན་པ་རྣམས་ནི་རྣམ་པར་གྲོལ་བར་བྱེད་པའོ། ། དེ་ལ་བྱང་
ཆུབ་སེམས་དཔའ་སེམས་ཅན་རྣམས་ཀྱི་དགེ་བའི་རྩ་བ་ཆུང་ངུ་རྣམས་
འབྲས་བུ་ཚད་མེད་པར་ཇི་ལྟར་སྒྱུར་བར་བྱེད་ཅེ་ན། འདི་ལ་བྱང་
ཆུབ་སེམས་དཔའ་སེམས་ཅན་གང་སུ་ཡང་རུང་བས་དངོས་པོ་ཐམས་
ཅད་ལས་ཐ་ན་བྱེ་ཁྱོར་གང་ཙམ་ཡང་ཞིང་ཐ་ཆད་ཁོ་ན་ལ་སྦྱིན་དུ་
འཇུག་ཅིང་། ཐ་ན་དུད་འགྲོའི་སྐྱེ་གནས་སུ་སྐྱེས་པའི་སྲོགས་ཆགས་
འབྱུང་བོ་ལ་སྦྱིན་དུ་འཇུག་ཅིང་། སྦྱིན་དུ་བཅུག་ནས་ཀྱང་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོར་འཇུག་
སྟེ། དེ་ལྟར་དགེ་བའི་རྩ་བ་དེ་དངོས་པོ་དང་ཞིང་གིས་ཀྱང་ཆུང་
མོད་ཀྱི། དེ་ཡང་ཡོངས་སུ་བསྔོ་བའི་དབང་གིས་འབྲས་བུ་ཚད་མེད་
པར་བསྒྱུར་བ་ཡིན་ནོ། ། བྱང་ཆུབ་སེམས་དཔའ་ཚེགས་ཆུང་ངུས་
སེམས་ཅན་རྣམས་ཀྱི་དགེ་བའི་རྩ་བ་རྒྱ་ཆེ་ཞིང་ཚད་མེད་པ་ཇི་ལྟར་
སྐྱེད་ཅེ་ན། འདི་ལ་བྱང་ཆུབ་སེམས་དཔའ་ནི་སེམས་ཅན་ཟ་བར་
སྨྱུང་ཞིང་ཁ་ཟས་མི་ཟ་བ་ལ་སོགས་པ་ལ་མོས་པ་རྣམས་ལ་འཕགས་
པའི་བསྙེན་ཏེ་གནས་པ་ཡན་ལག་བརྒྱད་པ་སྟོན་པར་བྱེད་དེ།
ཚེགས་ཆེ་ཞིང་མི་སྡུག་པའི་འབྲས་བུ་ཅན་གྱི་བསྙེན་ཏེ་གནས་པ་དེ་
ལས་འདུན་པ་བཟློག་ཅིང་ཡང་དག་པར་བླང་བ་ཚེགས་ཆུང་ཞིང་།
འབྲས་བུ་ཆེ་བའི་བསྙེན་ཏེ་གནས་པ་ལ་ཡང་དག་པར་འཛུད་དོ། །
དེ་བཞིན་དུ་སེམས་ཅན་བདག་ཉིད་དུབ་པར་བྱ་བའི་སྦྱོར་བ་ལ་་་་
——- 176

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བརྩོན་པ་ཐར་བ་འདོད་ལ། ལོག་པར་ཞུགས་པ་རྣམས་ལ་དབུ་མའི་
ལམ་མཐའ་གཉིས་དང་བྲལ་བ་སྟོན་ཅིང་དེ་ལ་འཛུད་པར་བྱེད་དོ།
ཞེས་གསུངས་སོ། ། དབུ་མ་ལ་འཇུག་པ་ལས། སེམས་བསྐྱེད་པ་།
བདུན་པའི་འགྲེལ་བའོ། །
ས་བརྒྱུད་པ་ནི། ཡང་ཡང་སྔར་དགེ་ལས་ལྷག་ཐོབ་བྱའི་་་
ཕྱིར། །གང་དུ་ཕྱིར་མི་ལྡོག་པ་ཉིད་འགྱུར་བ། །མི་གཡོ་དེ་ལ་བདག་
ཉིད་ཆེ་དེ་འཇུག ། འདི་ཡི་སྨོན་ལམ་ཤིན་ཏུ་དག་འགྱུར་ཞིང་། །
རྒྱལ་བ་རྣམས་ཀྱིས་འགོག་ལས་སློང་བར་མཛད། །ཆགས་པ་མེད་
པའི་བློ་ནི་སྐྱོན་རྣམས་དག་དང་ལྷན་ཅིག་མི་གནས་ཕྱིར། །ས་བརྒྱད་
པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང༌། །ཉོན་མོངས་
ཟད་ཅིང་ས་གསུམ་བླ་མར་གྱུར་ཀྱང་སངས་རྒྱས་རྣམས་ཀྱི་ནི། །
འབྱོར་བ་མཁའ་ལྟར་མཐའ་དང་བྲལ་བ་མ་ལུས་འཐོབ་པར་ནུས་མ་
ཡིན། །འཁོར་བ་འགགས་ཀྱང་དབང་རྣམས་བཅུ་བོ་ཐོབ་པར་འགྱུར་
ཞིང་དེ་དག་གིས། །སྲིད་པའི་འགྲོ་བར་རང་གི་བདག་ཉིད་སྣ་ཚོགས་
སྟོན་པར་བྱེད་པར་འགྱུར། །ཞེས་བྱུང་། ས་འདིར་ཡང་ཡང་སྔར་
གྱི་དགེ་བ་ལས་ཆེས་ལྷག་པ་ཐོབ་པར་བྱ་བའི་ཕྱིར་དུ། གང་དུ་ཕྱིར་
མི་ལྡོག་པ་ཉིད་དུ་འགྱུར་བ་ས་མི་གཡོ་བ་དེ་ལ་བྱང་ཆུབ་སེམས་དཔའ་
བདག་ཉིད་ཆེན་པོ་དེ་འཇུག་གོ།ྋབྱང་སེམས་ས་བརྒྱད་པ་བ་འདི་
ཡི་རྒྱལ་སྲས་ཀྱི་སྨོན་ལམ་འབུམ་ཕྲག་བཅུ་ལ་སོགས་པའི་སྨོན་ལམ་
ཐམས་ཅད་ཤིན་ཏུ་དག་པར་འགྱུར་ཞིང༌། བར་སྐབས་སུ་འགོག་པ་
ལ་སྙོམས་པར་ཞུགས་པ་རྒྱལ་བ་རྣམས་ཀྱིས་བསྐུལ་ནས་འགོག་པ་ལས་
སློང་བར་མཛད་དོ། ཞེས་ས་བཅུ་བ་ལས་སོ། ། རྒྱལ་སྲས་འདི་
177

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡི་ཆགས་པ་མེད་པའི་བློ་གྲོས་ནི་ཉོན་མོངས་པའི་སྐྱོན་རྣམས་དག་
དང་ལྷན་ཅིག་ཏུ་མི་གནས་པའི་ཕྱིར་ན། ས་བརྒྱད་པ་བ་ལ་ཉོན་
མོངས་པའི་དྲི་མ་དེ་དག་གི་རྩ་བ་ས་བོན་དང་བཅས་པ་ཉེ་བར་ཞི་བར་
འགྱུར་ཞིང༌། དེ་ལྟར་རྒྱལ་སྲས་དེས་ཉོན་མོངས་པ་ཐམས་ཅད་ཟད་
ཅིང་སྤངས་པས་ས་གསུམ་གྱི་བླ་མར་གྱུར་མོད་ཀྱང་། སངས་སངས་རྒྱས་
རྣམས་ཀྱི་ཡོན་ཏན་ནི་ཟག་མེད་ཀྱི་འབྱོར་བ་ནམ་མཁའ་ལྟར་མཐའ་
དང་བྲལ་བ་མ་ལུས་པ་འཐོབ་པར་ནུས་པ་མ་ཡིན་ནོ།། འོན་ཀྱང་
འཁོར་བར་ལས་ཉོན་གྱིས་སྐྱེ་བ་འགག་ཀྱང་དབང་རྣམས་བཅུ་བོ་ཐོབ་
པར་འགྱུར་ཞིང་། དེ་དག་གི་དབང་གིས་སྲིད་པའི་འགྲོ་བར་གང་
ལ་གང་ཕན་གྱི་ཚུལ་དུ་རྒྱལ་སྲས་རང་གི་བདག་ཉིད་སྣ་ཚོགས་སྟོན་
པར་བྱེད་པར་འགྱུར་རོ། ། དབང་བཅུ་ནི། སྔོན་སེམས་ཅན་ལ་
ཟས་དང་སྨན་སོགས་བྱིན་པའི་བདག་འབྲས་ཇི་ལྟར་བཞེད་པ་བཞིན་
ཚེ་གཏོང་འཇོག་ལ་དབང་ཐོབ་པས་ཚེ་ལ་དབང་བ་དང་། སེམས་
ཅན་ལ་གང་མཁོ་བ་སྦྱིན་པའི་འབྲས་བུ་ཇི་ལྟར་བཞེད་པ་བཞིན་ཏིང་
ངེ་འཛིན་ལ་འཇུག་ནུས་པས་སེམས་ལ་དབང་བ་དང་། སེམས་ཅན་
ལ་ཡོ་བྱད་སྣ་ཚོགས་བྱིན་པའི་འབྲས་བུ་ནམ་མཁའ་མཛོད་ལ་མངའ་
བརྙེས་ཏེ་ནོར་གྱི་ཆར་འབེབས་ནུས་པས་ཡོ་བྱད་ལ་དབང་བ་དང་།
ཚུལ་ཁྲིམས་ཀྱི་འབྲས་བུ་ལུས་ངག་གི་ལས་ཡང་དག་པར་འགྲུབ་པས་
ལས་ལ་དབང་བ་དང་། ཚུལ་ཁྲིམས་ཀྱི་འབྲས་བུ་ཇི་ལྟར་བཞེད་པ་
བཞིན་འཇིག་རྟེན་ཐམས་ཅད་དུ་སྐྱེ་བ་སྟོན་པས་སྐྱེ་བ་ལ་དབང་བ་
དང་། བཟོད་པའི་འབྲས་བུ་ཇི་ལྟར་མོས་པ་བཞིན་དེ་ལྟར་སྟོན་
ནུས་པས་མོས་པ་ལ་ད་བང་བ་དང༌། བརྩོན་འགྲུས་ཀྱི་བདག་འབྲས་
178

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཇི་ལྟར་སྨོན་པ་བཞིན་འགྲུབ་པས་སྨོན་ལམ་ལ་དབང་བ་དང་།
བསམ་གཏན་གྱི་བདག་འབྲས་ཇི་ལྟར་བཞེད་པ་བཞིན་རྫུ་འཕྲུལ་སྟོན་
ནུས་པས་རྫུ་འཕྲུལ་ལ་དབང་བ་དང༌། ཤེས་རབ་ཕར་ཕྱིན་གྱི་་་་
བདག་འབྲས་ཇི་ལྟར་བཞེད་པ་བཞིན་ཡེ་ཤེས་མངོན་དུ་བྱེད་ནུས་པས་
ཡེ་ཤེས་ལ་དབང་བ་དང་། གསུང་རབ་ཡན་ལག་བཅུ་གཉིས་སོགས་
གདུལ་བྱ་རང་རང་གི་སྐད་དང་ཡི་གེ་ཇི་ལྟར་རིགས་པར་ཆོས་སྟོན་
ནུས་པས་ཆོས་ལ་དབང་བ་སྟེ་བཅུའོ། ། དབུ་མ་ལ་འཇུག་པ་ལས།
སེམས་བསྐྱེད་པ་བརྒྱད་པའི་འགྲེལ་བའོ། །
ས་དགུ་བ་ནི། ་དགུ་བ་ལ་ནི་དེའི་སྟོབས་ལྟ་ཞིག་མཐའ་དག་
རྫོགས་པར་དག་འགྱུར་ཞིང་། །དེ་བཞིན་ཡང་དག་རིག་ཆོས་རང་གི་
ཡོན་ཏན་ཡོངས་སུ་དག་པའང་འཐོབ། །ཅེས་གསུངས། ས་དགུ་བ་
ལ་གནས་པའི་རྒྱལ་སྲས་ནི། ས་དེའི་སྟོབས་ལ་མི་མཐུན་ཕྱོགས་ཀྱིས་
མི་བརྫི་བ་ལྟ་ཅི་ཞིག་སྨྲས་ཏེ། སྟོབས་ཀྱི་ཕ་རོལ་ཏུ་ཕྱིན་པ་མཐའ་
དག་རྫོགས་པར་ཡང་དག་པ་འཐོབ་པར་འགྱུར་ཞིང་། དེ་བཞིན་དུ་
ཆོས་དང་། དོན་དང་། ངེས་ཚིག་དང་། སྤོབས་པ་སོ་སོ་ཡཡང་
དག་པར་རིག་པ་བཞིའི་ཆོས་རང་གི་ཡོན་ཏན་ཡོངས་སུ་དག་པའང་
འཐོབ་བོ། ། མདོ་སྡེ་ལས་གསུངས་པའི་སྟོབས་བཅུ་ནི། ྋ བསམ་
པའི་སྟོབས་དང་། གཟུངས་དང༌། ཏིང་ངེ་འཛིན་གྱི་སྟོབས་དང་།
ཡང་དག་པར་འབྱོར་བའི་སྟོབས་དང་། དབང་གི་སྟོབས་དང་།
སྤོབས་པའི་སྟོབས་དང་། སྨོན་ལམ་གྱི་སྟོབས་དང་། ཕ་རོལ་ཏུ་
ཕྱིན་པའི་སྟོབས་དང་། བྱམས་པ་དང་སྙིང་རྗེ་ཆེན་པོའི་སྟོབས་་
དང་། ཆོས་ཉིད་ཀྱི་སྟོབས་དང་། དེ་བཞིན་གཤེགས་པ་ཐམས་
179

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཅད་ཀྱིས་བྱིན་གྱིས་རློབ་པའི་སྟོབས་དང་བཅུའོ། ། དབུ་མ་ལ་
འཇུག་པ་ལས། སེམས་བསྐྱེད་པ་དགུ་བའི་འགྲེལ་བའོ། །
ས་བཅུ་བ་ནི། བཅུ་བའི་ས་ལ་དེ་ཡིས་ཀུན་ནས་སངས་རྒྱས་
རྣམས་ལས་དབང་བསྐུར་བ། །དམ་པ་འཐོབ་ཅིང་ཡེ་ཤེས་ལྷག་པར་
མཆོག་ཏུ་བྱུང་བར་གྱུར་པའང་ཡིན། །ཆར་སྤྲིན་རྣམས་ལས་ཆུ་ཆར་
འབབ་པ་ཇི་ལྟར་དེ་བཞིན་འགྲོ་རྣམས་ཀྱི། །དགེ་བའི་ལོ་ཏོག་ཆེད་དུ་
རྒྱལ་སྲས་ལས་ཀྱང་ལྷུན་གྲུབ་ཆོས་ཆར་འབབ། ཅེས་གསུངས།
བཅུ་བའི་ས་ལ་ལ་གནས་པའི་བྱང་ཆུབ་སེམས་དཔའ་དེ་ཡིས་ཕྱོགས་བཅུ་
ཀུན་ནས སངས་རྒྱས་རྣམས་ལས་འོད་ཟེར་ཆེན་པོའི་དབང་བསྐུར་བ་
དམ་པ་འཐོབ་ཅིང་། ཡེ་ཤེས་ཀྱི་ཕར་ཕྱིན་ལྷག་པར་མཆོག་ཏུ་ཕུལ་
ཏུ་བྱུང་བར་གྱུར་བ་ཐོབ་པའང་ཡིན་ལ། དཔེར་ན། ྋདབྱར་གྱི་
ཆར་སྤྲིན་རྣམས་ལས་འཇིག་རྟེན་གྱི་ལོ་ཏོག་ཕུན་སུམ་ཚོགས་པ་འབྱུང་
བའི་རྒྱུར་ཆུ་ཆར་འབབ་པ་ཇི་ལྟར་དེ་བཞིན་དུ། འགྲོ་བ་རྣམས་ཀྱི་
དགེ་བའི་ལོ་ཏོག་སྤེལ་པའི་ཆེད་དུ་རྒྱལ་སྲས་ས་བཅུ་བ་ཆོས་ཀྱི་སྤྲིན་ལ་
གནས་པ་ལས་ཀྱང་ལྷུན་གྱིས་གྲུབ་པར་དམ་པའི་ཆོས་ཀྱི་ཆར་བ་་་་
འབབ་པ་ཡིན་ནོ། ། ྋརང་འགྲེལ་ལས། ཇི་སྐད་དུ། དེ་ལ་ཏིང་
ངེ་འཛིན་གྲངས་མེད་པ་འབུམ་ཕྲག་བཅུ་ཇི་སྙེད་པའི་ཐ་མ་ལ་བྱང་
ཆུབ་སེམས་དཔའི་ཏིང་ངེ་འཛིན་ཐམས་ཅད་མཁྱེན་པའི་ཡེ་ཤེས་དང་།
ཁྱད་པར་དབང་བསྐུར་བ་དང་ལྡན་པ་ཞེས་བྱ་བ་མངོན་དུ་འགྱུར་ཏེ།
མངོན་དུ་གྱུར་མ་ཐག་ཏུ་སྟོང་གསུམ་འབུམ་ཕྲག་བཅུའི་གཏོས་དང་
མཉམ་པའི་རིན་པོ་ཆེ་ཆེན་པོའི་པདྨ་རིན་པོ་ཆེ་རྣམ་པ་ཐམས་ཅད་ཀྱི་
མཆོག་དང་ལྡན་པས་སྤྲས་པ་ཞེས་བྱ་བ། ནས། རྒྱས་པ་འབུམ་
180

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཕྲག་བཅུར་ཚང་བའི་རྔུལ་ཕྲ་རབ་ཀྱི་རྡུལ་སྙེད་ཀྱི་པདྨའི་འཁོར་དང་
ལྡན་པ་འབྱུང་བར་འགྱུར་ཏེ། བྱང་ཆུབ་སེམས་དཔའ་དེའི་ལུས་
ཀྱང་དེ་དང་འཚམ་ཞིང་དེའི་རྐྱེན་དུ་འབབ་པར་གནས་སོ། །
དེས་ཏིང་ངེ་འཛིན་དེ་ཐོབ་མ་ཐག་ཏུ་པདྨ་དེ་ལ་འདུག་པར་ཀུན་ཏུ་
སྣང་ངོ་། ། དེ་དེ་ལ་འདུག་པ་དང་སངས་རྒྱས་བཅོམ་ལྡན་འདས་
སངས་རྒྱས་ཀྱི་ཞིང་ཀུན་ནས་གདན་འཛོམ་པ་རྣམས་ཀྱི་མཛོད་སྤུ་ནས་
འོད་ཟེར་དག་ཕྱུང་ནས། བྱང་ཆུབ་སེམས་དཔའ་དེ་ལ་དབང་་་
བསྐུར་བར་མཛད་དོ། ། ཞེས་བྱ་བའི་བར་དུ་གསུངས་པ་ལྟ་་་་་
བུའོ། ། ཞེས་སོ། ། དབུ་མ་ལ་འཇུག་པ་ལས། སེམས་བསྐྱེད་
པ་བཅུ་བའི་འགྲེལ་བའོ། །
ས་སའི་ཡོན་ཏན་གསུངས་པ་ལ། ས་དང་བོའི་ཡོན་ཏན།
ས་གཉིས་པ་ནས་བདུན་པའི་བར་གྱི་ཡོན་ཏན། ས་བརྒྱད་པ་ནས་
བཅུ་བའི་བར་གྱི་ཡོན་ཏན་བཤད་པ་དང་གསུམ། དང་བོ་ནི། དེ་
ཚེ་འདིས་ནི་སངས་རྒྱས་བརྒྱ་མཐོང་ཞིང་། ། དེ་དག་བྱིན་གྱིས་་་་་་
བརླབས་ཀྱང་འདི་ཡིས་རྟོགས། །དེ་ཉིད་ཚེ་ན་བསྐལ་བ་བརྒྱར་་་་་
གནས་ཤིང་། །སྔོན་དང་ཕྱི་མའི་མཐར་ཡང་ཡང་དག་འཇུག ། བློ་
ལྡན་ཏིང་འཛིན་བརྒྱ་ཕྲག་སྙོམས་པར་འཇུག་ཅིང་གཏོང་བྱེད་དེ། །
འཇིག་རྟེན་ཁམས་བརྒྱ་འདི་ཡིས་ཀུན་ནས་གཡོ་ཞིང་སྣང་བར
ནུས། །དེ་བཞིན་རྫུ་འཕྲུལ་གྱིས་དེ་སེམས་ཅན་བརྒྱ་ཕྲག་སྨིན་བྱེད་
ཅིང་། །བརྒྱ་ཕྲག་གྲངས་དང་རྗེས་འབྲེལ་ཞིང་དག་ཏུ་ཡང་འགྲོ་བར་
འགྱུར། །དེས་ནི་ཆོས་ཀྱི་སྒོ་རྣམས་ཡང་དག་འབྱེད་བྱེད་ཐུབ་དབང་
སྲས། །རང་གི་ལུས་ལ་ལུས་རྣམས་ཀུན་ནས་སྟོན་པར་བྱེད་པའང་
ཡིན། །རང་གི་འཁོར་དང་བཅས་པས་མཛེས་འབྱོར་ལུས་ནི་རེ་རེ་
181

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞིང་། །རྒྱལ་བའི་སྲས་པོ་བརྒྱ་ཕྲག་དག་དང་རྗེས་སུ་འབྲེལ་བའང་
སྟོན། །ཞེས་གསུངས། ས་དང་བོ་ཐོབ་པ་དེ་ཡི་ཚེ་རྒྱལ་སྲས་འདིས་
ནི། ངས་རྒྱས་བརྒྱ་མཐོང་ཞིང་། སངས་རྒྱས་བརྒྱ་བོ་དེ་དག་
གིས་རང་ལ་བྱིན་གྱིས་བརླབས་པ་རྣམས་ཀྱང་འདི་ཡིས་རྟོགས་སོ། །
དེ་ཉིད་ཀྱི་ཚེ་ན་བྱང་སེམས་འདི་ཡི་སྐུ་ཚེ་བསྐལ་བ་བརྒྱར་གནས་པར་
ནུས་ཤིང༌།ྋ སྔོན་དང་ཕྱི་མའི་མཐར་ཡང་བསྐལ་བ་བརྒྱར་ཡེ་ཤེས་
ཀྱིས་གཟིགས་པ་ཡང་དག་པར་འཇུག་གོ། བློ་ལྡན་འདི་ནི་ཏིང་ངེ་
འཛིན་བརྒྱ་ཕྲག་ལ་སྙོམས་པར་འཇུག་ཅིང་། དེ་དག་ལས་ལྡང་་
བའམ་གཏོང་བར་ཡང་བྱེད་དེ། འཇིག་རྟེན་གྱི་ཁམས་བརྒྱ་ཕྲག་
གཅིག་རྒྱལ་སྲས་འདི་ཡིས་ཀུན་ནས་གཡོ་ཞིང་སྣང་བར་ཡང་བྱེད་ནུས་
སོ། ། དེ་བཞིན་དུ་རྫུ་འཕྲུལ་གྱིས་རྒྱལ་སྲས་དེ་ཡིས་སེམས་ཅན་
བརྒྱ་ཕྲག་སྨིན་པར་བྱེད་ཅིང་། དེ་བཞིན་དུ་བརྒྱ་ཕྲག་གི་གྲངས་
དང་རྗེས་སུ་འབྲེལ་བའི་སངས་རྒྱས་ཀྱི་ཞིང་དག་ཏུ་ཡང་འགྲོ་བར་
འགྱུར་བ་དང་། རྒྱལ་སྲས་དེས་ནི་ཆོས་ཀྱི་སྒོ་བརྒྱ་ཕྲག་རྣམས་ཡང་
དག་པར་འབྱེད་པར་བྱེད་པ་དང་། ཐུབ་པའི་དབང་བོའི་སྲས་་
འདིས་རང་གི་ལུས་ལ་ལུས་བརྒྱ་ཕྲག་རྣམས་སྤྲུལ་ཏེ། གཞན་ལ་ཀུན་
ནས་སྟོན་པར་བྱེད་པའང་ཡིན་ལ། རང་གི་འཁོར་དང་བཅས་པས་
མཛེས་ཤིང་འབྱོར་བའིི་ལུས་ནི་རེ་རེ་ཞིང་རྒྱལ་བའི་སྲས་པོ་བརྒྱ་ཕྲག་
དག་དང་རྗེས་སུ་འབྲེལ་བའང་སྟོན་པར་བྱེད་དོ།། དེ་ལྟར་ན་ས་
དང་བོ་ལ་གནས་པས་ཡོན་ཏན་བརྒྱ་ཕྲག་བཅུ་གཉིས་ཐོབ་བོ། །
གཉིས་པ་ས་གཉིས་པ་ནས་ས་བདུན་པའི་བར་གྱི་ཡོན་ཏན་ནི། བློ་
ལྡན་རབ་ཏུ་དགའ་བར་གནས་པས་ཡོན་ཏན་དེ་དག་ནི། །ཐོབ་པར་
182

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
གྱུར་ནས་དེ་བཞིན་ཁོ་ནར་དྲི་མ་མེད་གནས་པས། །དེ་དག་སྟོང་ནི་
ཡང་དག་འཐོབ་པར་འགྱུར་ཏེ་ས་ལྔ་བོ། །འདི་དག་རྣམས་ལ་བྱང་
ཆུབ་སེམས་དཔའ་ཡིས་ནི་འབུམ་ཕྲག་དང་། །བྱེ་བ་ཕྲག་བརྒྱ་འཐོབ་
ཅིང་དེ་ཡིས་བྱེ་བ་སྟོང་འགྱུར་འཐོབ། །དེ་ནས་བྱེ་བ་བརྒྱ་ཕྲག་སྟོང་
འགྱུར་ཡང་འཐོབ་བྱེ་བ་ཕྲག ། ཁྲག་ཁྲིག་ཕྲག་བརྒྱར་རྫོགས་པར་
བསྒྱུར་དང་སླར་ཡང་སྟོང་ཕྲག་ཏུ། ། ཡང་དག་པར་ནི་བསྒྱུར་བ་་་
མཐའ་དག་རབ་ཏུ་འཐོབ་པར་འགྱུར། །ཞེས་གསུངས། བློ་ལྡན་ས་
རབ་ཏུ་དགའ་བར་གནས་པས་ཡོན་ཏན་བརྒྱ་ཕྲག་བཅུ་གཉིས་པོ་དེ་
དག་ནི་ཐོབ་པར་གྱུར་ནས་ས་གཉིས་པར་བགྲོད་པའི་ཚེ་ཡང་ས་དང་
བོའི་ཡོན་ཏན་བཤད་པ་དེ་བཞིན་ཁོ་ནར་ས་གཉིས་པ་དྲི་མ་མེད་པར་
གནས་པས། ཡོན་ཏན་བརྒྱ་ཕྲག་བཅུ་གཉིས་པོ་དེ་དག་སྟོང་འགྱུར་
དུ་ནི་ཡང་དག་པར་འཐོབ་པར་འགྱུར་ཏེ། དེའི་འོག་ཏུ་ས་གསུམ་
པ་ནས་ས་བདུན་པའི་བར་གྱི་ས་ལྔ་བོ་འདི་དག་རྣམས་ལ་གནས་པའི་
བྱང་ཆུབ་སེམས་དཔའ་ཡིས་ནི། ¯ས་གསུམ་པར་ཡོན་ཏན་དེ་དག་
འབུམ་ཕྲག་བཅུ་གཉིས་དང་། ས་བཞི་བར་ཡོན་ཏན་དེ་དག་བྱེ་བ་ཕྲག་
བརྒྱ་འཐོབ་ཅིང་། ས་ལྔ་བར་གནས་པ་དེ་ཡིས་ཡོན་ཏན་བྱེ་བ་སྟོང
འགྱུར་འཐོབ་ལ། དེ་ནས་ས་དྲུག་པར་ཡོན་ཏན་དེ་དག་བྱེ་བ་བརྒྱ་ཕྲག་
སྟོང་འགྱུར་ཏེ་བྱེ་བ་འབུམ་ཡང་འཐོབ་བོ།། ས་བདུན་པར་ཡོན་
ཏན་དེ་དག་བྱེ་བ་ཕྲག་ཁྲག་ཁྲིག་ཕྲག་བརྒྱར་རྫོགས་པར་བསྒྱུར་བ་
འཐོབ་པ་དང༌།ྋ ཡོན་ཏན་དེ་སླར་ཡང་སྟོང་ཕྲག་ཏུ་ཡང་དག་པར་
གསུམ་ནི་བསྒྱུར་བ་མཐའ་དག་རབ་ཏུ་འཐོབ་པར་འགྱུར་རོ། །
པ་དག་པ་ས་གསུམ་གྱི་ཡོན་ཏན་ནི། མི་གཡོའི་སར་གནས་རྣམ་
183 ---

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྟོག་མེད་པ་དེས། །སྟོང་གསུམ་བརྒྱ་ཕྲག་སྟོང་བསྡོམས་འཇིག་རྟེན་
ན། །རྡུལ་ཚད་ཇི་སྙེད་ཡོད་པ་དེ་རྣམས་དང༌། །གྲངས་མཉམ་ཡོན་
ཏན་དག་ནི་འཐོབ་པར་འགྱུར། །ལེགས་པའི་བློ་གྲོས་ས་ལ་གནས་པ་
ཡི། །བྱང་ཆུབ་སེམས་དེས་སྔར་ན་ཡོན་ཏན་དག ། གྲངས་མེད་
བརྒྱ་ཕྲག་སྟོང་དུ་ཡང་དག་པར། །བསྡོམས་པ་ཕྲག་བཅུའི་རྡུལ་ཚད་
ཐོབ་པར་འགྱུར། །རེ་ཞིག་བཅུ་བ་འདིར་དེའི་ཡོན་ཏན་དག །
ངག་གི་སྤྱོད་ཡུལ་ལས་ཆེས་འདས་འགྱུར་ཞིང༌། ངག་གི་སྤྱོད་ཡུལ་མ་
ཡིན་བསྡོམས་རྣམས་ན། །རྡུལ་དག་ཇི་སྙེད་ཡོད་པ་དེ་སྙེད་འགྱུར། །
བ་སྤུའི་ཁུང་བུར་བྱང་ཆུབ་སེམས་རྣམས་དང་། །ལྷན་ཅིག་རྫོགས་
སངས་རྒྱས་སྐུ་བགྲང་འདས་དང༌། །དེ་བཞིན་ལྷ་དང་ལྷ་མིན་མི་དག་
ཀྱང་། ། སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་གསུངས།
ས་བརྒྱད་པ་མི་གཡོ་བའི་སར་གནས་པ་བདེན་འཛིན་གྱི་རྣམ་རྟོག་
མེད་པ་དེས།ྋ སྟོང་གསུམ་བརྒྱ་ཕྲག་སྟོང་བསྡོམས་པ་སྟོང་གསུམ་
འབུམ་ཕྲག་གཅིག་གི་འཇིག་རྟེན་ན་རྡུལ་ཕྲ་རབ་ཀྱི་གྲངས་ཚད་ཇི་
སྙེད་ཡོད་པ་དེ་རྣམས་དང་གྲངས་མཉམ་པའི་ཡོན་ཏན་དག་ནི་འཐོབ་
པར་འགྱུར་བ་དང་། ས་དགུ་བ་ལེགས་པའི་བློ་གྲོས་ཀྱི་ས་ལ་གནས་
པ་ཡི་བྱང་ཆུབ་སེམས་དཔའ་དེས། སྔར་བསྟན་པའི་ཡོན་ཏན་བརྒྱ་
ཕྲག་བཅུ་གཉིས་པོ་དེ་དག་རེ་ཪེ་ནས་སྟོང་གསུམ་གྱི་འཇིག་རྟེན་་་་
གྲངས་མེད་པ་བརྒྱ་ཕྲུག་སྟོང་དུ་ཡང་དག་པར་བསྡོམས་པ་ཕྲག་བཅུའི་
རྡུལ་གྱི་གྲངས་ཚད་དང་མཉམ་པའི་ཡོན་ཏན་འཐོབ་པར་འགྱུར་་
རོ། ། རེ་ཞིག་ས་བཅུ་བ་འདིར་གནས་པའི་བྱང་སེམས་དེའི་ཡོན་
ཏན་བརྒྱ་ཕྲག་བཅུ་གཉིས་པོ་དེ་དག་རེ་རེ་ཡང་གྲངས་དང་ཚད་འདི་
184 ་་

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསའ
ལྟ་བུའོ་ཞེས་ངག་གི་སྤྱོད་ཡུལ་ལས་ཆེས་འདས་པར་འགྱུར་ཞིང་།
དེ་ལྟར་ངག་གི་སྤྱོད་ཡུལ་མ་ཡིན་ཡང་བསྡོམས་ན་སངས་རྒྱས་ཀྱི་ཞིང་
བརྗོད་དུ་མེད་པའི་ཡང་བརྗོད་དུ་མེད་པ་རྣམས་ན་རྡུལ་གྱིས་གྲངས་
དག་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པ་འཐོབ་པར་་
འགྱུར་ཞིང་། བྱང་སེམས་དེའི་ལུས་ཀྱི་བ་སྤུའི་ཁུང་བུ་རེ་རེར་ཡང་
བྱང་ཆུབ་སེམས་དཔའ་དཔག་གིས་མི་ལང་བའི་འཁོར་རྣམས་དང་
ལྷན་ཅིག་པའི་རྫོགས་པའི་སངས་རྒྱས་ཀྱི་སྐུ་བགྲང་བ་ལས་འདས་པ་
དང་། དེ་བཞིན་དུ་ལྷ་དང་ལྷ་མིན་དང་མི་ལ་སོགས་པ་འགྲོ་བ་ཐ་
དད་པ་དག་ཀྱང་མ་འདྲེས་པར་སྐད་ཅིག་སྐད་ཅིག་ལ་ནི་སྟོན་པར་
ནུས་སོ། ། གཉིས་པ་འབྲས་བུའི་ས་ལ་ལྔ། མངོན་པར་རྫོགས་
པར་སངས་རྒྱས་པའི་ཚུལ། སྐུ་དང་ཡོན་ཏན་གྱི་རྣམ་བཞག་སྤྲུལ་
བའི་སྐུ་བསྟན་པ། མཐར་ཐུག་ཐེག་པ་གཅིག་ཏུ་བསྒྲུབ་པ།
མངོན་པར་བྱང་ཆུབ་པ་དང་བཞུགས་པའི་དུས་བཤད་པའོ། ·།
དང་བོ་ལ་གཉིས། དངོས་དང་། རྩོད་པ་སྤོང་བའོ། ། དང་བོ་
ནི། གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་གྱུར་
པའི་ཕྱིར། སྔོན་ཚེ་སྟོབས་བཅུ་བསྐྱེད་པའི་ས་ལ་ཁྱོད་ཀྱིས་སླར་ཡང་
འབད་གྱུར་ཅིང་། །འོག་མིན་དུ་ནི་གང་གི་དོན་དུ་འབད་གྱུར་གོ་
འཕང་མཆོག་ཞི་བ། །ཡོན་ཏན་མཐའ་དག་མཐར་ཐུག་མཚུངས་པ་
མེད་པ་དེ་ནི་ཁྱོད་ཀྱི་བརྙེས། །ཇི་ལྟར་སྣོད་ཀྱི་དབྱེ་བས་མཁའ་ལ་དབྱེ་
བ་མེད་དེ་ལྟར། །དངོས་བྱས་དབྱེ་བ་འགའ་ཡང་དེ་ཉིད་ལ་མེད་དེ་ཡི་
ཕྱིར། །རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་གྱུར་
ན། ། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་་་
185

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆུད། །ཅེས་གསུངས། ཇི་ལྟར་ན་གང་གི་ཕྱིར་ནམ་མཁའ་དྲི་མ་
མེད་པའི་ངོས་ལ་ཟླ་བའི་འོད་སྣང་གསལ་བར་གྱུར་པའི་དཔེ་བཞིན་
དུ་མངོན་པར་རྫོགས་པར་སངས་རྒྱས་པའི་ཕྱིར་སྔོན་གྱི་ཚེ་སྟོབས་བཅུ་
བསྐྱེད་པའི་ས་བཅུ་བ་ལ་ཁྱོད་ཀྱིས་སླར་ཡང་འབད་པར་གྱུར་ཅིང་།
འོག་མིན་དུ་ནི་གང་གི་དོན་དུ་འབད་པར་གྱུར་པའི་གོ་འཕང་མཆོག་
ཏུ་ཞི་བ་མི་གནས་པའི་མྱ་ངན་ལས་འདས་པ་དང་། ཡོན་ཏན་་་
མཐའ་དག་མཐར་ཐུག་པ་མཚུངས་པ་མེད་པ་བླ་ན་མེད་པའི་ཡེ་ཤེས་
དེ་ནི་བཅོམ་ལྡན་འདས་ཁྱོད་ཀྱིས་བརྙེས་སོ། ། ཇི་ལྟར་བུམ་པ་
དང་འཁར་གཞོང་ལ་སོགས་པའི་སྣོད་ཀྱིས་དབྱེ་བས་དེ་དང་དེའི་ནམ་
མཁའ་ཞེས་ཐ་དད་པར་བརྗོད་པ་ཙམ་ལས། དེར་གཏོགས་པའི་
ནམ་མཁའ་རང་གི་ངོ་བོ་ལ་མི་འདྲ་བའི་དབྱེ་བ་མེད་པ་དེ་ལྟར་དུ།
གཟུགས་དང་ཚོར་བ་ལ་སོགས་པའི་དངོས་པོའི་བྱས་མི་རྟག་རྣམས་ཐ་
དད་ཀྱང་ངོ་བོ་མི་འདྲ་བའི་དབྱེ་བ་འགའ་ཡང་དེ་དག་གི་སྟེང་གི་
དེ་ཁོ་ན་ཉིད་ལ་མེད་པ་དེ་ཡི་ཕྱིར། ྋ ཆོས་ཀུན་གྱི་དེ་ཁོ་ན་ཉིད་ནི་
ཆོས་ཀྱི་དབྱིངས་སུ་རོ་གཅིག་པ་མཉམ་པ་ཉིད་དུ་ཡང་དག་པར་་་་
ཐུགས་སུ་ཆུད་པར་མཛད་པར་གྱུར་ན། རྣམ་པ་ཐམས་ཅད་མཁྱེན་
པའི་ཡེ་ཤེས་བཟང་བོ་མངའ་བ་ཁྱོད་ཀྱིས་སྐད་ཅིག་མ་གཅིག་གིས་ནི་
ཤེས་བྱ་མཐའ་དག་ཐུགས་སུ་ཆུད་དོ། ། གཉིས་པ་རྩོད་པ་སྤོང་བ་
ལ་གཉིས། རྩོད་པ་དང་། ལན་ནོ། ། · དང་བོ་ནི། གང་ཚེ་
ཞི་བ་དེ་ཉིད་ཡིན་ན་དེ་ལ་བློ་གྲོས་འཇུག་མི་འགྱུར། །བློ་མ་ཞུགས་
པར་ཤེས་བྱའི་ཡུལ་ཅན་ངེས་པར་རིགས་པའང་མ་ཡིན་ལ། །ཀུན་
ནས་ཤེས་མེད་པ་ནི་ཤེས་པར་ཇི་ལྟར་འགྱུར་ཏེ་འགལ་བར་འགྱུར། །
186

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མཁྱེན་པོ་མེད་པར་ཁྱོད་ཀྱིས་གཞན་ལ་འདི་ལྟའོ་ཞེས་སུ་ཞིག་སྟོན། །
ཞེས་གསུངས། ཁ་ཅིག་ན་རེ། གང་གི་ཚེ་རང་བཞིན་གྱིས་ཞི་བ་དེ་
ཁོ་ན་ཉིད་ཡིན་ན། དེ་ལ་བློ་གྲོས་འཇུག་པར་མི་འགྱུར་ཞིང་། བློ་
གྲོས་མ་ཞུགས་པར་ནི་དེ་ཤེས་བྱའི་ཡུལ་ཅན་དུ་ངེས་པར་རིགས་་་
པའང་མ་ཡིན་ལ། ཡུལ་ཀུན་ནས་ཤེས་པ་མེད་པ་ནི་དེ་ཤེས་པར་ཇི་
ལྟར་འགྱུར་ཏེ། ྋ ཤེས་པའི་མཚན་ཉིད་དང་འགལ་བར་འགྱུར་བའི་
ཕྱིར། ” དེ་ལྟར་ན་དེ་ཁོ་ན་ཉིད་མཁྱེན་པ་པོ་མེད་པར་ཁྱོད་ཀྱིས་་
གཞན་ལ་དེ་ཁོ་ན་ཉིད་རྟོགས་པ་ནི། འདི་ལྟ་བུའོ་ཞེས་སུ་ཞིག་ལ་
སྟོན་པར་བྱེད་ཅེས་ཟེར་ན། གཉིས་པ་ལན་ལ་གཉིས། དེ་ཁོ་ན་
ཉིད་རྟོགས་པ་མི་འཐད་པའི་རྩོད་པ་སྤང་བ་དང་། མཁྱེན་པ་བོ་མི་
འཐད་པའི་རྩོད་པ་སྤང་བའོ། ། དང་བོ་ནི། གང་ཚེ་སྐྱེ་མེད་དེ་
ཉིད་ཡིན་ཞིང་བློ་ཡང་སྐྱེ་བ་དང་བྲལ་བ། །དེ་ཚེ་དེ་རྣམ་བསྟེན་ལ་ས་
དེ་ཡིས་དེ་ཉིད་རྟོགས་པ་ལྟ་བུ་སྟེ། །ཇི་ལྟར་སེམས་ནི་གང་གི་རྣམ་པ་
ཅན་དུ་འགྱུར་བ་དེ་ཡིས་ཡུལ། །དེ་ཡོངས་ཤེས་པ་དེ་བཞིན་ཐ་སྙད་ཉེ་
བར་བརྟེན་ནས་རིག་པ་ཡིན། །ཞེས་གསུངས། གང་གི་ཚེ་རང་
བཞིན་གྱིས་སྐྱེ་བ་མེད་པ་ནི་དེ་ཁོ་ན་ཉིད་ཡིན་ཞིང་། ཡུལ་དེ་ཉིད་
རྟོགས་པའི་ཡུལ་ཅན་གྱི་བློ་ཡང་རང་བཞིན་གྱིས་སྐྱེ་བ་དང་བྲལ་བའི་
རྣམ་པ་ཅན་དུ་ཞུགས་པ་དེ་ཚེ་ཡུལ་དེ་ཁོ་ན་ཉིད་དེའི་རྣམ་པ་བསྟེན་པ་
ལས་བློ་དེ་ཡིས་དེ་ཁོ་ན་ཉིད་རྟོགས་སོ་ཞེས་པ་ལྟ་བུ་སྟེ། ཇི་ལྟར་སྔོན་
པོ་འཛིན་པའི་དབང་བོའིི་སེམས་ནི་གང་གི་རྣམ་པ་ཅན་དུ་འགྱུར་བ་
དེ་ཡིས་ཡུལ་སྔོན་པོ་དེ་ཡོངས་སུ་ཤེས་པའི་ཐ་སྙད་ཐོབ་པ་དེ་བཞིན་དུ།
ཡུལ་ཅན་གྱི་ཤེས་པ་དེ་ཡུལ་དེ་ཁོ་ན་ཉིད་ཇི་འདྲ་བ་དེ་འདྲ་བའི་རྣམ་
187

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་ཅན་དུ་སྐྱེ་བ་ན། ཐ་སྙད་ཀྱི་བདེན་པ་ལ་ཉེ་བར་བརྟེན་ནས་དེ་ཁོ་
ན་ཉིད་རིག་པ་ནི་འཐད་པ་ཡིན་ནོ། ། གཉིས་པ་མཁྱེན་པ་བོ་མི་
འཐད་པའི་རྩོད་པ་སྤངས་པ་ནི། དེ་ཡི་ལོངས་སྤྱོད་རྫོགས་སྐུ་བསོད་
ནམས་ཀྱིས། །ཟིན་དང་སྤྲུལ་བ་མཁའ་གཞན་ལས་དེའི་མཐུས། །སྒྲ་
གང་ཆོས་ཀྱི་དེ་ཉིད་སྟོན་འབྱུང་བ། །དེ་ལས་འཇིག་རྟེན་གྱིས་ཀྱང་དེ་
ཉིད་རིག ། ཇི་ལྟར་རྫ་མཁན་སྟོབས་ཆེན་ལྡན་པས་འདིར། །ཡུན་
རིང་ཆེས་འབད་པས་བསྐོར་འཁོར་ལོ་ནི། །དེའི་རྩོལ་ད་ལྟར་སྐྱེས་པ་
་་་་་་མེད་བཞིན་དུའང་། །འཁོར་ཞིང་བུམ་པ་ལ་སོགས་རྒྱུར་མཐོང་
ལྟར། །དེ་བཞིན་ད་ལྟ་སྐྱེས་རྩོལ་མེད་བཞིན་དུ།།ཆོས་ཀྱི་བདག་ཅན་
སྐུ་ཉིད་ལ་བཞུགས་དེའི། །འཇུག་པ་སྐྱེ་བོའི་དགེ་དང་སྨོན་ལམ་གྱི། །
ཁྱད་པར་གྱིས་འཕངས་ལས་ཆེས་བསམ་མི་ཁྱབ། ཅེས་གསུངས།
སངས་རྒྱས་དེ་ཡི་གཟུགས་ཀྱི་སྐུ་མཐར་ཐུག་པ་ལོངས་སྤྱོད་རྫོགས་པའི་
སྐུ་ནི་བསོད་ནམས་ཀྱི་ཚོགས་ཀྱིས་ཟིན་པའི་མཐུ་དང་། དེས་སྤྲུལ་
བ་སྤྲུལ་བས་ནམ་མཁའ་དང་ལྗོན་ཤིང་སོགས་སེམས་མེད་གཞན་ལས་
ཀྱང་དེའི་མཐུས་སྒྲ་གང་གིས་ཆོས་ཀྱི་གནས་ལུགས་དེ་ཁོ་ན་ཉིད་སྟོན་
པ་འབྱུང་བ་དེ་ལས་གདུལ་བྱ་སྐལ་བ་ལྡན་པའི་འཇིག་རྟེན་གྱིས་ཀྱང་
དེ་ཁོ་ན་ཉིད་རིག་པར་མཛད་དོ། ། ཇི་ལྟར་རྫ་མཁན་སྟོབས་ཆེན་
པོ་དང་ལྡན་པས་ལས་བྱ་བའི་གཞི་འདིར་ཡུན་རིང་དུ་ཆེས་འབད་
པས་བསྐོར་བའི་འཁོར་ལོ་ནི། རྫ་མཁན་དེའི་འབད་རྩོལ་དེ་ལྟར་
སྐྱེས་པ་མེད་བཞིན་དུའང་སྔར་གྱི་འབད་རྩོལ་ཆེན་པོའི་ཤུགས་ཀྱིས་
འཁོར་ཞིང་། བཟོ་བྱའི་བུམ་པ་ལ་སོགས པ་བཟོ་བྱེད་ཀྱི་རྒྱུར་་་་
མཐོང་བ་ཇི་ལྟར་དེ་བཞིན་དུ། ྋ སངས་རྒྱས་བཅོམ་ལྡན་འདས་་་
188 -

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
རྣམས་ལ་དཌྭལ་སྐྱེས་བོའི་འབད་རྩོལ་གྱི་རྟོག་པ་མེད་བཞིན་དུ།
ཆོས་ཀྱི་སྐུ་ཡི་བདག་ཉིད་ཅན་གྱི་གཟུགས་ཀྱི་སྐུ་ཉིད་ལ་བཞུགས་པ་
དེའི་འཕྲིན་ལས་འཇུག་པ་ནི་སྐལ་ལྡན་སྐྱེ་བོའི་ཚོགས་ཀྱི་དགེ་བའི་
བསོད་ནམས་དང་སྨོན་ལམ་གྱི་མཐུ་ཁྱད་པར་ཅན་གྱིས་འཕངས་པ་
ཡིན་པས་རྒྱལ་བའི་འཕྲིན་ལས་ཀྱི་འཇུག་པ་ནི་ཆེས་བསམ་གྱིས་མི་
ཁྱབ་པ་ཡིན་ནོ། ། གཉིས་པ། སྐུ་དང་ཡོན་ཏན་གྱི་རྣམ་བཞག་
བཤད་པ་ལ་གསུམ། ཆོས་ཀྱི་སྐུ། ལོངས་སྤྱོད་རྫོགས་པའི་སྐུ།
རྒྱུ་མཐུན་གྱི་སྐུ་བཤད་པའོ། ། དང་བོ་ནི། ཤེས་བྱའི་བུད་ཤིང་
སྐམ་པོ་མ་ལུས་པ། །བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། །དེ་
ཚེ་སྐྱེ་བ་མེད་ཅིང་འགག་པ་མེད། །སེམས་འགགས་པས་དེ་སྐུ་ཡིས་
མངོན་སུམ་མཛད། །ཅེས་བྱུང་། ཤེས་བྱའི་སྒྲིབ་པ་བུད་ཤིང་སྐམ་
པོ་དང་འདྲ་བ་མ་ལུས་པ་ཡེ་ཤེས་ཀྱི་མེས་བསྲེགས་པས། སྒྲིབ་པ་
གཉིས་ཀྱི་དྲི་མ་མཐའ་དག་དང་བྲལ་བའི་ཞི་བ་གྱ་ནོམ་པ་དེ་ནི་རྒྱལ་བ་
སངས་རྒྱུས་བཅོམ་ལྡན་འདས་རྣམས་ཀྱི་ཆོས་ཀྱི་སྐུ་སྟེ། སྒྲིབ་གཉིས་
མཐའ་དག་ཞི་བ་དེའི་ཚེ་སྐྱེ་བ་མེད་ཅིང་འགག་པ་མེད་པའི་ཆོས་ཀྱི་སྐུ་
སེམས་སེམས་བྱུང་གི་རྣམ་རྟོག་འགགས་པས་ཐོབ་པ་དེ་ནི་ལོངས་སྤྱོད་
རྫོགས་པའི་སྐུ་ཡིས་མངོན་སུམ་དུ་མཛད་དོ། ། ཇི་སྐད་ངུ།
སངས་རྒྱས་རྣམས་ནི་ཆོས་ཉིད་ལྟ། །འདྲེན་པ་རྣམས་ནི་ཆོས་ཀྱི་སྐུ། །
ཞེས་པ་ལྟར་རོ། ། གཉིས་པ་ནི། ཞི་སྐུ་དཔག་བསམ་ཤིང་ལྟར་
གསལ་གྱུར་ཅིང་། །ཡིད་བཞིན་ནོར་བུ་ཇི་བཞིན་རྣམ་མི་རྟོག །
འགྲོ་གྲོལ་བར་དུ་འཇིག་རྟེན་འབྱོར་སླད་རྟག_ ། འདི་ནི་སྤྲོས་དང་
བྲལ་ལ་སྣང་བར་འགྱུར། །ཞེས་གསུངས། སེམས་དང་སེམས་ལས་
189

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱུང་བའི་རྣམ་པར་རྟོག་པ་མཐའ་དག་ཞི་བའི་ལོངས་སྤྱོད་རྫོགས་པའི་
སྐྱུ་ནི་དཔག་བསམ་གྱི་ཤིང་ལྟར་སྐྱེ་དགུའི་འདོད་པ་འཇོ་ལ། མཚན་
བཟང་བོ་སུམ་ཅུ་རྩ་གཉིས་དང༌། དཔེ་བྱད་བཟང་བོ་བརྒྱད་བཅུས་
སྐུ་དེ་གསལ་བར་གྱུར་ཅིང་། ཡིད་བཞིན་གྱི་ནོར་བུ་དང་དཔག་
བསམ་གྱི་ཤིང་ཇི་ལྟ་བ་བཞིན་རྣམ་པར་མི་རྟོག་གོ། འགྲོ་བ་རྣམས་
སྲིད་པ་ལས་གྲོལ་གྱི་བར་དུ་འཇིག་རྟེན་རྣམས་ཀྱི་ཕན་བདེའི་འབྱོར་
བའི་སླད་དུ་མྱ་ངན་ལས་མི་འདའ་བར་དུས་རྟག་ཏུ་བཞུགས་པ་འདི་
ནི། མཉམ་བཞག་ཏུ་གཉིས་སྣང་གི་སྤྲོས་པ་དང་བྲལ་བའི་བྱང་
སེམས་འཕགས་པ་རྣམས་ལ་མངོན་སུམ་དུ་སྣང་བར་འགྱུར་རོ། །
སྐྱབས་འགྲོ་བདུན་ཅུ་བ་ལས། སངས་རྒྱས་ཉིད་ཀྱི་གཟུགས་ཀྱི་་
སྐུ། །མཚན་དང་དཔེ་བྱད་དག་གིས་འབར། །འགྲོ་བ་རང་གི་མོས་པ་
ཡིས། །དབང་གིས་སྣ་ཚོགས་སྐུ་འཛིན་གང༌། །བསོད་ནམས་ཚོགས་
ནི་ཚད་མེད་ལས། །འཁྲུངས་པ་དེ་ནི་རྒྱལ་བའི་སྲས། །ས་བཅུ་ལ་ནི་
གནས་རྣམས་ཀྱིས། །མཐོང་བར་གྱུར་ན་སྐུ་དེ་ཡིས། །ཆོས་ཀྱི་རྫོགས་
ལོངས་སྤྱོད་འདི་ནི། །རྒྱལ་བ་རྣམས་ཀྱི་སྤྱོད་པ་ཡིན། །ཞེས་གསུངས་
སོ། ། གསུམ་པ་རྒྱུ་མཐུན་གྱི་སྐུ་གཞན་བཤད་པ་ལ་གསུམ། སྐུའི་
བ་སྤུའི་ཁུང་བུ་གཅིག་ཏུ་རང་གི་སྤྱོད་པ་ཀུན་སྟོན་ཚུལ། དེར་་་་
གཞན་གྱི་སྤྱོད་པ་ཀུན་སྟོན་ཚུལ། བཞེད་པ་ལ་མངའ་བསྒྱུར་བ་ཕུན་
སུམ་ཚོགས་པ་བཤད་པའོ། ། དང་བོ་ནི། ཐུབ་དབང་དུས་་་
གཅིག་ཁོ་ནར་དེའི་རྒྱུ་མཐུན།།གཟུགས་སྐུ་གཅིག་ལ་རང་གི་སྐྱེ་་་
གནས་སྐབས། །སྔར་འགགས་གསལ་དང་མ་འཆོལ་བྱུང་ཚུལ་ནི། །
མ་ལུས་ཀྱིས་བཀྲ་མཐའ་དག་སྟོན་པར་མཛད། །སངས་རྒྱས་ཞིང་ཇི་
190

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
འདྲར་ཐུབ་དབང་དེ་དང་།།།དེ་དག་སྐུ་སྤྱོད་མཐུ་སྟོབས་ཇི་འདྲ་
དང་། །ཉན་ཐོས་དགེ་འདུན་ཇི་སྙེད་ཇི་ལྟ་དང༌། །བྱང་ཆུབ་སེམས་
རྣམས་དེར་གཟུགས་ཇི་འདྲ་དང༌། །ཇི་འདྲའི་ཆོས་དང་དེར་བདག་
ཇི་འདྲ་དང་། །ཆོས་ཐོས་སྤྱོད་པ་གང་ལ་སྤྱད་པ་དང༌། །སྦྱིན་གང་ཇི་
ཙམ་དེ་དག་ལ་ཕུལ་བ། །དེ་ནི་མ་ལུས་སྐུ་གཅིག་ལ་སྟོན་མཛད། །དེ་
བཞིན་ཚུལ་ཁྲིམས་བཟོད་བརྩོན་ཏིང་འཛིན་དང༌། །ཤེས་རབ་སྤྱོད་
ཚེ་སྔར་གྱི་གནས་སྐབས་གང༌། །མ་ཚང་མེད་དེ་དག་ཉིད་སྤྱོད་པ་
ཀུན། །སྐུ་ཡི་བ་སྤུའི་ཁུང་བུའང་གསལ་བར་སྟོན། །ཞེས་གསུངས།
སྟོན་པ་ཐུབ་པའི་དབང་བོས་དུས་གཅིག་ཁོ་ནར་ལོངས་སྤྱོད་རྫོགས་
པའི་སྐུ་དེའི་རྒྱུ་མཐུན་གྱི་གཟུགས་སྐུ་གཅིག་ལ་རང་གི་སྔོན་གྱི་སྐྱེ་་
རབས་ཀྱི་གནས་སྐབས་སྔར་བྱུང་བ་ད་ལྟ་འགགས་ཟིན་པ་དེ་དག་
གསལ་བ་དང་མ་འཆོལ་བར་བྱུང་ཚུལ་ནི། དེ་དག་མ་ལུས་པ་་་་
རྣམས་ཀྱིས་བཀྲ་བ་མཐའ་དག་སྟོན་པར་མཛད་དོ། ། སངས་རྒྱས་
ཀྱི་ཞིང་ཇི་འདྲ་བར་ཐུབ་པའི་དབང་བོ་དེ་དང་དེ་དག་གི་སྐུ་ཡི་སྤྱོད་པ་
དང་། ནུས་མཐུ་དང་། སྐུ་གསུངས་ཐུགས་ཀྱི་སྟོབས་ཇི་འདྲ་བ་
ཞིག་ཡིན་པ་དང་། སངས་རྒྱས་དེ་དག་གི་འཁོར་དུ་ཉན་ཐོས་ཀྱི་
དགེ་འདུན་ཇི་སྙེད་ཅིག་ཡོད་པ་དང་། དགེ་འདུན་དེ་དག་གི་་་་
སྤངས་རྟོགས་ཀྱི་ཡོན་ཏན་ཇི་ལྟ་བུ་ཞིག་ཡིན་པ་དང་། བྱང་ཆུབ་
སེམས་དཔའ་རྣམས་སངས་རྒྱས་ཀྱི་ཞིང་དེར་སྐུ་གཟུགས་ཇི་འདྲ་བས་
གནས་པ་དང༌། ྋ ཇི་འདྲའི་ཆོས་བསྟན་པ་དང༌། ཞིང་དེར་བདག་
ཉིད་ཇི་འདྲ་བར་གྱུར་པ་དང་། ཆོས་ཐོས་ནས་སྤྱོད་པ་གང་ལ་སྤྱད
པ་དང་། སྦྱིན་པའི་དངོས་པོ་ཆེ་ཆུང་གང་ཚད་ཇི་ཙམ་ཞིག་སངས་
191

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྒྱས་དང་བྱང་སེམས་དེ་དག་ལ་ཕུལ་བ་དེ་ནི་མ་ལུས་པ་སྐུ་གཅིག་ལ་
སྟོན་པར་མཛད་པ་དེ་བཞིན་དུ། ྋ ཚུལ་ཁྲིམས་དང་བཟོད་པ་དང་
བརྩོན་འགྲུས་དང་ཏིང་ངེ་འཛིན་དང་ཤེས་རབ་ཀྱི་ཕར་ཕྱིན་ལ་སྤྱོད་
པའི་ཚེ་སྔར་གྱི་གནས་སྐབས་གང་དང་གང་ཡིན་པ་མ་ཚང་བ་མེད་པ་
དེ་དག་དང་། རང་ཉིད་ཀྱི་སྤྱོད་པ་ཀུན་ཀྱང་སྐུ་ཡི་བ་སྤུའི་ཁུང་
བུའང་གསལ་བར་སྟོན་པར་མཛད་དོ། ། གཉིས་པ་གནས་དེར་
གཞན་གྱི་སྤྱོད་པ་ཀུན་སྟོན་ཚུལ་ནི། སངས་རྒྱས་གང་དག་འདས་
དང་འབྱུང་འགྱུར་གང་། །གང་དག་ད་ལྟར་ནམ་མཁའི་མཐར་ཐུག་
པར། །གདངས་མཐོན་ཆོས་སྟོན་སྡུག་བསྔལ་གྱིས་བཟུང་བའི། །
འགྲོ་དབུགས་འབྱིན་ཞིང་འཇིག་རྟེན་བཞུགས་པ་དང་། །དང་བོའི་
ཐུགས་བཟུང་བྱང་ཆུབ་སྙིང་བོའི་བར། །དེ་དག་སྤྱོད་ཀུན་དངོས་
རྣམས་མིག་འཕྲུལ་གྱི། །རང་བཞིན་མཁྱེན་ནས་བདག་གཞན་བ་སྤུ་
ཡི། །ཁུང་བུར་དུས་གཅིག་ལ་ནི་གསལ་བར་སྟོན། །དེ་བཞིན་དུས་
གསུམ་བྱང་ཆུབ་སེམས་དཔའ་དང་། །རང་རྒྱལ་འཕགས་པ་ཉན་་
ཐོས་མ་ལུས་ཀྱི། །སྤྱོད་དང་དེ་ལྷག་སྐྱེ་བོའི་གནས་སྐབས་ནི། །ཐམས་
ཅད་བ་སྤུའི་ཁུང་བུར་གཅིག་ཚེ་སྟོན། །ཞེས་གསུངས། སངས་རྒྱས་
གང་དག་འདས་པ་དང་། འབྱུང་འགྱུར་མ་འོངས་པ་གང་དག་་
དང་། གང་དག་ད་ལྟར་ནམ་མཁའི་མཐར་ཐུག་པར་གསུང་གི་
གདངས་མཐོན་པོས་ཆོས་སྟོན་པས། སྡུག་བསྔལ་གྱིས་གཟུང་བའི་
འགྲོ་བ་རྣམས་སྡུག་བསྔལ་ལས་དབུགས་འབྱིན་ཞིང་བདེ་བ་ལ་བཀོད
པ་དང་། འཇིག་རྟེན་ན་བཞུགས་པ་དང་། དང་བོའི་ཐུགས་་
བསྐྱེད་པ་ནས་བཟུང་སྟེ་བྱང་ཆུབ་སྙིང་བོའི་བར་གྱི་སངས་རྒྱས་དང་
192

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ་
བྱང་ཆུབ་སེམས་དཔའ་དེ་དག་གི་མཛད་སྤྱོད་ཀུན་གྱི་དངོས་པོ་རྣམས་
མིག་འཕྲུལ་གྱི་རང་བཞིན་ལྟ་བུར་མཁྱེན་ནས། བདག་གི་སྤྱོད་ཚུལ་
སྟོན་པ་དེ་བཞིན་དུ་བ་སྤུ་ཡི་ཁུང་བུར་དུས་གཅིག་ལ་ནི་གསལ་བར་
སྟོན་པ་དང་། དེ་བཞིན་དུ་དུས་གསུམ་གྱི་བྱང་ཆུབ་སེམས་དཔའ་
དང་། རང་རྒྱལ་འཕགས་པ་དང་། ྋཉན་ཐོས་འཕགས་པ་མ་ལུས་
པ་རྣམས་ཀྱི་སྤྱོད་པ་དང་། འཕགས་པ་དེ་དག་གི་ལྷག་མ་སོ་སོ་སྐྱེ་
བོའི་གནས་སྐབས་ཀྱི་ནི་སྤྱོད་པ་ཐམས་ཅད་བ་སྤུའི་ཁུང་བུར་དུས་
གཅིག་གི་ཚེ་སྟོན་པར་མཛད་དོ། །ྋ གསུམ་པ་བཞེད་པ་ལ་མངའ་
བརྙེས་པ་ཕུན་སུམ་ཚོགས་པ་ནི། དག་པ་འདི་ནི་བཞེད་པ་འཇུག་
པ་ཡིས། །རྡུལ་གཅིག་ཡུལ་ལ་མཁའ་གཏུགས་འཇིག་རྟེན་དང་། །
འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་མོད། །རྡུལ་རགས་མི་
འགྱུར་འཇིག་རྟེན་ཕྲ་མི་འགྱུར། །རྣམ་རྟོག་མི་མངའ་ཁྱོད་ཀྱིས་སྲིད་
མཐའི་བར། །སྐད་ཅིག་དེ་རེ་རེ་ལ་སྤྱོད་སྣ་ཚོགས། །ཇི་སྙེད་སྟོན་པ་
དེ་སྙེད་འཛམ་བུའི་གླིང་། ། མ་ལུས་རྡུལ་གང་དེ་སྙེད་ལ་གྲངས་་་་་
མེད། །ཅེས་གསུངས། ཉེས་པ་ཀུན་གྱིས་ཡོངས་སུ་དག་པ་སངས་
རྒྱས་བཅོམ་ལྡན་འདས་འདི་ནི་བཞེད་པ་ཙམ་གྱིས་འཇུག་པ་ལ་མངའ་
བརྙེས་པ་ཡིས་རྡུལ་ཕྲ་རབ་གཅིག་གི་ཡུལ་ལ་ནམ་མཁའི་མཐས་་་་
གཏུགས་པའིི་འཇིག་རྟེན་གྱི་ཁམས་མ་ལུས་པ་ཆུད་པ་དང༌། འཇིག་
རྟེན་མཐའ་ཡས་པའི་ཕྱོགས་ཀུན་རྡུལ་ཕྲ་རབ་གཅིག་གིས་ཁྱབ་པ་
སོགས་རྡུལ་ཕྲ་རབ་དང་འཇིག་རྟེན་ཁམས་ཀྱི་བཀོད་པ་སྣ་ཚོགས་པ་
སྟོན་མོད། དེའི་ཚེ་རྡུལ་ཕྲ་རབ་རགས་པར་ཡང་མི་འགྱུར་ལ།
འཇིག་རྟེན་གྱི་ཁམས་ཕྲ་ཞིང་ཆུང་བར་ཡང་མི་འགྱུར་རོ། ། ྋརྣམ་
193

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པར་རྟོག་པ་མི་མངའ་བ་ཁྱོད་ཀྱིས་སྲིད་མཐའི་བར་དུ་སྐུད་ཅིག་མ་དེ་
རེ་རེ་ལའང་གདུལ་བྱ་གང་ལ་གང་ཕན་གྱི་སྤྲུལ་བའི་སྤྱོད་པ་སྣ་ཚོགས་
པ་ཇི་སྙེད་སྟོན་པ་དེ་སྙེད་ནི། འཛམ་བུའི་གླིང་གི་ས་མ་ལུས་པའི་
རྡུལ་ཕྲ་རབ་ཀྱི་གྲངས་གང་ཞིག་ཡོད་པ་དེ་སྙེད་ལ་ཡང་སྔར་གྱི་གྲངས་
དེ་མེད་པས་ཤིན་ཏུ་བསམ་གྱིས་མི་ཁྱབ་པ་ཡིན་ནོ། ། གཉིས་པ་
འབྲས་བུའི་ཡོན་ཏན་བཤད་པ་ལ་བཞི། སྟོབས་བཅུ་མདོར་བསྟན་པ།
སྟོབས་བཅུ་རྒྱས་པར་བཤད་པ། ཡོན་ཏན་ཀུན་བརྗོད་མི་ནུས་པའི་
ཚུལ། ཟབ་རྒྱས་ཀྱི་ཡོན་ཏན་གཉིས་ཤེས་པའི་ཕན་ཡོན་བསྟན་་་
པའོ། ། དང་བོ་ནི། གནས་དང་གནས་མིན་མཁྱོན་སྟོབས་་་་་་
དང་། །དེ་བཞིན་ལས་རྣམ་སྨིན་བློ་དང་། །མོས་པ་སྣ་ཚོགས་ཐུགས་
ཆུད་དང་། ། སྣ་ཚོགས་ཁམས་ནི་མཁྱེན་སྟོབས་དང་། །དེ་བཞིན་་
དབང་མཆོག་མཆོག་མ་ཡིན།།། མཁྱེན་དང་ཐམས་ཅད་དུ་འགྲོ་་་་་
དང་། ། བསམ་གཏན་རྣམ་ཐར་ཏིང་འཛིན་དང༌། །སྙོམས་པར་་་་
འཇུག་སོགས་བློ་སྟོབས་དང་། །སྔོན་གནས་དྲན་པ་མཁྱེན་པ་དང་། །
དེ་བཞིན་འཆི་འཕོ་སྐྱེ་བློ་དང༌། །ཟག་རྣམས་ཟད་པ་མཁྱེན་སྟོབས་
ཏེ། །སྟོབས་ནི་བཅུ་བོ་འདི་དག་གོ །ཞེས་གསུངས་ཏེ། འདི་རྒྱས་
བཤད་ཀྱི་སྐབས་སུ་འཆད་པར་འགྱུར་བས་འདིར་མི་བཤད་དོ། །
གཉིས་པ་རྒྱས་པར་བཤད་པ་ལ་བཅུ་ལས། དང་བོ་གནས་དང་
གནས་མ་ཡིན་པར་མཁྱེན་པའི་སྟོབས་ནི། རྒྱུ་གང་ཞིག་ལས་གང་
ཞིག་ངེས་པར་སྐྱེ་འགྱུར་བ། །དེ་ནི་དེ་ཡི་གནས་སུ་དེ་མཁྱེན་རྣམས་
ཀྱིས་གསུངས། །བཤད་པ་ལས་བཟློག་གནས་མིན་ཤེས་བྱ་མཐའ་ཡས་
པ། །མཁྱེན་པ་ཐོགས་པ་སྤངས་པ་དེ་ནི་སྟོབས་སུ་བཤད། །ཅེས་
194 —-

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གས
གསུངས། རྒྱུ་དགེ་སྡིག་གང་ཉིད་ལས་འབྲས་བུ་རྣམ་སྨིན་བདེ་སྡུག་
གང་ཞིག་ངེས་པར་སྐྱེ་བར་འགྱུར་བ་དེ་ནི་དེ་ཡི་གནས་སུ་དེ་མཁྱེན་པ་
སངས་རྒྱས་རྣམས་ཀྱིས་གསུངས་ཤིང་། ཇི་སྐད་བཤད་པ་ལས་་་
བཟློག་སྟེ་ལས་དགེ་བ་ལས་རྣམ་སྨིན་སྡུག་བསྔལ་འབྱུང་བ་དང་།
ལས་མི་དགེ་བ་ལས་རྣམ་སྨིན་བདེ་བ་འབྱུང་བ་ནི་གནས་མིན་ནོ་ཞེས་
ཤེས་བྱ་མཐའ་ཡས་པ་ལ་སྦྱར་ཏེ། གནས་དང་གནས་མ་ཡིན་པར་
མཁྱེན་པ་ལ་ཐོགས་པ་སྤངས་པ་དེ་ནི་གནས་དང་གནས་མ་ཡིན་པར་
མཁྱཻན་པའི་སྟོབས་སུ་བཤད་དོ། ། ྋ འཕགས་པ་གཟུངས་ཀྱི་དབང་
ཕྱུག་རྒྱལ་བོའི་མདོ་ལས། འདི་ནི་གནས་ཡིན་ཞིང་གོ་སྐབས་ཡོད་པ་
སྟེ། གང་ལུས་ཀྱིས་ལེགས་པར་སྤྱད་པ་དང་། ངག་གིས་ལེགས་
པར་སྤྱད་པ་དང་། ཡིད་ཀྱིས་ལེགས་པར་སྤྱད་པའི་རྣམ་པར་སྨིན་
པ་འདོད་པ་དང་། སྡུག་པ་དང་། དགའ་བ་དང་། ཡིད་དུ་
འོང་བར་འགྱུར་བ་འདི་ནི་གནས་ཡིན་ནོ། ། ཞེས་དང་། གང་
སེར་སྣས་ལོངས་སྤྱོད་ཆེན་པོ་མངོན་པར་འགྲུབ་པ་དང་། ལེ་ལོས་
མངོན་པར་རྟོགས་པ་འཐོབ་པ་འདི་ནི་གནས་མེད་དོ། ། ཞེས་
སོགས་གསུངས་པ་ལྟར་རོ། ། གཉིས་པ་ལས་དང་རྣམ་པར་སྨིན་
པ་མཁྱེན་པའི་སྟོབས་ནི། འདོད་དང་མི་འདོད་དེ་ལས་བཟློག་དང་
ཟད་དངོས་ཀྱི། །ལས་དང་དེ་ཡི་རྣམ་སྨིན་ཤིན་ཏུ་སྣ་ཚོགས་
ལའང་། །མཁྱེན་པ་ནུས་མཐུ་ཐོགས་མེད་སོ་སོར་འཇུག་འགྱུར་བ། །
དུས་གསུམ་ཤེས་བྱ་ཁྱབ་མཛད་དེ་ནི་སྟོབས་སུ་འདོད།།ཅེས་་་་་་་
གསུངས། འདོད་པ་དགེ་བའི་ལས་དང་མི་འདོད་པ་མི་དགེ་བའི་
ལས་དང་། དེ་དག་ལས་བཟློག་པ་དཀར་ནག་འདྲེས་མའི་ལས་་
195

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། ཟག་བཅས་ཀྱི་ལས་ཟད་པ་དངོས་པོ་ཟག་མེད་ཀྱི་ལས་ལ་
སོགས་པ་ལས་དེ་དང་དེ་ཡི་རྣམ་པར་སྨིན་པ་ཤིན་ཏུ་སྣ་ཚོགས་པ་
རྣམས་ལའང་མཁྱེན་པ་ནུས་མཐུ་ཐོགས་པ་མེད་པར་སོ་སོར་འཇུག་
པར་འགྱུར་བ་དང་། དུས་གསུམ་གྱི་ཤེས་བྱ་ཐམས་ཅད་ལ་ཁྱབ་
པར་མཛད་པ་དེ་ནི། ལས་དང་རྣམ་སྨིན་མཁྱེན་པའི་སྟོབས་སུ་
འདོད་དོ། ། གསུམ་པ་སེམས་ཅན་གྱི་མོས་པ་སྣ་ཚོགས་པ་མཁྱེན་
པའི་སྟོབས་ནི། འདོད་ཆགས་སོགས་ཀྱི་འབྱུང་བའི་སྟོབས་ཀྱིས་
འདོད་པ་ནི། །ཤིན་ཏུ་སྣ་ཚོགས་དམན་འབྲིང་གང་ཡང་ཁྱད་
འཕགས་འདོད། །དེ་ལས་གཞན་རྣམས་ཀྱིས་གཡོགས་མོས་ལའང་
མཁྱེན་པ་ནི། །དུས་གསུམ་འགྲོ་བ་མ་ལུས་ཁྱབ་པ་སྟོབས་ཞེས་བྱ། །
ཞེས་གསུངས། འདོད་ཆགས་དང་དད་པ་སོགས་ཀྱི་རྒྱུ་ལས་འབྱུང་
བའི་སྟོབས་ཀྱིས་ཡུལ་དེ་དང་དེ་འདོད་པ་ནི་མོས་པ་སྟེ། དེ་ཡང་
ཤིན་ཏུ་སྣ་ཚོགས་པ་དམན་པ་དང་འབྲིང་དང་། གང་ཡང་ཁྱད་
པར་དུ་འཕགས་པ་འདོད་ཅིང་མོས་པ་དང་དེ་ལས་གཞན་པའི་ཡུལ་
ཀུན་ཏུ་སྤྱོད་པ་རྣམས་ཀྱིས་གཡོགས་ཤིང་བསྒྲུབས་པའི་མོས་པ་སྣ་
ཚོགས་པ་ལའང་མཁྱེན་པ་ནི་ཐོགས་པ་མེད་པ་དང་། དུས་གསུམ་
གྱི་འགྲོ་བ་མ་ལུས་པའི་མོས་པ་སྣ་ཚོགས་པ་ཐམས་ཅད་ལ་ཁྱབ་པའི་
མཁྱེན་པ་ནི། མོས་པ་སྣ་ཚོགས་པ་མཁྱེན་པའི་སྟོབས་ཞེས་བྱའོ། །
བཞི་བ་ཁམས་སྣ་ཚོགས་པ་མཁྱེན་པའི་སྟོབས་ནི།ྋ སངས་རྒྱས་་
ཁམས་ཀྱི་རྣམ་པར་དབྱེ་ལ་མཁས་རྣམས་ཀྱིས། །མིག་སོགས་རྣམས་
ཀྱི་རང་བཞིན་གང་དེ་ཁམས་སུ་གསུངས། །རྫོགས་པའི་སངས་རྒྱས་
རྣམས་ཀྱི་མཁྱེན་པ་མཐའ་ཡས་ཤིང་། །རྣམ་ཀུན་ཁམས་ཀྱི་ཁྱད་པར་
196

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ལ་འཇུག་སྟོབས་སུ་འདོད། །ཅེས་གསུངས། སངས་རྒྱས་བཅོམ་
ལྡན་འདས་ཁམས་ཀྱི་རྣམ་པར་དབྱེ་བ་ལ་མཁས་པ་རྣམས་ཀྱིས།
མིག་ལ་སོགས་པའི་ཆོས་རྣམས་ཀྱི་རང་བཞིན་གང་ཡིན་པ་དེ་ཁམས་
སུ་གསུངས་སོ། ། རྫོགས་པའི་སངས་རྒྱས་བཅོམ་ལྡན་འདས་་་
རྣམས་ཀྱི་མཁྱེན་པ་ནི་མཐའ་ཡས་ཤིང་། རྣམ་པ་ཀུན་ཏུ་ཁམས་ཀྱི་
ཁྱད་པར་རྣམས་ལ་ཆགས་ཐོགས་མེད་པར་འཇུག་པ་ནི། ཁམས་སྣ་
ཚོགས་པ་མཁྱེན་པའི་སྟོབས་སུ་འདོད་དོ། ། ལྔ་བ་དབང་བོ་་་
མཆོག་དང་མཆོག་མ་ཡིན་པ་མཁྱེན་པའི་སྟོབས་ནི། ཀུན་ཏུ་རྟོག་
སོགས་ཆེས་རྣོ་ཉིད་ནི་མཆོག་བཞེད་ལ། །འབྲིང་གནས་སྐབས་དང་
རྟུལ་ཉིད་མཆོག་མིན་པར་བཤད་དང༌། །མིག་ལ་སོགས་དང་ཕན་
ཚུན་སྒྲུབ་ནུས་ཆུབ་པ་ལ། །རྣམ་པ་ཐམས་ཅད་མཁྱེན་པ་ཆགས་མེད་
སྟོབས་སུ་གསུངས། །ཞེས་གསུངས། ཀུན་ཏུ་རྟོག་པ་ཡིད་ཀྱི་དབང་
བོ་དང་དད་པ་ལ་སོགས་པའི་དབང་བོ་ལྔ་ཆེས་རྣོ་བ་ཉིད་ནི།
དབང་བོ་མཆོག་ཏུ་བཞེད་ལ། དབང་བོ་འབྲིང་དུ་གནས་པའི་སྐབས་
དང་། དབང་བོ་རྟུལ་བོ་ཉིད་ནི་དབང་བོ་མཆོག་མིན་པར་བཤད་
པ་དང་། མིག་ལ་སོགས་པའི་དབང་བོ་ཉེར་གཉིས་དང་།ྋ དེ་དག་
གི་ངོ་བོ་དང་འབྲས་བུ་བྱེད་ལས་སོགས་ཕན་ཚུན་སྒྲུབ་ནུས་སུ་ཐུགས་
སུ་ཆུད་པ་ལ་རྣམ་པ་ཐམས་ཅད་མཁྱེན་པ་ཆགས་ཐོགས་མེད་པ་དེ་ནི།
དབང་བོ་མཆོག་དང་མཆོག་མ་ཡིན་པ་མཁྱེན་པའི་སྟོབས་སུ་གསུངས་
སོ། །། དྲུག་པ་ནི། ལམ་འགའ་རྒྱལ་བ་ཉིད་དང་འགའ་ཞིག་རང་
རྒྱལ་གྱི། །བྱང་ཆུབ་དང་ནི་ཉན་ཐོས་བྱང་ཆུབ་ཡི་དྭགས་དང་། །
དུད་འགྲོ་ལྷ་མི་རྣམས་དང་དམྱལ་ལ་སོགས་འགྲོ་བ། །དེ་ལ་མཁྱེན་པ་
197

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆགས་མེད་མཐའ་ཡས་སྟོབས་སུ་འདོད། །ཅེས་གསུངས། དེ་ཡང་
ལམ་འགའ་ཞིག་ནི་རྒྱལ་བ་སངས་རྒྱས་ཉིད་དུ་འགྲོ་བའི་ལམ་དང་།
ལམ་འ་་འགའ་ཞིག་ནི་རང་རྒྱལ་གྱི་བྱང་ཆུབ་དང་ནི་འགའ་ཞིག་ཉན་
ཐོས་ཀྱི་བྱང་ཆུབ་ཏུ་འགྲོ་བའི་ལམ་དང༌། མི་དགེ་བའི་ལས་ལམ་
འགའ་ཞིག་ཡི་དྭགས་དང༌། འགའ་ཞིག་དུད་འགྲོར་འགྲོ་བའི་ལམ་
དང་། བསོད་ནམས་ཀྱི་ལས་ལམ་འགའ་ཞིག་ལྷ་དང་མི་རྣམས་་
དང་། ཡང་མི་དགེ་བའི་ལས་སྟོབས་ལྡན་འགའ་ཞིག་གིས་དམྱལ་བ་
ལ་སོགས་པར་འགྲོ་བ་དེ་ལ་མཁྱེན་པ་ཆགས་ཐོགས་མེད་པར་ལམ་
མཐའ་ཡས་པ་མཁྱེན་པ་ནི། ཐམས་ཅད་དུ་འགྲོ་བའི་ལམ་མཁྱེན་
པའི་སྟོབས་སུ་འདོད་དོ། ། བདུན་པ་བསམ་གཏན་དང་རྣམ་ཐར་
སོགས་མཁྱེན་པའི་སྟོབས་ནི། འཇིག་རྟེན་མཐའ་ཡས་རྣལ་འབྱོར་
བྱེ་བྲག་ལ་ཐ་དད། །བསམ་གཏན་རྣམ་ཐར་བརྒྱད་གང་ཞི་གནས་
གང་དག་དང་། །སྙོམས་འཇུག་ཁྱད་པར་གང་དག་གཅིག་དང་་་་་་་
བརྒྱད་གྱུར་པ། །དེ་ལ་མཁྱེན་པ་ཐོགས་མེད་འདི་ནི་སྟོབས་སུ་་་་་་་
བཤད། །ཅེས་གསུངས། འཇིག་རྟེན་གྱི་ཁམས་མཐའ་ཡས་པའི་
རྣལ་འབྱོར་གྱི་བྱེ་བྲག་ལ་མི་འདྲ་བའི་ཐ་དད་པ་བསམ་གཏན་བཞི་
དང་། ྋརྣམ་པར་ཐར་བ་བརྒྱད་པོ་གང་དག་དང༌། ྋ ཞི་གནས་གང་
དུག་དང་། སྙོམས་པར་འཇུག་པའི་ཁྱད་པར་གང་དག་དང་།
སྙོམས་འཇུག་གཅིག་དང་དེ་ནས་བརྒྱད་ཀྱི་བར་འཇུག་པ་དང་དེ་ལས་
ལྡང་བར་གྱུར་པ་དེ་དག་ལ་མཁྱེན་པ་ཐོགས་པ་མེད་པ་འདི་ནི།
བསམ་གཏན་དང་རྣམ་པར་ཐར་བ་སོགས་མཁྱེན་པའི་སྟོབས་སུ་་་
བཤད་དོ། ། བརྒྱད་པ་སྔོན་གྱི་གནས་རྗེས་སུ་དྲན་པ་མཁྱེན་པའི་
198

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
སྟོབས་ནི། ཇི་སྲིད་གཏི་མུག་དེ་སྲིད་སྲིད་གནས་འདས་བདག་་
དང་། ། སེམས་ཅན་གཞན་རེ་རེ་ཡི་སྲིད་པའི་སེམས་ཅན་ནི། ཇི་
སྙེད་དེ་སྙེད་མཐའ་ཡས་གཞིར་བཅས་ཡུལ་ཕྱོགས་དང་། །བཅས་་
རྣམས་ལ་བློ་གང་དང་གང་ཡིན་སྟོབས་སུ་བཤད། །ཅེས་གསུངས།
ཇི་སྲིད་གཏི་མུག་མ་ཟད་པ་དེ་སྲིད་དུ་སྲིད་པར་གནས་པ་འདས་པའི་
དུས་སུ་བདག་དང་སེམས་ཅན་གཞན་རེ་རེ་ཡི་སྲིད་པའི་སེམས་ཅན་
ནི། ཇི་སྙེད་པ་དེ་སྙེད་ཀྱི་མཐའ་ཡས་པའི་སྐྱེ་བ་ཐམས་ཅད་གཞིར་
བཅས་ཡུལ་ཕྱོགས་དང་བཅས་པ་དེ་རྣམས་ལ་ཆགས་ཐོགས་མེད་པར་
འཇུག་པའི་བློ་གྲོས་གང་དང་གང་ཡིན་པ་དེ་ནི། སྔོན་གནས་དྲན་
པ་མཁྱེན་པའི་སྟོབས་སུ་བཤད་དོ། ། དགུ་བ་འཆི་འཕོ་སྐྱེས་པ་
མཁྱེན་པའི་སྟོབས་ནི། སེམས་ཅན་རྣམས་ཀྱི་སེམས་ཅན་རེ་རེའི་
འཆི་འཕོ་དང༌། །སྐྱེས་གང་འཇིག་རྟེན་ལ་གནས་ནམ་མཁའི་མཐར་
ཐུག་དང་། །བཀྲ་མང་དེ་ལ་མཁྱེན་པ་དུས་དེར་འཇུག་པ་ཡིས། །མ་
ཆགས་རྣམ་ཀུན་ཡོངས་དག་མཐའ་ཡས་སྟོབས་སུ་འདོད། ། ཅེས་་་
གསུངས། སེམས་ཅན་གྲངས་མེད་པ་རྣམས་ཀྱི་སེམས་ཅན་རེ་རེའི
འཆི་འཕོ་བ་དང་། སླར་ཡང་སྐྱེས་པ་གང་འཇིག་རྟེན་གྱི་ཁམས་
ཐམས་ཅད་ལ་གནས་པ་ནམ་མཁའི་མཐར་ཐུག་པ་དང༌། ལས་སྣ་
ཚོགས་ཀྱི་དབང་གིས་སྐྱེས་པ་སྣ་ཚོགས་པ་རྣམ་པར་བཀྲ་བ་མང་པོ་དེ་
དང་དེ་ལ་མཁྱེན་པ་དུས་དེར་འཇུག་པ་ཡིས། མ་ཆགས་མ་ཐོགས་
པར་རྣམ་པ་ཀུན་ཡོངས་སུ་དག་པར་མཐའ་ཡས་པ་གསལ་བར་མཁྱེན་
པ་ནི།ྋ འཆི་འཕོ་སྐྱེས་པ་མཁྱེན་པའི་སྟོབས་སུ་འདོད་དོ། ། བཅུ་
བ་ཟག་པ་ཟད་པ་མཁྱེན་པའི་སྟོབས་ནི། རྣམ་ཀུན་མཁྱེན་པའི་
199

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྟོབས་ཀྱིས་མྱུར་དུ་རྒྱལ་རྣམས་ཀྱི། །ཉོན་མོངས་དག་ནི་བག་ཆགས་
དང་བཅས་འཇིག་འགྱུར་དང༌། །སློབ་མ་ལ་སོགས་ཉོན་མོངས་བློ་
ཡིས་འགོག་པ་གང༌། །དེ་ལ་མཁྱེན་པ་ཆགས་མེད་མཐའ་ཡས་སྟོབས་
སུ་འདོད། །ཅེས་གསུངས། རྣམ་ཀུན་མཁྱེན་པའི་སྟོབས་ཀྱིས་མྱུར་
དུ་རྒྱལ་བ་རྣམས་ཀྱི་ཉོན་མོངས་དག་ནི་བག་ཆགས་དང་བཅས་པ་
འཇིག་པར་གྱུར་བ་སྟེ་སྤངས་པའི་འགོག་པ་དང༌། སློབ་མ་ཉན་
ཐོས་ལ་སོགས་པའི་ཉོན་མོངས་པ་རྣམས་བདག་མེད་རྟོགས་པའི་བློ་
ཡིས་འགོག་པ་གང་ཡིན་པ་ཟག་པ་ཟད་པ་དེ་དག་ལ་མཁྱེན་པ་ཆགས་
ཐོགས་མེད་པ་མཐའ་ཡས་པ་ནི། ཟག་པ་ཟད་པ་མཁྱེན་པའི་སྟོབས་
སུ་འདོད་དོ། །ྋ ཉོན་མོངས་པའི་བག་ཆགས་ནི། རང་འགྲེལ་
ལས། གང་གིས་སེམས་ཀྱི་རྒྱུད་འབག་པར་བྱེད་ཅིང་བསྒོ་བར་བྱེད་
ལ་རྗེས་སུ་འགྲོ་བར་བྱེད་པ་དེ་ནི་བག་ཆགས་ཏེ། ཉོན་མོངས་པའི་
མུར་ཐུག་པ་དང་གོམས་པ་དང་རྩ་བ་དང་བག་ཆགས་ཞེས་བྱ་བ་ནི་
རྣམ་གྲངས་སོ། ། དེ་ནི་ཟག་པ་མེད་པའི་ལམ་གྱིས་ཉོན་མོངས་པ་
སྤངས་སུ་ཟིན་ཀྱང་ཉན་ཐོས་དང་རང་སངས་རྒྱས་ཐམས་ཅད་ཀྱིས་
སྤང་བར་མི་ནུས་ཏེ། ཏིལ་མར་དང་མེ་ཏོག་ལ་སོགས་པ་བསལ་དུ་
ཟིན་ཀྱང་བུམ་པ་དང་སྣམ་བུ་ལ་སོགས་པ་རྣམས་ལ་དེ་དག་དང་ཕྲད་
པས་ཡོན་ཏན་ཕྲ་མོ་དམིགས་པ་བཞིན་ནོ། ། འདི་ལྟར་ཉོན་་་་་
མོངས་པ་སྤངས་ཀྱང་བག་ཆགས་ཡོད་པས་དགྲ་བཅོམ་པ་སྔོན་སྤྲེའུར་
གྱུར་པ་མཆོང་ཞིང་མཆོང་ཞིང་འགྲོ་བ་དང་། སྔོན་བྲམ་ཟེར་གྱུར་
པའི་དམངས་མོར་བརྗོད་པའི་ཀུན་ཏུ་སྤྱོད་པ་བཅོམ་ལྡན་འདས་ཀྱིས་
བཟློག་ཏུ་ཟིན་ཀྱང་མ་ལོག་པར་དམིགས་པ་བཞིན་ཡིན་ནོ། ། དེ་
200

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་དཔྱོད་པའི་གེགས་སུ་
གྱུར་པ་ཡིན་ལ། འདོད་ཆགས་ལ་སོགས་པའི་བག་ཆགས་ཡོད་པ་ནི་
ལུས་དང་ངག་གི་འཇུག་པ་རྣམ་པ་དེ་ལྟ་བུའི་རྒྱུ་ཡང་ཡིན་ཏེ། མ་
རིག་པ་དང་འདོད་ཆགས་ལ་སོགས་པའི་བག་ཆགས་དེ་ཡང་རྣམ་པ་
ཐམས་ཅད་མཁྱེན་པ་དང་སངས་རྒྱས་ཁོ་ན་ལ་ལྡོག་པར་འགྱུར་གྱི་
གཞན་དག་ལ་ནི་མ་ཡིན་ནོ། ། ཞེས་གསུངས་པ་ལྟར་རོ། །
གསུམ་པ་བཅོམ་ལྡན་འདས་ཀྱི་ཡོན་ཏན་ཀུན་བརྗོད་མི་ནུས་པའི་ཚུལ་
ནི། ནམ་མཁའ་མེད་པས་འདབ་ཆགས་ལྡོག་པར་མི་འགྱུར་གྱི། །
འདིར་ནི་རང་མཐུ་ཟད་པས་ལྡོག་པར་འགྱུར་དེ་བཞིན། །སློབ་མ་
དང་བཅས་སངས་རྒྱལ་སྲས་རྣམས་སངས་རྒྱས་ཀྱི། །ཡོན་ཏན་མཁའ་
ལྟར་མཐའ་ཡས་མ་བརྗོད་ལྡོག་པར་འགྱུར། །དེ་ཕྱིར་བདག་འདྲས་
ཁྱོད་ཡོན་འདི་དག་ཅི། །ཤེས་པ་དང་ནི་བརྗོད་པར་ནུས་འགྱུར་་་
རམ། །འོན་ཀྱང་དེ་དག་འཕགས་པ་ཀླུ་སྒྲུབ་ཀྱིས། །བཤད་ཕྱིར་་
དོགས་སྤངས་ཅུང་ཞིག་ཙམ་ཞིག་སྨྲས།།ཞེས་གསུངས། ནམ་་་་་
མཁའ་ལྡིང་སོགས་འདབ་ཆགས་རྣམས་ནམ་མཁར་འཕུར་བ་ན་ནམ་
མཁའ་ཟད་ནས་འཕུར་ས་མེད་པས་འདབ་ཆགས་རྣམས་སླར་ལྡོག་
པར་མི་འགྱུར་གྱི།། ནམ་ཞིག་ན་ནམ་མཁའ་འདིར་ནི་འདབ་ཆགས་
རང་ཉིད་འཕུར་བའི་མཐུ་ཟད་པས་ལྡོག་པར་འགྱུར་བ་དེ་བཞིན་དུ།
སློབ་མ་ཉན་ཐོས་དང་རང་སངས་རྒྱས་དང་བཅས་པ་དང་སངས་རྒྱས་
ཀྱི་སྲས་བྱང་ཆུབ་སེམས་དཔའ་རྣམས་ཀྱིས་ཀྱང་། སངས་རྒྱས་ཀྱི་
ཡོན་ཏན་ནམ་མཁའ་ལྟར་མཐའ་ཡས་མ་བརྗོད་པར་བརྗོད་པ་ལས་
ལྡོག་པར་འགྱུར་བ་དེ་ཡི་ཕྱིར་
བདག་དང་བདག་འདྲས་བཅོམ་
201

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལྡན་འདས་ཁྱོད་ཀྱི་ཡོན་ཏན་འདི་དག་ཅི། ཤེས་པ་དང་ནི་བརྗོད་
པར་ནུས་པར་འགྱུར་རམྋ འོན་ཀྱང་སྐུ་དང་ཐུགས་ཀྱི་ཡོན་ཏན་ཇི་
སྐད་བཤད་པ་དེ་དག་སློབ་དཔོན་འཕགས་པ་ཀླུ་སྒྲུབ་ཞབས་ཀྱིས་
བཤད་པའི་ཕྱིར་ན། དེའི་རྗེས་སུ་འབྲང་སྟེ། དོགས་སྤངས་ཅུང་
ཟད་ཙམ་ཞིག་སྨྲས་པ་ཡིན་ནོ་གསུངས། བཞི་བ་ཟབ་པ་དང་རྒྱ་ཆེ་
བའི་ཡོན་ཏན་གཉིས་ཤེས་པའི་ཕན་ཡོན་བསྟན་པ་ནི། ཟབ་མོ་སྟོང་
བ་ཉིད་ཡིན་ཏེ། །ཡོན་ཏན་གཞན་རྣམས་རྒྱ་ཆེའོ། །ཟབ་དང་རྒྱ་ཆེའི་
ཚུལ་ཤེས་པས། །ཡོན་ཏན་འདི་དག་འཐོབ་པར་འགྱུར། །ཞེས་་་་་
གསུངས། ཟབ་རྒྱས་གཉིས་སུ་ཕྱེ་བའི་ཟབ་མོ་ནི་སྟོང་བ་ཉིད་ཡིན་
ཏེ། ཚུར་མཐོང་གིས་རྟོགས་པར་དཀའ་བས་སོ། །ྋ སྙིང་རྗེ་དང་
སེམས་བསྐྱེད་ལ་སོགས་པའི་ཡོན་ཏན་གཞན་རྣམས་ནི་རྒྱ་ཆེ་བའོ། །
བསྟན་བཅོས་འདི་ལ་བརྟེན་ནས་ཟབ་པ་དང་རྒྱ་ཆེ་བའི་ཚུལ་མྱུར་དུ་
ཤེས་པར་འགྱུར་ལ། །དེ་དག་ཤེས་ཤིང་གོམས་པས་ཇི་སྐད་བཤད་
པའི་ཡོན་ཏན་འདི་དག་འཐོབ་པར་འགྱུར་རོ། ། གསུམ་པ་སྤྲུལ་
བའི་སྐུ་བསྟན་པ་ནི།ྋ སླར་ཡང་མི་གཡོའི་སྐུ་མངའ་ཁྱོད་ཀྱིས་སྲིད་
གསུམ་བྱོན་ནས་སྤྲུལ་རྣམས་ཀྱིས། །གཤེགས་པ་དང་ནི་བལྟམས་དང་
བྱང་ཆུབ་ཞི་བའི་འཁོར་ལོའང་སྟོན་པར་མཛད། །དེ་ལྟར་ཁྱོད་ཀྱིས་
འཇིག་རྟེན་གཡོ་བག་སྤྱོད་ཅན་རེ་བའི་ཞགས་པ་ནི།།མང་བོས་་
བཅིངས་པ་མ་ལུས་ཐུགས་རྗེས་མྱ་ངན་འདས་པར་བཀྲི་བར་་་་་་་་་་་་
མཛད། །ཅེས་གསུངས། སླར་ཡང་མི་གཡོ་བའི་ཆོས་ཀྱི་སྐུ་མངའ་
བ་བཅོམ་ལྡན་འདས་ཁྱོད་ཀྱིས་སྲིད་པ་གསུམ་དུ་བྱོན་ནས་སྤྲུལ་བ་
རྣམས་ཀྱིས་དགའ་ལྡན་ནས་འཛམ་བུའི་གླིང་དུ་གཤེགས་པ་དང་ནི་སྐུ་
202

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
བལྟམས་པ་དང་། མངོན་པར་རྫོགས་པར་བྱང་ཆུབ་པ་དང་། ཞི་
བའི་ལམ་སྟོན་པའི་ཆོས་ཀྱི་འཁོར་ལོའང་སྟོན་པ་སྟེ་བསྐོར་བར་མཛད་
དོ། ། དེ་ལྟར་ཁྱོད་ཀྱིས་འཇིག་རྟེན་ཁམས་ཀྱི་སེམས་ཅན་གཡོ་
བག་གི་སྤྱོད་པ་ཅན་རྣམས་ཀྱི་སྲིད་པའི་ཕུན་ཚོགས་ལ་རེ་བའི་སྲིད་
པའི་ཞགས་པ་ནི་མང་བོས་བཅིང་བའི་འགྲོ་བ་མ་ལུས་པ་ཐུགས་རྗེས་
མྱ་ངན་ལས་འདས་པར་བཀྲི་བར་མཛད་དོ། ། བཞི་བ་ཐེག་པ་
གཅིག་ཏུ་བསྒྲུབ་པ་ནི། གང་ཕྱིར་འདི་ན་དེ་ཉིད་ཤེས་ལས་དྲི་མ་
མཐའ་དག་སེལ་བ་ནི། ། ལྷུར་བྱེད་གཞན་མེད་ཆོས་རྣམས་དེ་ཉིད་
ནམ་འགྱུར་དབྱེ་བའང་བསྟན་མིན་ཞིང་། །དེ་ཉིད་ཡུལ་ཅན་བློ་གྲོས་
འདི་ཡང་ཐ་དད་འགྱུར་བ་མ་ཡིན་པ། །དེ་ཡི་ཕྱིར་ན་ཁྱོད་ཀྱིས་འགྲོ་
ལ་ཐེག་པ་མི་མཉམ་དབྱེར་མེད་བསྟན། །གང་ཕྱིར་འགྲོ་ལ་ཉེས་པ་
སྐྱེད་བྱེད་སྙིགས་མ་འདི་དག་ཡོད་གྱུར་པ། །དེ་ཕྱིར་འཇིག་རྟེན་་་
སངས་རྒྱས་སྤྱོད་ཡུལ་གཏིང་ཟབ་ལ་འཇུག་མི་འགྱུར་ཞིང་། །བདེ་
གཤེགས་གང་ཕྱིར་ཁྱོད་ལ་མཁྱེན་རབ་ཐུགས་རྗེའི་ཐབས་དང་ལྷན་
ཅིག་པ། །མངའ་དང་གང་ཕྱིར་བདག་གིས་སེམས་ཅན་དགྲོལ་ཞེས་
ཁྱོད་ཀྱིས་ཞལ་བཞེས་ཏེ། །དེ་ཕྱིར་མཁས་པས་རིན་པོ་ཆེ་ཡི་གླིང་དུ་
ཆས་པའི་སྐྱེ་ཚོགས་ཀྱི། །ངལ་བ་ཉེར་སེལ་གྲོང་ཁྱེར་ཡིད་འོང་བར་དུ་
རྣམ་པར་བཀོད་པ་ལྟར། །ཁྱོད་ཀྱིས་ཐེག་པ་འདི་ནི་སློབ་མ་ཉེ་བར་ཞི་
བའི་ཚུལ་ལ་ཡིད། །སྦྱང་ཞིང་རྣམ་པར་དབེན་པ་ལའང་བློ་སྦྱངས་
རྣམས་ལ་ལོགས་སུ་གསུངས། །ཞེས་གསུངས། གང་གི་ཕྱིར་འདི་ན་
དེ་ཁོ་ན་ཉིད་རྟོགས་པའི་ཤེས་རབ་ལས་གཞན་དུ་ཉོན་མོངས་པ་དང་
ཤེས་བྱའི་སྒྲིབ་པའི་དྲི་མ་མཐའ་དག་སེལ་བ་ནི། འགའ་ཡང་མེད་
203

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ། དེ་ཁོ་ན་ཉིད་མ་རྟོགས་པར་ཉོན་མོངས་སྤོང་བ་ལྷུར་བྱེད་པ་
གཞན་མེད་པའི་ཕྱིར། ཆོས་རྣམས་ཀྱི་སྟེང་གི་དེ་ཁོ་ན་ཉིད་ནི།
ཆོས་ཅན་རྣམ་འགྱུར་སྣ་ཚོགས་ཀྱི་དབྱེ་བ་ལའང་ངོ་བོ་སྣ་ཚོགས་པར་
བརྟེན་པ་མིན་ཞིང་། དེ་ཁོ་ན་ཉིད་ཀྱི་ཡུལ་ཅན་བློ་གྲོས་འདི་ཡང་དེ་
ཁོ་ན་ཉིད་ལས་རྣམ་པ་ཐ་དད་དུ་འགྱུར་བ་མ་ཡིན་པ་དེ་ཡི་ཕྱིར་ན།
བཅོམ་ལྡན་འདས་ཁྱོད་ཀྱིས་འགྲོ་བ་རྣམས་ལ་ཐེག་པ་གཞན་གང་དང་
ཡང་མི་མཉམ་པ་དབྱེར་མེད་པའི་ཐེག་པ་གཅིག་བསྟན་ཏོ།
མདོ་ལས། ྋ ཆོས་ཐམས་ཅད་མཉམ་པ་ཉིད་དུ་རྟོགས་ན་མྱ་ངན་ལས་
འདས་པ་ཡིན་ལ། དེ་ཡང་གཅིག་ཡིན་གྱི་གཉིས་དང་གསུམ་ནི་མ་
ཡིན་ནོ། ། ཞེས་གསུངས་པ་ལྟར་རོ། ། དེ་ལྟར་མཐར་ཐུག་
ཐེག་པ་གཅིག་ཏུ་སྒྲུབ་པ་ལྟར་ཡིན་ན། །གང་གི་ཕྱིར་ཉན་ཐོས་དང་
རང་སངས་རྒྱས་ཀྱི་ཐེག་པ་ཞེས་སོ་སོར་བསྟན་ཞེ་ན། འགྲོ་བ་་་་
རྣམས་ལ་ཉོན་མོངས་པ་ཉེས་པ་ཤས་ཆེན་པོ་སྐྱེད་བྱེད། ཚོ་དང་།
སེམས་ཅན་དང་། ཉོན་མོངས་དང་། ལྟ་བ་དང་། བསྐལ་་་་
བའམ་དུས་སྙིགས་མ་སྟེ། སྙིགས་མ་ལྔ་བོ་འདི་དག་ཡོད་པར་གྱུར་
པ་དེ་ཡི་ཕྱིར། འཇིག་རྟེན་འདི་ཡི་གདུལ་བྱ་འགའ་ཞིག་སངས་རྒྱས་
ཀྱི་སྤྱོད་ཡུལ་གཏིང་ཟབ་པ་ལ་འཇུག་པར་མི་འགྱུར་ཞིང་། བདེ་
བར་གཤེགས་པ་གང་གི་ཕྱིར་ཁྱོད་ལ་མཁྱེན་རབ་དང་ཐུགས་རྗེའི་
ཐབས་དང་ལྷན་ཅིག་པ་མངའ་བ་དང་། གང་གི་ཕྱིར་སྔོན་བྱང་
ཆུབ་སེམས་དཔའི་དུས་སུ་བདག་གིས་སེམས་ཅན་ཐམས་ཅད་འཁོར་
བ་ལས་དགྲོལ་བར་བྱའོ་ཞེས་ཁྱོད་ཀྱིས་ཞལ་གྱིས་བཞེས་ཏེ་དམ་བཅའ་
མཛད་པ་དེ་ཡི་ཕྱིར། དཔེར་ན། དེད་དཔོན་མཁས་པས་རྒྱ་་་
--- 204

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མཚོའི་རིན་པོ་ཆེའི་གླིང་དུ་ཆས་པས་སྐྱེ་བོའི་ཚོགས་ཀྱི་ངལ་བ་ཉེ་བར་
སེལ་བའི་ཕྱིར་དུ། གྲོང་ཁྱེར་ཡིད་དུ་འོང་བ་དག་བར་བར་དུ་རྣམ་
པར་བཀོད་པ་ལྟར། བཅོམ་ལྡན་འདས་ཁྱོད་ཀྱིས་ཀྱང་དམན་པའི་
ཐེག་པ་འདི་གཉིས་ནི། སློབ་མ་ཉན་ཐོས་རྣམས་སྡུག་ཀུན་རགས་པ་
ཉེ་བར་ཞི་བའི་ཚུལ་ལ་ཡིད་སྦྱར་ཞིང་འཐོབ་པའི་ཕྱིར་དུ་ཉན་ཐོས་ཀྱི་
ཐེག་པ་གསུངས་ལ།ྋ འདུ་འཛི་ལས་རྣམ་པར་དབེན་པ་ལ་དགའ་བ་
རྣམས་ལའང་རང་སངས་རྒྱས་ཀྱི་ཐེག་པ་བསྟན་ཅིང་། བྱང་ཆུབ་
སེམས་དཔའ་རྒྱ་ཆེ་བར་བློ་སྦྱངས་པ་རྣམས་ལ་བྱང་ཆུབ་སེམས་དཔའི་
ཐེག་པ་ཞེས་ཐེག་པ་ཆེན་པོ་ལོགས་སུ་གསུངས་སོ། ། བྱང་ས་ལས།
འདི་ལྟ་སྟེ། ད་ལྟར་གྱི་མི་རྣམས་ནི་འཚོ་བའི་ཡུན་ཐུང་སྟེ། གང་
ཡུན་རིང་དུ་འཚོ་བ་དེས་ཀྱང་ལོ་བརྒྱ་ཐུབ་པར་ཟད་དོ། ། འདི་ལྟ་
སྟེ། ད་ལྟར་གྱི་སེམས་ཅན་དག་ནི་ཕལ་ཆེར་ཕར་མི་འཛིན་པ།
མར་མི་འཛིན་པ། དགེ་སྦྱོང་དུ་མི་འཛིན་པ། བྲམ་ཟེར་མི་འཛིན་
པ། རིགས་ཀྱི་གཙོ་བོ་ལ་རིམ་གྲོ་མི་བྱེད་པ། དོན་དུ་འགྱུར་བར་
མི་བྱེད་པ། བྱ་བར་རིགས་པ་མི་བྱེད་པ། འཇིག་རྟེན་འདི་དང་
འཇིག་རྟེན་ཕ་རོལ་ཏུ་ཁ་ན་མ་ཐོ་བ་རྣམས་ལ་འཇིགས་པར་མི་ལྟ་བ།
སྤྱིན་བདག་མི་བྱེད་པ། བསོད་ནམས་དག་མི་བྱེད་པ། བསྙེན་ཏེ་
གནས་པ་ལ་ཉེ་བར་མི་གནས་པ། ཚུལ་ཁྲིམས་ཡང་དག་པར་བླངས་
ཏེ་མི་འདུག་པ་ཤ་སྟག་གོ། འདི་ལྟ་སྟེ། ད་ལྟར་ཕལ་ཆེར་ཆོས་མ་
ཡིན་པ་ལ་འདོད་ཆགས་པ་དང་། མི་མཐུན་པས་ཆགས་པ་དང་།
མཚོན་ཆ་ཐོགས་པ་དང་། དབྱུག་པ་ཐོགས་པ་དང་། འཐབ་པ་
དང་། མཚང་འབྲུ་བ་དང་། འགྱེད་པ་དང་། རྩོད་པ་དང་།
205

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཡོ་བ་དང་། འདྲིད་པ་དང་། མི་སྲུན་པ་དང་། རྫུན་དུ་སྨྲ་བ་
དང་། ལོག་པའི་ཆོས་སུ་གཏོགས་པ་སྡིག་པ་མི་དགེ་བའི་ཆོས་རྣམ་
པ་དུ་མ་དག་སྣང་ངོ་། ། འདི་ལྟ་སྟེ། ད་ལྟར་དམ་པའི་ཆོས་
འཇིག་པར་འགྱུར་བ་དང་། དམ་པའི་ཆོས་ནུབ་པར་འགྱུར་བའི་
དམ་པའི་ཆོས་ལྟར་བཅོས་པ་མང་བོ་ལོག་པའི་ཆོས་ཀྱི་དོན་དཔྱོད་པ་
སྔོན་དུ་འགྲོ་བ་དག་བྱུང་ངོ་། ། འདི་ལྟ་སྟེ། ད་ལྟར་མུ་གེའི་བར་
གྱི་བསྐལ་པ་དག་ཉེ་བར་འགྱུར་ཏེ། མུ་གེ་ཕལ་ཆེར་སྣང་ངོ་། །
ནད་ཀྱི་བར་གྱི་བསྐལ་བ་ཡང་ཉེ་བར་འགྱུར་ཏེ། ནད་རྣམས་ཕལ་
ཆེར་སྣང་ངོ་། ། མཚོན་གྱི་བར་གྱི་བསྐལ་བ་ཡང་ཉེ་བར་འགྱུར་ཏེ།
མཚོན་ཆས་བྱས་པའི་སྲོག་གཅོད་པ་དག་ཕལ་ཆེར་སྣང་སྟེ། ཞེས་ཚེ་
དང་སེམས་ཅན་དང་ཉོན་མོངས་དང་ལྟ་བ་དང་དུས་ཀྱི་སྙིགས་མ་ལྔ་
གསུངས་སོ། ། ལྔ་བ་མངོན་པར་བྱང་ཆུབ་པ་དང་བཞུགས་པའི་
དུས་ལ་གཉིས། བྱང་ཆུབ་པ་དང་། བཞུགས་པའི་དུས་བཤད་
པའོ། ། དང་བོ་ནི། བདེ་བར་གཤེགས་པ་མ་ལུས་ཕྱོགས་ཞིང་
སངས་རྒྱས་ཡུལ་དག་ན། །ཕྲ་རབ་རྡུལ་གྱི་རྡུལ་རྣམས་བདོག་པར་
གྱུར་པ་ཇི་སྙེད་པ། །བྱང་ཆུབ་མཆོག་རབ་དམ་པར་གཤེགས་པའི་
བསྐལ་བའང་དེ་སྙེད་དེ། །འོན་ཀྱང་ཁྱོད་ཀྱི་གསང་བ་འདི་ནི་བསྙད་
བགྱི་མ་ལགས་སོ། ། ཞེས་གསུངས། —བདེ་བར་གཤེགས་པ་་་
རྣམས་ནི་མ་ལུས་པའི་ཕྱོགས་བཅུའི་ཞིང་ཁམས་སངས་རྒྱས་ཀྱི་ཡུལ་
དག་ན། ཕྲ་རབ་རྡུལ་གྱི་རྡུལ་རྣམས་ལ་གྲངས་ཇི་སྙེད་བདོག་པར་
གྱུར་པ་ཇི་སྙེད་ཡོད་པ་དེ་བཞིན་དུ། བདེ་བར་གཤེགས་པ་བྱང་
ཆུབ་མཆོག་རབ་དམ་པར་གཤེགས་པའི་བསྐལ་བའང་དེ་སྙེད་དེ།
-----— 206

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
འོན་ཀྱང་སྔོན་དགེ་བའི་རྩ་བ་ཆེན་པོ་མ་བསགས་པ་རྣམས་ཡིང་ཆེ་བ་
དང་མོས་པར་དཀའ་བས། ཁྱོད་ཀྱི་གསང་བ་འདི་ནི་འགྲོ་བ་རྣམས་
ལ་ཁྱབ་བདལ་དུ་བསྙད་པར་བགྱི་བ་མ་ལགས་སོ། ། གཉིས་པ་
བཞུགས་པའི་དུས་བཤད་པ་ནི།ྋ རྒྱལ་བ་ཇི་སྲིད་འཇིག་རྟེན་མཐའ་
དག་མཆོག་ཏུ་རབ་ཞི་བར། །འགྲོ་བ་མིན་ཞིང་ནམ་མཁའ་རྣམ་་
འཇིག་འགྱུར་མིན་དེ་སྲིད་དུ། །ཤེས་རབ་ཡུམ་གྱིས་བསྐྱེད་པ་ཁྱོད་ལ་
ཐུགས་བརྩེ་མ་མ་ཡིས། །ཚུལ་ལུགས་བྱེད་པས་རབ་ཏུ་ཞི་བར་འགྱུར་
བ་ག་ལ་མངའ། །གཏི་མུག་སྐྱོན་གྱིས་འཇིག་རྟེན་ཁ་ཟས་དུག་བཅས་
ཟ་བ་ཡི། ། སྐྱེ་བོ་ཉིད་ཀྱི་ནང་མི་དེ་ལ་ཁྱོད་བརྩེ་ཇི་ལྟ་བ། །དེ་ལྟར་
དུག་ཟོས་ཉེན་པའི་བུ་ལ་མ་ཡི་སྡུག་བསྔལ་མིན། །དེས་ན་མགོན་པོ་
མཆོག་ཏུ་རབ་ཞིར་གཤེགས་པར་འགྱུར་མ་ལགས། །གང་གི་ཕྱིར་ན་
མི་མཁས་དངོས་དང་དངོས་མེད་པར་ཞེན་པ་ཡི་བློ་ཅན་གྱིས། །སྐྱེ་
དང་འཇིག་གནས་སྐབས་དང་སྡུག་དང་མ་སྡུག་བྲལ་ཕྲད་ཀྱིས་བསྐྱེད་
སྡུག་བསྔལ་དང་། །སྡིག་ཅན་འགྲོ་བ་འཐོབ་པ་དེ་ཕྱིར་འཇིག་རྟེན་
ཐུགས་བརྩེའི་ཡུལ་དུ་རབ་དོང་བས། །བཅོམ་ལྡན་ཐུགས་རྗེས་ཁྱོད་
ཐུགས་ཞི་ལས་བཟློག་པས་ཁྱོད་ལ་མྱ་ངན་འདས་མི་མངའ། ཞེས་
གསུངས། རྒྱལ་བ་སངས་རྒྱས་བཅོམ་ལྡན་འདས་རྣམས་ནི། ཇི་
སྲིད་འཇིག་རྟེན་མཐའ་དག་མཆོག་ཏུ་རབ་ཏུ་ཞི་བར་འགྲོ་བ་མིན་
པར་སྲིད་པར་འཁོར་ཞིང་གནས་པའི་བར་དང་། ནམ་མཁའ་རྣམ་
ཤེས་རབ་
པར་འཇིག་པར་འགྱུར་བ་མིན་པར་གནས་པ་དེ་་སྲིད་དུ།
ཡུམ་གྱིས་བསྐྱེད་པ་བཅོམ་ལྡན་འདས་ཁྱོད་ལ་ཐུགས་བརྩེ་བ་སྙིང་རྗེ་
ཆེན་པོ་མ་མ་ལྟ་བུ་ཡིས། འཁོར་བ་མ་སྟོང་བར་དུ་བཞུགས་ནས་
207

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འགྲོ་བའི་དོན་མཛད་པའི་ཚུལ་ལུགས་འདི་རྟག་ཏུ་བྱེད་པ་ཡིན་པས།
ཉོན་མོངས་པ་ཙམ་རབ་ཏུ་ཞི་བར་ཞུགས་ཏེ་བཞུགས་པར་འགྱུར་བ་
ག་ལ་མངའ། གཏི་མུག་གི་སྐྱོན་གྱིས་འཇིག་རྟེན་གྱི་ཁ་ཟས་
དང་སྦྱར་བ་དུག་དང་བཅས་ཏེ་ཟ་བ་ཡི་སྐྱེ་བོ་ཉིད་ཀྱི་ནང་མི་དེ་ལ་
ཁྱོད་ཀྱི་ཐུགས་ལྷག་པར་བརྩེ་བ་ཇི
ལྟ་དེ་ལྟར། དུག་ཟོས་པས་
འཆི་བའི་ཉེན་ཁ་ལ་གནས་པའི་བུ་ལ་མ་ཡིས་སྡུག་བསྔལ་མིན་ནོ། །
དེས་ན་མགོན་པོ་ཁྱོད་མཆོག་ཏུ་རབ་ཏུ་ཞི་བར་གཤེགས་པར་འགྱུར་
བ་མ་ལགས་སོ། །གང་གི་ཕྱིར་ན་དེ་ཁོ་ན་ཉིད་ཀྱི་དོན་ལ་མི་མཁས་པ་
འགའ་ཞིག་བདེན་གྲུབ་ཀྱི་དངོས་པོ་ཡོད་པར་ཞེན་པ་དང༌། འགའ་
ཞིག་ལས་རྒྱུ་འབྲས་གྱི་དངོས་པོ་མེད་པར་ཞེན་པ་ཡི་བློ་ཅན་གྱིས།
སེམས་ཅན་སྐྱེ་བ་དང་འཇིག་པའི་གནས་སྐབས་ཀྱི་སྡུག་བསྔལ་དང་།
རིམ་པ་བཞིན་སྡུག་པ་དང་མི་སྡུག་པ་དང་བྲལ་བ་དང་ཕྲད་པ་སོགས་
ཀྱིས་བསྐྱེད་པའི་སྡུག་བསྔལ་ཅན་དང༌། འགའ་ཞིག་གིས་སྡིག་ཅན་
གྱི་འགྲོ་བ་ངན་སོང་གི་སྐྱེ་བ་འཐོབ་པ་དེའི་ཕྱིར། འཇིག་རྟེན་གྱི་སྐྱེ་
བོ་རྣམས་ཁྱོད་ཀྱི་ཐུགས་བརྩེ་བ་ཆེན་པོའི་ཡུལ་དུ་རབ་ཏུ་དོང་བའམ་
སོང་བས། བཅོམ་ལྡན་འདས་ཁྱོད་ཐུགས་རྗེ་ཆེན་པོའི་དབང་གིས་
ཁྱོད་ཀྱི་ཐུགས་ཞི་བར་ཞུགས་པ་ལས་བཟློག་པས་ཁྱོད་ལ་ཆད་པའི་མྱུ་
ངན་ལས་འདས་པ་མི་མངའོ། ། ྋ གསུམ་པ་བསྟན་བཅོས་ཆེན་པོ་
འདི་ཇི་ལྟར་བརྩམས་པའི་ཚུལ་ནི། ལུགས་འདི་དགེ་སློང་ཟླ་གྲགས་
ཀྱིས། །དབུ་མའི་བསྟན་བཅོས་ལས་བཏུས་ནས། །ལུང་ཇི་བཞིན་
དང་མན་ངག་ནི། །ཇི་ལྟ་བ་བཞིན་བརྗོད་པ་ཡིན། །འདི་ལས་གཞན་
ན་ཆོས་འདི་ནི། །ཇི་ལྟར་མེད་པ་དེ་བཞིན་དུ། །འདིར་འབྱུང་ལུགས་
208

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
ཀྱང་གཞན་ན་ནི། །མེད་ཅེས་མཁས་རྣམས་ངེས་པར་བརྗོད། །ཀླུ་
སྒྲུབ་བློ་མཚོ་ཤིན་ཏུ་རྒྱ་ཆེའི་ཁ་དོག་གིས་འཇིགས་པས། །སྐྱེ་བོས་་
ལུགས་བཟང་གང་དག་རྒྱང་རིང་སྤངས་པས་དེ་ཡི་ཚིག ། ལེའུར་
བྱས་པའི་ཁ་འབུས་ཀུ་མུ་ད་ཁ་ཕྱེ་བའི་ཆུས། །ད་ལྟ་ཟླ་བ་གྲགས་པ་རེ་
རྣམས་རབ་ཏུ་སྐོང་བར་བྱེད། །དེ་ཉིད་བཤད་ཟིན་ཟབ་མོ་འཇིགས་
རུང་འདི་ནི་སྔོན་གོམས་ཉིད་ལས་སྐྱེ་བོ་ཡིས། །ངེས་པར་རྟོགས་་་
འགྱུར་འདི་ནི་གསན་རྒྱ་ཆེ་ཡང་གཞན་གྱིས་ཐུགས་སུ་ཆུད་མི་
འགྱུར། །དེ་ཕྱིར་ཚུལ་ལུགས་རང་བློས་སྦྱར་བ་འདི་དག་མཐོང་ནས་
བདག་ཏུ་བརྗོད་པ་ཡི། །གཞུང་ལུགས་རྣམས་ལྟར་གཞན་ལུགས་་་
བཞེད་གཞུང་འདི་ལས་གཞན་ལ་དགའ་བློ་དོར་བར་བྱ། །ཞེས་་་་་
གསུངས། དབུ་མའི་ལུགས་བཟང་གསལ་བར་བྱེད་པའི་བསྟན་་
བཅོས་ཆེན་པོ་དབུ་མ་ལ་འཇུག་པ་ཞེས་བྱ་བའི་གཞུང་ལུགས་འདི་ནི།
དགེ་སློང་དཔལ་ལྡན་ཟླ་གྲགས་ཀྱིས། [དབུ་མའི་བསྟན་བཅོས་ཆེན་
པོ་རྩ་བ་ཤེས་རབ་སོགས་ལས་བཏུས་ནས བཅོམ་ལྡན་འདས་ཀྱི་
ལུང་གི་དོན་ཇི་ལྟ་བ་བཞིན་དང་། སློབ་དཔོན་ཀླུ་སྒྲུབ་ཀྱི་མན་ངག་
ཇི་ལྟ་བ་བཞིན་དུ་བརྗོད་པ་ཡིན་པས་འཁྲུལ་བའི་ནོངས་པ་ཅུང་
ཟད་ཀྱང་མེད་དོ། ། ”དེའི་ཕྱིར་དབུ་མའི་ལུགས་བཟང་འདི་དག་
ལས་གཞན་ན། སྟོང་བ་ཉིད་ཅེས་བྱ་བའི་ཆོས་འདི་ནི། ཇི་ལྟར་
ཕྱིན་ཅི་མ་ལོག་པར་བརྗོད་པ་མེད་པ་དེ་བཞིན་དུ། བསྟན་བཅོས་
འདིར་འབྱུང་བའི་དབུ་མའི་ཐུན་མོང་མ་ཡིན་པའི་ལུགས་ཀྱང་བསྟན་
བཅོས་གཞན་ན་ནི་མེད་ཅེས་མཁས་པ་རྣམས་ཀྱིས་ངེས་པར་མཛོད་
ཅིག དཔལ་མགོན་འཕགས་པ་ཀླུ་སྒྲུབ་ཀྱི་དེ་ཁོ་ན་ཉིད་མངོན་སུམ་
209

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དུ་རྟོགས་པའི་བློ་གྲོས་ཀྱི་རྒྱ་མཚོ་ནི་ཤིན་ཏུ་རྒྱ་ཆེ་ཞིང་གཏིང་ཟབ་པའི་
ཁ་དོག་གིས་འཇིགས་པས། དེ་ཁོ་ན་ཉིད་ཀྱི་དོན་མི་ཤེས་པའི་སྐྱེ་
བོས་མགོན་པོ་ཀླུ་སྒྲུབ་ཀྱི་དབུ་མའི་ལུགས་བཟང་བོ་གང་དག་རྒྱང་
རང་དུ་སྤངས་པས་དབུ་མའི་བསྟན་བཅོས་དག་གི་དོན་ཇི་ལྟ་བ་་་་
བཞིན་ཉམས་སུ་མ་མྱོང་ངོ་། ། དེས་ན་ཀླུ་སྒྲུབ་ཞབས་ཀྱི་དབུ་མའི་
་བསྟན་བཅོས་དེ་ཡི་ཚིག་ལེའུར་བྱས་པའི་ཁ་འབུས་པའི་མེ་ཏོག་ཀུ་མུ་
ད་ལྟ་བུ་ནི། ཟླ་བ་གྲགས་པའི་མཁྱེན་རབ་ཟླ་བའི་འོད་ཟེར་གྱིས་ཁ་
ཕྱེ་བའི་སྙིང་བོ་དོན་གྱི་ཆུས། ད་ལྟ་ཟླ་བ་གྲགས་པ་ཁོ་བོའི་རེ་བ་
རྣམས་རབ་ཏུ་སྐོང་བར་བྱེད་དོ།། དེ་ཁོ་ན་ཉིད་ཀྱི་དོན་སྔརཪ་་
བཤད་ཟིན་པ་ཟབ་མོ་འཇིགས་སུ་རུང་བ་འདི་ནི། ཚེ་རབས་སྔོན་
དུ་སྟོང་བ་ཉིད་དང་དེ་སྟོན་པའི་བསྟན་བཅོས་ལ་དཔྱད་ཅིང་གོམས་
པ་ཉིད་ལས་བག་ཆགས་སད་པའི་སྐྱེ་བོ་ཡིས་ངེས་པར་རྟོགས་པར་
འགྱུར་གྱི། དེ་ལས་གཞན་དུ་འདི་ནི་མང་དུ་ཐོས་པས་གསན་རྒྱ་ཆེ་
ཡང་དེ་ཁོ་ན་ཉིད་ནི་གཞན་གྱི་ཐུགས་སུ་ཆུད་པར་མི་འགྱུར་རོ། །
དེ་ཕྱིར་འགའ་ཞིག་གིས་དོན་དམ་པའི་ཚུལ་ལུགས་རང་གི་བློས་དཔག་
ཚོད་ཙམ་ཞིག་སྦྱར་བ་འདི་དག་མཐོང་ནས། དེ་དག་ནི་ཕུང་བོ་
གང་ཟག་གི་བདག་ཏུ་བརྗོད་པ་ཡི་གཞུང་ལུགས་རྣམས་དོར་བྱ་ཡིན་
པ་ལྟར། སློབ་དཔོན་གཞན་གྱི་ལུགས་ལ་དོན་དམ་བདེན་པ་རང་
མཚན་གྱིས་གྲུབ་པར་བཞེད་པ་སོགས་ཁོ་བོ་གཞུང་འདི་ལས་དེ་ཁོ་ན་
ཉིད་ཀྱི་དོན་བཤད་པ་ལས་གཞན་དུ་བརྗོད་པ་རྣམས་ལ་དེ་ཁོ་ན་ཉིད་
འཚོལ་བའི་ཆེད་དུ་དགའ་བའི་བློ་དོར་བར་བྱའོ། །
བཞི་བ་བསྟན་བཅོས་བརྩམས་པའི་དགེ་བ་བསྔོ་བ་ནི། སློབ་
210

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
དཔོན་ཀླུ་སྒྲུབ་ལུགས་བཟང་བསྙད་ལས་བདག་གི་བསོད་ནམས་་་་་
ཕྱོགས་ཀྱི་མཐར། །ཁྱབ་ཅིང་ཡིད་མཁའ་ཉོན་མོངས་ཀྱིས་སྔོར་སྟོན་
གའི་རྒྱུ་སྐར་ལྟར་དཀར་བའམ། །སེམས་ཀྱི་སྦྲུལ་ལ་གདེངས་ཀའི་
ནོར་བུ་དང་འདྲ་གང་ཞིག་ཐོབ་པ་དེས། །འཇིག་རྟེན་མ་ལུས་དེ་ཉིད་
རྟོགས་ནས་མྱུར་དུ་བདེ་གཤེགས་སར་བགྲོད་ཤོག ། ཅེས་གསུངས།
སློབ་དཔོན་འཕགས་པ་ཀླུ་སྒྲུབ་ཀྱི་རང་ལུགས་དབུ་མའི་ལམ་བཟང་བོ་
ལུང་དང་རིགས་པ་དྲི་མ་མེད་པས་གསལ་བར་བསྙད་པ་ལས་བྱུང་
བའི་བདག་གི་བསོད་ནམས་ཕྱོགས་ཀྱི་མཐར་ཁྱབ་ཅིང༌། ཡིད་ཀྱི་
ནམ་མཁའ་ལ་བརྩོན་པ་ཆེན་པོའི་ཉོན་མོངས་ཀྱིས་སྔོ་བར་བྱས་པའི་
ངོས་ལ་ཤར་བའི་སྟོན་ཀའི་རྒྱུ་སྐར་ལྟར་དཀར་བའམ། སེམས་ཀྱི་ཀླུ་
དབང་གི་སྦྲུལ་ལ་གདེངས་ཀའི་ནོར་བུ་དང་འདྲ་བའི་བསོད་ནམས་
གང་ཞིག་ཐོབ་པ་དེས། འཇིག་རྟེན་གྱི་སེམས་ཅན་མ་ལུས་པས་དེ་
ཁོ་ན་ཉིད་ཇི་ལྟ་བ་བཞིན་དུ་རྟོགས་ནས་མྱུར་དུ་བདེ་བར་གཤེགས་
པའི་སར་བགྲོད་པར་ཤོག་ཅིག
གསུམ་པ་མཇུག་གི་དོན་ལ་གཉིས། སློབ་དཔོན་གང་གིས་
མཛད་པ་དང་། ལོ་པཎ་གང་གིས་བསྒྱུར་བ་གཉིས། དང་བོ་ནི།
དབུ་མ་ལ་འཇུག་པ་ཟབ་པ་དང་རྒྱ་ཆེ་བའི་ཚུལ་གསལ་བབར་བྱེད་པ
སློབ་དཔོན་ཟླ་བ་གྲགས་པ་ཐེག་པ་མཆོག་ལ་ཐུགས་གཞོལ་བ། མི་
འཕྲོག་པའི་མཁྱེན་རབ་དང་ཐུགས་རྗེ་མངའ་བ། རི་མོར་བྲིས་པའི་
བ་དྲུས་མ་ལས་འོ་མ་བཞོས་པས་བདེན་པར་ཞེན་པ་བཟློག་པར་་་་
མཛད་པས་སྦྱར་བ་རྫོགས་སོ། ། གཉིས་པ་ནི། ཁ་ཆེའི་ཡུལ་གྱི་
གྲོང་ཁྱེར་དཔེ་མེད་ཀྱི་དབུས། རིན་ཆེན་སྦས་པའི་གཙུག་ལག་ཁང་
211

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དུ། ཁ་ཆེའི་རྒྱལ་བོ་དཔལ་འཕགས་པ་ལྷའི་སྐུ་རིང་ལ། རྒྱ་གར་གྱི་
མཁན་པོ་ཏི་ལ་ཀ་སྟེ་ཐིག་ལེ་དང་། བོད་ཀྱི་ལོ་ཙྪ་བ་བནྡེ་པ་ཚབ་ཉི་
མ་གྲགས་ཀྱིས་ཁ་ཆེའི་དཔེ་དང་མཐུན་པར་བསྒྱུར། ཕྱིས་ར་ས་ར་
མོ་ཆེར་རྒྱ་གར་གྱི་མཁན་པོ་ཀ་ན་ཀ་ཝརྨ་སྟེ་གསེར་གྱི་གོ་ཆ་དང་།
ལོ་ཙྪ་བ་དེ་ཉིད་ཀྱིས་ཉི་འོག་ཤར་ཕྱོགས་པའི་དཔེ་དང་གཏུགས་ཤིང་
ལེགས་པར་བཅོས་ཏེ་གཏན་ལ་ཕབ་པའོ། །
འདིར་སྨྲས་པ། ལྷར་བཅས་སྐྱེ་དགུས་དད་པའི་མེ་ཏོག་་་་་་
གིས། །གང་ལ་མཆོད་ཅིང་གུས་པས་ཕྱག་བྱས་པ། །སྟོན་པ་མཉམ་
མེད་ཤཱཀྱའི་རྒྱལ་བོ་ལ། །སྙིང་ནས་ཤུགས་དྲག་དད་པས་ཕྱག་འཚལ་
ལོ། །རང་གཞན་དོན་གཉིས་ཕུན་ཚོགས་འབྱུང་བའི་གནས། །ཟབ་
དང་རྒྱ་ཆེའི་རླབས་ཀྱི་ཕྲེང་བ་ཅན། །དཔག་མེད་རྒྱལ་སྲས་ཀླུ་དབང་
རོལ་བའི་མཚོ། །ཤེར་ཕྱིན་མདོ་སྡེ་རིན་ཆེན་གཏེར་ལ་འདུད། །ས་
ཆེན་དབང་ཕྱུག་ཀླུ་ཡི་མཚན་ཅན་གྱིས། །ཡོད་མེད་ཕྱོགས་འཇིག་
དབུ་མའི་ལམ་སྟོན་ཞེས། །རྒྱལ་བ་ཉིད་ཀྱིས་གསལ་བར་ལུང་བསྟན་
པ། །སྟོན་པ་གཉིས་པ་ཀླུ་སྒྲུབ་ཞབས་ལ་འདུད། །ཕུལ་བྱུང་རིགས་
པའི་འོད་སྟོང་འབར་བའི་གཟིས། །རྟག་ཆད་ལྟ་བའི་མུན་པ་མཐར་
བྱེད་ཅིང་། །ཟབ་དང་རྒྱ་ཆེའི་ལམ་གྱི་འཇིག་རྟེན་ཁམས། །གསལ་
མཛད་ཟླ་བ་གྲགས་པ་ཕྱོགས་ལས་རྒྱལ། །རླབས་ཆེན་སྨོན་ལམ་ཆེན་
པོའི་དབང་ཕྱོགས་ལས། །བསླབ་གསུམ་ལུང་རྟོགས་བསྟན་པའི་ཉིན་
མོར་བྱེད། །གངས་ཅན་མཁའ་ལ་ཤར་བའི་བཀྲ་ཤིས་འོད། །དུས་
མཐའ་འདིར་ཡང་གསལ་བས་བཀའ་དྲིན་དྲན། །གཞུང་འགྲེལ་ནོར་
བུའི་མེ་ལོང་ཡངས་པའི་ངོར། །ཤིན་ཏུ་ཟབ་ཅིང་རྒྱ་ཆེའི་གཡུང་དྲུང་
རིས། །རབ་དཀར་བློ་གྲོས་པིར་གྱིས་བྲིས་པ་འདིར། །འཁྲུལ་བ་གང་
212

བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ།
མཆི་དེ་དག་བདག་གི་ཉེས། །འདིར་འབད་ལས་བྱུང་དགེ་བའི་ཕུང་
བོ་ནི། །ཡིད་བཞིན་ནོར་བུ་དང་འདྲ་ཐོབ་པ་དེས། །འགྲོ་འདིར་ཕུན་
ཚོགས་མ་ལུས་སྦྱིན་ནུས་པའི། །མི་འཇིགས་སྟོབས་བཅུ་མངའ་བ་
མྱུར་འཐོབ་ཤོག ། དེ་མ་འཐོབ་པའི་ཚེ་རབས་ཐམས་ཅད་དུ། །
མཐོ་རིས་ཡོན་ཏན་བདུན་དང་ལྡན་པ་དང་། །རྒྱལ་དང་རྒྱལ་བའི་
སྲས་ཀྱིས་རྗེས་བཟུང་སྟེ། །ལུང་རྟོགས་ཡོན་ཏན་གོང་ནས་གོང་་་་་
འཕེལ་ཤོག ། ས་སོགས་འབྱུང་བ་ཆེན་པོ་ཇི་བཞིན་དུ། །འགྲོ་བའི་
ཕན་བདེ་འབྱུང་བའི་གཞིར་གྱུར་ཅིང་། །མཐོང་ཐོས་དྲན་པས་དོན་
ཀུན་གྲུབ་པ་ལ། །མགོན་པོ་སྤྱན་རས་གཟིགས་དབང་ལྟར་གྱུར་ཅིག།
བཤད་སྒྲུབ་བསྟན་པའི་དབུ་འཕང་མཐོ་བ་དང༌། །འགྲོ་བས་ལས་
འབྲས་ཚུལ་བཞིན་སྤྱོད་པ་སོགས། །དགེ་བཅུ་བཀྲ་ཤིས་སྣང་བ་་་་་
དཀར་པོ་ཡིས། །ཡངས་པའི་འཇིག་རྟེན་ཀུན་ཁྱབ་བཀྲ་ཤིས་ཤོག །
ཅེས་བསྟན་བཅོས་ཆེན་པོ་དབུ་མ་ལ་འཇུག་པའི་འགྲེལ་བ་དོན་གསལ་
ཞེས་བྱ་བ་འདི་ནི། ལྔ་རིག་སྨྲ་བའི་མཁས་དབང་ཤིང་བཟའ་༧
སྐལ་བཟང་བསྟན་པའི་རྒྱལ་མཚན་དཔལ་བཟང་བོས་སྔ་མོ་ནས་་་
བསྐུལ་ཞིང་། དུས་ཕྱིས་མདོ་སྨད་བྱང་ཕྱོགས་ཀྱི་ལུང་རིགས་སྒྲ་སྙན་
སྒྲོག་པའི་ཆོས་སྡེ་ཆེན་པོ། དཔལ་ལྡན་བཀྲ་ཤིས་ཆོས་སྡིངས་ཀྱི་
དཔོན་སློབ་ཁྲི་རིན་པོ་ཆེ སྐུ་ཞབས།བློ་བཟང་གྲགས་པ་རྒྱ་མཚོ་
དཔལ་བཟང་བོའི་ཞལ་སྔ་ནས་དང་། མཁས་བཙུན་བཟང་གསུམ་
གྱི་བདག་ཉིད་སྐུ་ཞབས་མགོན་པོ~བློ་བཟང་ཡེ་ཤེས་རྒྱ་མཚོ་དཔལ་
བཟང་བོ་དང་། དགེ་བའི་བཤེས་གཉེན་ཆེན་པོ་མཚོ་སྔོན་བློ་བཟང་
བསྟན་དར། ཚ་ཕུག་དགེ་བཤེས་བློ་བཟང་རྒྱ་མཚོ། བ་ཡན་གཡུ་
རྩའི་དགེ་སློང་ལུང་རྟོགས་རྒྱ་མཚོ་དབུས་གཞུང་དགེ་ཚུལ་ལུང་རིགས་
213

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྒྱ་མཚོ་སོགས་བླ་མ་དགེ་བའི་བཤེས་གཉེན་རྣམས་ཀྱིས་ཟས་མཆོག་སྣ་
ལྔ་ལྷ་དར་དང་བཅས་པས་བསྐུལ་ཞིང་། ལྷ་རྗེ་མགོན་པོ་རྒྱ་མཚོ་
ནས་ཀྱང་ནན་ཏན་ཆེན་པོས་ཡང་ཡང་བསྐུལ་བ་སོགས་ལ་བརྟེན་ནས།
མཐའ་བྲལ་དབུ་མ་བ་རྗེ་བཙུན ༧ འཇིགས་མེད་འཕྲིན་ལས་
རྒྱ་མཚོ་དཔལ་བཟང་བོའི་ཞལ་སྔ་ནས་དང་། ཡོངས་ཀྱི་དགེ་བའི་
བཤེས་གཉེན་ཆེན་པོ། རྗེ་འཇིགས་མེད་རྒྱ་མཚོ་རྣམ་གཉིས་སོགས་
དགེ་བའི་བཤེས་གཉེན་རྣམས་ཀྱི་བཀའ་དྲིན་གྱིས་འཚོ་བ། མང་དུ་
ཐོས་པའི་ཤཱཀྱའི་དགེ་སློང་ཡེ་ཤེས་རྒྱ་མཚོ་ཞེས་བྱ་བས། རབ་བྱུང་
བཅུ་བདུན་པའི་ཐོག་མ་མེ་མོ་ཡོས་ཀྱི་ས་ག་ཟླ་བའི་ཡར་ཚེས་ལ་ལིམ་
བུའི་དགའ་ཚལ་གཉིས་པ་སྐུ་འབུམ་བྱམས་པ་གླིང་དུ་རྫོགས་པར་སྦྱར་
བའི་ཡི་གེ་བ་ནི་ལྷ་རྗེ་མགོན་པོ་རྒྱ་མཚོའོ། ། སརྦ་མངྒ་ལཾ། །
214

གཏན་ཚིགས་རིག་པའི་སྣང་བ།
༄༅། །གཏན་ཚིགས་རིག་པའི་སྣང་བ་
ཞེས་བྱ་བ་བཞུགས་སོ། །
ཚད་མེད་ཐུགས་རྗེ་མངའ་བ་བཅོམ་ལྡན་འདས། །
ཚད་མའི་དབང་ཕྱུག་ཕྱོགས་གླང་ཆོས་ཀྱི་གྲགས། །
ཚད་མའི་སློབ་དཔོན་དར་མ་རིན་ཆེན་སོགས། །
ཚད་མར་གྱུར་པའི་བཤེས་གཉེན་རྣམས་ལ་འདུད། །
ཇི་སྐད་དུ། འཇམ་དཔལ་རྩ་རྒྱུད་ལས། ཡི་གེ་དྷ་ཞེས་སྡོམ་
རྩོམ་ཉིད། ལྷོ་ཡི་ཕྱོགས་སུ་རྣམ་པར་གྲགས། །ཕ་རོལ་རྒོལ་བ་་་
བཟློག་ནས་ནི། །དེ་བཞིན་སྡོམ་བརྩོན་སྔགས་ཀྱང་གྲུབ། །ཅེས་ལུང་
བསྟན་པའི་སློབ་དཔོན་ཆེན་པོ་ཆོས་ཀྱི་གྲགས་པས། བདེན་གཉིས་
རྟོགས་པའི་ཚད་མ་བརྗོད་བྱར་བྱེད་པའི་གསུང་རབ་དང་ཚད་མའི་
སྒྲས་བསྟན་པའི་ཚད་མ་ཀུན་བཏུས་སོགས་ཀྱི་བརྗོད་བྱ་རྣམས་རིགས་
པའི་ལམ་ནས་སྟོན་པའི་ཚད་མ་སྡེ་བདུན་མཛད་དོ། ། དེ་ལས་
ཀྱང་ཚད་མ་ཀུན་བཏུས་ཀྱི་དོན་རྒྱས་པར་འགྲེལ་བ་ནི། རྒྱས་པའི་
བསྟན་བཅོས་ཚད་མ་རྣམ་འགྲེལ་ཡིན་ཏེ། རིགས་སྒོ་ལས།
མངོན་སུམ་དང་ནི་རྗེས་སུ་དཔག །ལྟར་སྣང་བཅས་པ་བདག་རིག་
ཕྱིར། །སྒྲུབ་པ་དང་ནི་སུན་འབྱིན་ངག ། ལྟར་སྣང་བཅས་པ་་
གཞན་རྟོགས་ཕྱིར། །ཞེས་གསུངས་པ་ལྟར་གཞལ་བྱ་རང་གིས་ངེས་
པའི་ཐབས་དང་། དེ་ནས་གཞན་རྗེས་སུ་འཛིན་པའི་ཐབས་གཉིས་
215

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལས། སྔ་མ་ལེའུ་དང་བོ་གསུམ་དང་། ཕྱི་མ་ལེའུ་བཞི་བས་སྟོན་
པར་མཛད་པའི་ཕྱིར། ཚད་མ་མདོའི་བརྗོད་བྱ་རྟོགས་དཀའ་བ་
རྣམས་ཞིབ་པར་འགྲེལ་བ་ཚད་མ་རྣམ་ངེས། མདོའི་བརྗོད་བྱའི་
གཙོ་བོ་དག་གི་མཚན་ཉིད་དབྱེ་བ་སོགས་སྟོན་པ་རིགས་ཐིགས་ཏེ་
གཙོ་བོ་ལུས་ལྟ་བུའི་བསྟན་བཅོས་གསུམ་དང་། གཏན་ཚིགས་ཀྱི་
མཚན་ཉིད་བྱེ་བྲག་ཏུ་བཤད་པ་གཏན་ཚིགས་ཐིགས་པ། རྟགས་
ཆོས་ཀྱི་འབྲེལ་བ་གཉིས་གཙོ་བོར་སྟོན་པ་འབྲེལ་བ་བརྟག་པ། སྣང་
མཁན་ཤེས་པ་ལས་རྫས་གཞན་དུ་གྱུར་པ་གང་ཡང་མེད་ཀྱང་རྒྱུད་ཐ་
དད་པའི་གང་ཟག་འཐད་པའི་ཚུལ་སྟོན་པ་རྒྱུད་གཞན་སྒྲུབ་པ། སྔ་
རྒོལ་དང་ཕྱི་རྒོལ་དག་གིས་ཇི་ལྟར་རྩོད་པའི་ཚུལ་སོགས་སྟོན་པ་རྩོད་
རིགས་ཏེ་འཕྲོས་པ་ཡན་ལག་ལྟ་བུའི་བསྟན་བཅོས་བཞིའོ། ། རྒྱས་
པའི་བསྟན་བཅོས་རྣམ་འགྲེལ་གྱི་ཐོག་མར་ཆོས་ལོངས་སྤྲུལ་བའི་སྐུ་
གསུམ་འཕྲིན་ལས་དང་བཅས་པ་མངའ་བའི་སྒོ་ནས་བཅོམ་ལྡན་་་་
འདས་ལ་བསྟོད་ཕྱག་མཛད་པ་ནི། རྟོག་པའི་དྲ་བ་རྣམ་བསལ་
ཅིང་། །ཟབ་ཅིང་རྒྱ་ཆེའི་སྐུ་མངའ་བ། །ཀུན་ཏུ་བཟང་བོའི་འོད་
ཟེར་དག ། ཀུན་ནས་འཕྲོ་ལ་ཕྱག་འཚལ་ལོ། །ཞེས་གསུངས།
དོན་ནི། ཊཱིཀ་ཆུང་ལས། ཕུན་སུམ་ཚོགས་པ་གསུམ་མངའ་བའི་
བཅོམ་ལྡན་འདས་ལ་བསྟན་བཅོས་རྩོམ་པའི་ཐོག་མར་ཕྱག་འཚལ་བ་
ཆོས་ཅན། དགོས་པ་ཡོད་དེ། བསྟན་བཅོས་རྩོམ་པ་མཐར་ཕྱིན་
པའི་ཆེད་ཡིན་པའི་ཕྱིར། ཕུན་སུམ་ཚོགས་པ་གསུམ་ཇི་ལྟར་མངའ་
ཞེ་ན། བཅོམ་ལྡན་འདས་ཆོས་ཅན། རང་དོན་ཕུན་ཚོགས་་་་
མངའ་སྟེ། རྟོག་པའི་དྲ་བ་རྣམ་པར་བསལ་བ་ངོ་བོ་ཉིད་ཀྱི་སྐུ་དང་
ཟབ་པ་ལོངས་སྤྱོད་རྫོགས་པའི་སྐུ་དང་རྒྱ་ཆེ་བ་སྤྲུལ་བའི་སྐུ་མངའ་
216

གཏན་ཚིགས་རིག་པའི་སྣང་བ།
བའི་ཕྱིར། དེ་ཆོས་ཅན། གཞན་དོན་ཕུན་ཚོགས་མངའ་སྟེ།
མངོན་མཐོ་དང་ངེས་ལེགས་ཀྱི་དགེ་ལེགས་ཀུན་ཏུ་བཟང་བོ་གདུལ་
བྱའི་སྐལ་བ་ཇི་ལྟ་བ་བཞིན་དུ་ཐོབ་པར་མཛད་པའི་ཕྱིར། དེ་ཆོས་
ཅན། གཞན་དོན་ཕུན་ཚོགས་སྒྲུབ་པའི་ཐབས་མངའ་སྟེ། དམ་
པའི་ཆོས་སྟོན་པའི་འོད་ཟེར་དག་ཀུན་ནས་འཕྲོ་བའི་ཕྱིར། ཞེས་
གསུངས་ལ། རྣམ་བཤད་ལས། ཐུབ་པ་སངས་རྒྱས་ཆོས་ཅན།
རང་དོན་ཕུན་ཚོགས་མངའ་སྟེ། སྤངས་རྟོགས་མཐར་ཕྱིན་པར་
མཛད་པའི་ཕྱིར། གཞན་དོན་ཕུན་ཚོགས་གདུལ་བྱའི་རྒྱུད་ཀྱི་་་་
མངོན་མཐོ་དང་ངེས་ལེགས་ནི་གཞན་དོན་ཡིན་ལ། དེ་གང་ལས་
འགྲུབ་པའི་གཟུགས་སྐུ་རྣམ་པ་གཉིས་ལ་གཞན་དོན་ཕུན་ཚོགས་ཞེས་
བྱ་སྟེ། ཞེས་ཟབ་པ་དང་རྒྱ་ཆེ་བའི་སྐུ་གཉིས་རིམ་པ་བཞིན་ཇི་ལྟ་བ་
དང་ཇི་སྙེད་པ་མཁྱེན་པའི་ཡེ་ཤེས་ཆོས་སྐུ་དང་སྦྱར་ནས་གསུངས་
སོ། ། སློབ་དཔོན་ཆོས་ཀྱི་གྲགས་པས་དེ་ལྟར་བསྟོད་ཕྱག་མཛད་
པའི་དགོས་པ་ནི སློབ་དཔོན་རང་ཉིད་དམ་པའི་སྤྱོད་པ་དང་
མཐུན་པར་བསྟན་པ་དང་། བསྟན་བཅོས་རྩོམ་པ་མཐར་ཕྱིན་པ་
དང་། བསྟན་བཅོས་འདི་འཆད་མཉན་བྱེད་པ་རྣམས་ལ་ཡང་་་་
བསོད་ནམས་འཕེལ་བའི་ཕྱིར་ཡིན་ཏེ། སློབ་དཔོན་ཤཱཀྱ་བློས།
སློབ་དཔོན་འདི་ཡང་བདག་ཉིད་དམ་པ་རྣམས་དང་སྤྱོད་པ་མཐུན་
པར་བསྟན་པར་བྱ་བ་དང་། ཁྱད་པར་དུ་འཕགས་པའི་ལྷ་ལ་་་་་
བསྟོད་པས་བསོད་ནམས་འཕེལ་བ་དང༌། བསོད་ནམས་འཕེལ་་
བས་བསྟན་བཅོས་གེགས་མེད་པར་མཐར་ཕྱིན་པ་དང་། འཆད་
པར་བྱེད་པ་དང་ཉན་པར་བྱེད་པ་རྣམས་སྔར་བསྟོད་ནས་ཞུགས་པ་
ལས་བསོད་ནམས་སྐྱེ་བའི་ཕྱིར། ཞེས་གསུངས་པ་ལྟར་རོ།།།
217

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སློབ་དཔོན་འདིས་ཟབ་ཅིང་ཞེས་པས་ལོངས་སྐུ་དང་། རྒྱ་ཆེའི་སྐུ་
མངའ་ཞེས་པས་སྤྲུལ་སྐུ་བསྟན་པར་གསུངས་ཏེ། ཤཱཀྱའི་འགྲེལ་
བཤད་ལས། ཉན་ཐོས་དང་རང་སངས་རྒྱས་ལ་སོགས་པའི་ཡུལ་མ་
ཡིན་པའི་ཕྱིར་ཟབ་པ་དང་། ཤེས་བྱ་མཐའ་དག་དང་སེམས་ཅན་
གྱི་དོན་མཐའ་དག་ལ་ཁྱབ་པའི་ཕྱིར་རྒྱ་ཆེ་བའི་སྐུ་མངའ། ཞེས་
སོ། ། ཀུན་ཏུ་བཟང་བོ་ཞེས་པ་བྱང་སེམས་ཀུན་བཟང་ལ་སྦྱར་
བའི་བཤད་པའི་རྣམ་གྲངས་གཞན་ཞིག་ཀྱང་གསུངས་ཏེ། ཤཱཀྱའི་
འགྲེལ་བཤད་ལས། ཀུན་ཏུ་བཟང་བོ་ཞེས་བྱ་བའི་སྒྲ་འདི་ནི་ཐེག་
པ་ཆེན་པོ་ལས་བྱང་ཆུབ་སེམས་དཔའི་ཁྱད་པར་ཞིག་ལ་གྲགས་པས་
འདི་བྱང་ཆུབ་སེམས་དཔའ་ལ་མཆོད་པ་ཡིན་ཏེ་ནས། བྱང་ཆུབ་
སེམས་དཔའ་རྣམས་ལ་ཡང་རྗེས་སུ་མཐུན་པའི་སྐུ་གསུམ་ནི་ཡོད་པ་
ཁོ་ན་སྟེ། ཞེས་སོ། ། བྲམ་ཟེ་ཆེན་པོའི་བཞེད་པ་ནི། རྐང་བ་
དང་པོས་ངོ་བོ་ཉིད་སྐུ་དངོས་སུ་བསྟན་ནས་ཡེ་ཤེས་ཆོས་སྐུ ཤུགས་ལ་
བསྟན་ཏེ། བྲམ་ཟེ་ལས། རྟོག་པའི་དྲ་བ་རྣམ་པར་བསལ་བ་ཉིད་
ཀྱིས་ནི། གཉིས་སུ་མེད་པའི་རང་བཞིན་ཙམ་གྱི་སྐུའི་བདག་ཉིད་
དང་མི་འབྲལ་བར་བརྗོད་པ་ཡིན་ནོ། ། དེ་ཅིའི་ཕྱིར་ཞེ་ན།
་་་་་་་་་་་་ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན
གཤེགས། །ཞེས་གསུངས་སོ། ། ཞེས་དང༌། ཕྱེད་སྔ་མས་ནི་
རང་གི་དོན་ཕུན་སུམ་ཚོགས་པ་བརྗོད་ལ། ཕྱི་མས་ནི་གཞན་གྱི་
དོན་ཕུན་སུམ་ཚོགས་པའོ། ། ཟབ་པས་ནི་གཞན་གྱིས་ཤེས་པར་
བྱར་མེད་པའི་ཐམས་ཅད་མཁྱེན་པ་ཉིད་ལ་སོགས་པའི་ཡོན་ཏན་
དཔག་ཏུ་མེད་པའི་རྟེན་ཉིད་དུ་བརྗོད་དོ། ། རྒྱ་ཆེ་བས་ནི་གཞན་
དང་མཚུངས་པ་མེད་པའི་བླ་ན་མེད་པ་ཉིད་བརྗོད་དོ། ། ཞེས་
218

གཏན་ཚིགས་རིག་པའི་སྣང་བ།
གསུངས་ཤིང་། ཊཱིཀ་ཆེན་ལས ཀུན་ཏུ་བཟང་བོ་ཞེས་པས་བྱ་བ་
ལས་ལ་ཡོད་པའི་འཕྲིན་ལས་དང་། འོད་ཟེར་དག་ཀུན་ནས་འཕྲོ་
ཞེས་པས་བྱེད་པ་བོ་ལ་ཡོད་པའི་འཕྲིན་ལས་བསྟན་པར་གསུངས་ལ།
རྒྱུད་བླ་མ་ལས། ཀུན་ཏུ་བཟང་བོ་དཔེ་མེད་དྲང་སྲོང་ཆེ །སྲེད་
མེད་བུ་ཡི་སྟོབས་མངའ་མཁྲེགས་པའི་སྐུ། །ཞེས་སངས་རྒྱས་ལ་ཀུན་
ཏུ་བཟང་བོའི་མིང་གིས་ཀྱང་གསུངས་སོ། །བསྟན་བཅོས་ཆེན་པོ་
འདི་བརྩམས་པའི་རྒྱུ་མཚན་དངོས་སུ་གསུངས་པའི་ཤུགས་ཀྱིས་སྣོད་
རུང་གི་ཡོན་ཏན་སོགས་བསྟན་པའི་སྒོ་ནས་ཚད་མ་རྣམ་འགྲེལ་གྱི་
བརྗོད་བྱ་དང་། དགོས་པ་དང༌། ཉིང་དགོས་དང༌། འབྲེལ་བ་
ཁོང་ན་ཡོད་པ་རྣམས་སྟོན་པ་ནི། སྐྱེ་བོ་ཕལ་ཆེར་ཕལ་ལ་ཆགས་
ཤིང་ཤེས་རབ་རྩལ་མེད་པས་ན་ལེགས་བཤད་རྣམས། དོན་དུ་མི་
གཉེར་ཁོ་ནར་མ་ཟད་ཕྲག་དོག་དྲི་མ་དག་གིས་སྡང་བར་ཡང་། །
ཡོངས་གྱུར་དེས་ན་བདག་ལ་འདི་ནི་གཞན་ལ་ཕན་པ་ཡིན་ཞེས་་་
བསམ་པའང་མེད། །སེམས་ནི་ཡུན་རིང་ལེགས་བཤད་གོམས་པས་
ལྷུར་ལེན་བསྐྱེད་ཕྱིར་འདི་ལ་དགའ་བ་སྐྱེས།།། ཞེས་གསུངས།
འདིས་ནི་སྐྱོན་དེ་དག་དང་བྲལ་བའི་སྣོད་རུང་གི་གདུལ་བྱ་ལ་བཤད་
པར་དམ་བཅའ་བ་ཤུགས་ལ་བསྟན་ཏོ། ། དེ་ཡང་བདེན་པ་བཞི་
དང་རྟོག་གེའི་ཚིག་དོན་བརྒྱད་ལ་སོགས་པ་ཚད་མ་ཀུན་ལས་བཏུས་
པའི་ཚིག་དོན་རྟོགས་དཀའ་བ་མཐའ་དག་ནི་ཚད་མ་རྣམ་འགྲེལ་གྱི་
བརྗོད་བྱའོ། ། བསྟན་བཅོས་འདི་ལ་བརྟེན་ནས་ཚད་མའི་མདོ་ལ་
སོགས་པའི་གསུང་རབ་ཀྱི་དོན་ལ་རིགས་པའི་ལམ་ནས་དྲངས་པའི་
ངེས་པ་གཏིང་ཚུགས་པ་རྙེད་དེ། ཚད་མར་གྱུར་པའི་སྟོན་པ་དང་
ཇི་
དེའི་བསྟན་པ་ལ་ཤེས་ནས་དད་པ་ཐོབ་པ་ནི་དགོས་པའོ། །
219

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལྟར་རིགས་པས་གཏན་ལ་ཕབ་པའི་དོན་དེ་ཉིད་ཐབས་དང་འབྲེལ་
བའི་ཐོས་བསམ་གོམས་པའི་ཤེས་རབ་ཀྱིས་ཉམས་སུ་བླང་བ་ལ་བརྟེན་
ནས་ཇི་སྐད་བཤད་པའི་སྐུ་གསུམ་འཕྲིན་ལས་དང་བཅས་པ་ཐོབ་པ་
ནི་དགོས་པའི་ཡང་དགོས་པའོ།།། དེ་ལྟར་བསྟན་བཅོས་དང་།
དགོས་པ་དང་། ཉིང་དགོས་རྣམས་སྔ་མ་སྔ་མ་ཐབས་དང་། ཕྱི་
མ་ཕྱི་མ་ཐབས་ལས་བྱུང་བའི་ཚུལ་གྱི་འབྲེལ་བ་ནི་འབྲེལ་བའོ། །
དེ་ནས་གཏན་ཚིགས་ཡང་དག་དང་ལྟར་སྣང་སོགས་བསྟན་པའི་སྒོ་
ནས་རང་དོན་ལེའུ་མདོར་བསྟན་པ་ནི། ཕྱོགས་ཆོས་དེ་ཆས་ཁྱབ་པ་
ཡི། །གཏན་ཚིགས་དེ་ནི་རྣམ་གསུམ་ཉིད། །མེད་ན་མི་འབྱུང་ངེས་
ཕྱིར་རོ། །གཏན་ཚིགས་ལྟར་སྣང་དེ་ལས་གཞན། །ཞེས་གསུངས།
དེ་ཡང་ཕྱོགས་ཞེས་པས་ཕྱོགས་ཀྱི་མིང་གིས་བཏགས་པའི་ཤེས་འདོད་
ཆོས་ཅན་བསྟན། ཆོས་ཞེས་པས་རྩོད་གཞི་དེ་ལ་འགོད་ཚུལ་དང་
མཐུན་པར་ཡོད་པ་ཉིད་དུ་ཚད་མས་ངེས་པའི་ཆོས་དེ། སྦྱོར་བ་དེ་
སྒྲུབ་ཀྱི་ཕྱོགས་ཆོས་སུ་བསྟན། དེ་ཆས་ཁྱབ་པ་ཡི། ཞེས་པས་རྩོད་
གཞི་དེ་ཡི་ཆ། ཁྱབ་བྱེད་བསྒྲུབ་བྱའི་ཆོས་ཀྱིས་ཁྱབ་བྱ་རྟགས་ལ་
ཁྱབ་པའི་རྗེས་ཁྱབ་དངོས་དང་། ལྡོག་ཁྱབ་ཤུགས་ལ་བསྟན།
གཏན་ཚིགས་ཞེས་པས་དེ་ལྟ་བུའི་ཚུལ་གསུམ་ཡིན་པ་དེ། གཏན་
ཚིགས་ཡང་དག་གི་མཚན་ཉིད་དུ་བསྟན། དེ་ནི་རྣམ་གསུམ་ཞེས་
པས་རྟགས་ཡང་དག་གི་དབྱེ་བ་བསྟན། ཉིད་ཅེས་པས་རྟགས་ཡང་
དག་ལ་གསུམ་དུ་གྲངས་ངེས་པར་བསྟན། སློབ་དཔོན་དབང་ཕྱུག་
སྡེས། རྟགས་ཀྱི་ཚུལ་དྲུག་འདོད་པར་གྲགས་ལ། དེ་ཡང་ཡོངས་
སུ་གྲགས་པའི་ཚུལ་གསུམ་གྱི་སྟེང་དུ། བསྒྲུབ་བྱ་ལ་ཚད་མས་གནོད་
པ་མེད་པ་དང་། མི་མཐུན་ཕྱོགས་སྒྲུབ་བྱེད་ཀྱི་ཚད་མ་མེད་པ་དང་།
220

གཏན་ཚིགས་རིག་པའི་སྣང་བ།
ཚུལ་ལྔ་བོ་དེ་ངེས་པའི་ཚད་མ་ཡོད་པ་སྟེ་ཚུལ་དྲུག་བཤད་དོ། ། དེ་
ལྟར་ཚུལ་དྲུག་བཤད་པ་ལ་དགོས་པ་མེད་དེ། ཚུལ་ཕྱི་མ་གསུམ་གྱི་
དོན་ནི་ཚུལ་དང་བོ་གསུམ་པོ་ཅི་རིགས་སུ་འདུས་པའི་ཕྱིར་རོ། །
མེད་ན་མི་འབྱུང་ངེས་ཕྱིར་རོ། ། ཞེས་པས་ནི། རྟགས་ཡང་དག་
ལ་འབྲས་རང་མ་དམིགས་པའི་རྟགས་གསུམ་དུ་གྲངས་ཏེ། མེད་ན་
མི་འབྱུང་གི་འབྲེལ་བ་ལ་བདག་གཅིག་འབྲེལ་དང་རྟེན་བྱུང་འབྲེལ་
གང་རུང་དུ་ངེས་པའི་ཕྱིར་རོ། ། ཞེས་གྲངས་ངེས་པའི་རྒྱུ་མཚན་
བསྟན། གཏན་ཚིགས་ལྟར་སྣང་དེ་ལས་གཞན། ། ཞེས་པས་
རྟགས་ཡང་དག་དེ་དག་ལས་གཞན་པའི་སྦྱོར་བ་དེ་སྒྲུབ་ཀྱི་རྟགས་སུ་
བཀོད་པ་གང་ཡིན་ཐམས་ཅད་དེ་སྒྲུབ་ཀྱི་གཏན་ཚིགས་ལྟར་སྣང་དུ་
བསྟན་ཏོ། ། དེ་ལྟར་ན་གཏན་ཚིགས་ཡང་དག་རྟོགས་པ་ལ་ཚུལ་
གསུམ་སོ་སོའི་མཚན་ཉིད་རྟོགས་དགོས། དེ་རྟོགས་པ་ལ་དེ་དག་
གིས་སེལ་བྱ་གཏན་ཚིགས་ལྟར་སྣང་རྟོགས་དགོས་པས། འདིར་
ཚུལ་གསུམ་སོ་སོའི་མཚན་ཉིད་སོགས་ཅུང་ཟད་འཆད་པ་ལ། སྦྱོར་
བ་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ལ་འགོད་ཚུལ་དང་་་་
མཐུན་པར་ཡོད་པ་ཉིད་དུ་ཚད་མས་ངེས་པ་དེ། སྦྱོར་བ་དེ་སྒྲུབ་ཀྱི་
ཕྱོགས་ཆོས་ཀྱི་མཚན་ཉིད། སྒྲ་མི་རྟག་པར་སྒྲུབ་པའི་ཤེས་འདོད་
ཆོས་ཅན་སྐྱོན་མེད་ལ་འགོད་ཚུལ་དང་མཐུན་པར་ཡོད་པ་ཉིད་དུ་
ཚད་མས་ངེས་པ་དེ། སྒྲ་མི་རྟག་པར་སྒྲུབ་པའི་ཕྱོགས་ཆོས་ཀྱི་་་་
མཚན་ཉིད། མཚན་ཉིད་དེའི་ཟུར་གྱི་ཤེས་འདོད་ཆོས་ཅན་སྐྱོན་
མེད་ལ་འགོད་ཚུལ་དང་མཐུན་པར་ཡོད་པ་ཞེས་པས། ཆོས་ཅན་གྱི་
ངོ་བོ་མེད་ནས་མ་གྲུབ་པ་དང་། རྟགས་ཀྱི་ངོ་བོ་མེད་ནས་མ་གྲུབ་པ་
དང་། གཞི་རྟགས་ཀྱི་འབྲེལ་བ་མེད་ནས་མ་གྲུབ་པ་རྣམས། དེ་སྒྲུབ་
221

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱི་ཕྱོགས་ཆོས་ཡིན་པ་སེལ། འགོད་ཚུལ་དང་མཐུན་པར་ཡོད་པ་
ཉིད་ཅེས་པས། །ཆོས་ཅན་གྱི་ཕྱོགས་གཅིག་ལ་རྟགས་མེད་ནས་མ་
གྲུབ་པ་དང་། རྟགས་ཀྱི་ཕྱོགས་གཅིག་ལ་ཆོས་ཅན་མེད་ནས་མ་གྲུབ་པ་
དག དེ་སྒྲུབ་ཀྱི་ཕྱོགས་ཆོས་ཡིན་པ་སེལ། ཡོད་པ་ཉིད་དུ་ཚད་
མས་ངེས་པ་ཞེས་པས། བློ་ལ་ལྟོས་ནས་མ་གྲུབ་པ་དང་། རྒོལ་བ་
ལ་ལྟོས་ནས་མ་གྲུབ་པ་རྣམས། དེ་སྒྲུབ་ཀྱི་ཕྱོགས་ཆོས་ཡིན་པ་་་་
གཅོད། ཁྱོད་སྦྱོར་བ་སྐོར་གཅིག་གི་རྟགས་སུ་བཀོད་པ་གང་ཞིག
ཁྱོད་ཀྱི་རྟགས་ཀྱིས་སྦྱོར་བ་དེ་སྒྲུབ་ཀྱི་ཕྱོགས་ཆོས་མ་གྲུབ་པ་དེ།
སྦྱོར་བ་སྐོར་གཅིག་གི་མ་གྲུབ་པའི་གཏན་ཚིགས་ཀྱི་མཚན་ཉིད། མ་
གྲུབ་པའི་གཏན་ཚིགས་ལ་དབྱེ་ན། དོན་ལ་ལྟོས་ནས་མ་གྲུབ་པ་
དང་། བློ་ལ་ལྟོས་ནས་མ་གྲུབ་པ་དང་། རྒོལ་བ་ལ་ལྟོས་ནས་མ་
གྲུབ་པ་དང་གསུམ། དང་བོ་ལ། རྟགས་ཀྱི་ངོ་བོ་མེད་ནས་མ་གྲུབ་
པ་དང་། ཆོས་ཅན་གྱི་ངོ་བོ་མེད་ནས་མ་གྲུབ་པ་དང་། → གཞི་་
རྟགས་ཀྱི་འབྲེལ་བ་མེད་ནས་མ་གྲུབ་པ་དང་། རྟགས་ཀྱི་ཕྱོགས་
གཅིག་ལ་ཆོས་ཅན་མེད་ནས་མ་གྲུབ་པ་དང་། ཆོས་ཅན་གྱི་ཕྱོགས་
གཅིག་ལ་རྟགས་མེད་ནས་མ་གྲུབ་པ་དང་ལྔ་གསུངས། དེ་དག་རིམ་
པ་བཞིན་དཔེར་བརྗོད་ན། སྐྱེས་བུ་ཆོས་ཅན། བདག་དང་
བཅས་པ་སྟེ། རང་རྐྱ་ཐུབ་པའི་བདག་གི་ཡོན་ཏན་དང་ལྡན་པའི་
ཕྱིར། ཞེས་པ་དང་། ཡང་། སྒྲ་ཆོས་ཅན། མེད་དེ། ཚད་
མས་མ་དམིགས་པའི་ཕྱིར་ཞེས་བཀོད་པའི་ཚེ་ན། ཚད་མས་མ་
དམིགས་པ་ལྟ་བུའོ། ། གཉིས་པ་ནི། རང་རྐྱ་ཐུབ་པའི་རྫས་ཡོད་
ཀྱི་བདག་ཆོས་ཅན། ཐམས་ཅད་ལ་ཁྱབ་སྟེ། བདེ་སོགས་ཡོན་
ཏན་ཐམས་ཅད་ལ་དམིགས་པའི་ཕྱིར། ཞེས་པ་དང་། ཡང་།
- 222

གཏན་ཚིགས་རིག་པའི་སྣང་བ།
རི་བོང་རྭ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་
པའི་ཚེ་ན་བྱས་པ་ལྟ་བུའོ། ། གསུམ་པ་ནི། སྒྲ་ཆོས་ཅན། མི་
རྟག་སྟེ། མིག་ཤེས་ཀྱི་བཟུང་བྱ་ཡིན་པའི་ཕྱིར། ཞེས་བཀོད་པའི་
ཚེ་ན་མིག་ཤེས་ཀྱི་བཟུང་བྱ་ལྟ་བུའོ། ། བཞི་བ་ནི། ལོག་པའི་
དབང་ཤེས་ཆོས་ཅན།མངོན་སུམ་ཡིན་ཏེ། རྟོག་པ་དང་བྲལ་ཞིང་མ་
འཁྲུལ་པའི་རིག་པ་ཡིན་པའི་ཕྱིར། ཞེས་བཀོད་པའི་ཚེ་ན་རྟོག་པ་
དང་བྲལ་ཞིང་མ་འཁྲུལ་བའི་རིག་པ་ལྟ་བུའོ། ། ལྔ་བ་ནི། ལྗོན་
ཤིང་ཆོས་ཅན། སེམས་ལྡན་ཡིན་ཏེ། མཚན་མོ་ལོ་མ་ཁུམས་ཏེ་ཉལ་
བའི་ཕྱིར། ཞེས་པ་ལྟ་བུའོ། ། གཉིས་པ་བློ་ལ་ལྟོས་ནས་མ་གྲུབ་
པ་ལ་དབྱེ་ན། ཐེ་ཚོམ་ཟ་ནས་མ་གྲུབ་པ་དང༌། ཤེས་འདོད་མེད་
ནས་མ་གྲུབ་པ་གཉིས། དང་བོ་ལ་དབྱེ་ན། ཆོས་ཅན་ལ་ཐེ་ཚོམ་
ཟ་ནས་མ་གྲུབ་པ་དང་། རྟགས་ལ་ཐེ་ཚོམ་ཟ་ནས་མ་གྲུབ་པ་དང་།
གཞི་རྟགས་ཀྱི་འབྲེལ་བ་ལ་ཐེ་ཚོམ་ཟ་ནས་མ་གྲུབ་པ་གསུམ་ཡོད།
དཔེ་རིམ་པ་བཞིན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་
བའི་ངོར། མདུན་གྱི་གཞི་འདིར་ཤ་ཟའི་བུམ་པ་ཆོས་ཅན། མི་
རྟག་སྟེ། བྱས་པའི་ཕྱིར། ཞེས་པ་ལྟ་བུ་དང༌། མཚན་མོའི་རྒྱ་
མཚོར་སྐྱ་རྫས་ཙམ་མཐོང་ནས་དུ་བ་དང་རླངས་པ་གང་ཡིན་མ་ངེས་
པའི་ངོར། མཚན་མོའི་རྒྱ་མཚོར་ཆོས་ཅན། མེ་ཡོད་དེ། དུ་བ་
ཡོད་པའི་ཕྱིར། ཞེས་པ་ལྟ་བུ་དང་། གཞི་རྟགས་ཀྱི་འབྲེལ་བ་ལ་
ཐེ་ཚོམ་ཟ་བ་ནི། དཔེར་ན། རི་སུལ་གསུམ་གང་རུང་ཞིག་ན་རྨ་
བྱའི་སྒྲ་གྲགས་པར་ངེས་ཀྱང་། སུ་ལ་གང་དུ་གྲགས་པར་མ་ངེས་པ་
ལ། རི་སུལ་གསུམ་གྱི་དབུས་མ་ན་ཆོས་ཅན། རྨ་བྱ་ཡོད་དེ
བྱའི་སྒྲ་གྲགས་པའི་ཕྱིར། ཞེས་པ་ལྟ་བུའོ། ། གཉིས་པ་ཤེས་
223

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདོད་མེད་ནས་མ་གྲུབ་པ་ལ་དབྱེ་ན། གཞི་རྟགས་ཐ་དད་མེད་
ནས་མ་གྲུབ་པ། གཞི་ཆོས་ཐ་དད་མེད་ནས་མ་གྲུབ་པ། རྟགས་
ཆོས་ཐ་དད་མེད་ནས་མ་གྲུབ་པ་དང་གསུམ། དེ་ཡང་རིམ་པ་་་་
བཞིན། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར། ཞེས་
པ་དང་། སྒྲ་ཆོས་ཅན། སྒྲ་ཡིན་ཏེ། བྱས་པའི་ཕྱིར། ཞེས་པ་
དང་། སྒྲ་ཆོས་ཅན། མི་རྟག་སྟེ། མི་རྟག་པ་ཡིན་པའི་ཕྱིར།
ཞེས་པ་ལྟ་བུའོ། ། གསུམ་པ་རྒོལ་བ་ལ་ལྟོས་ནས་མ་གྲུབ་པ་ལ།
སྔ་རྒོལ་ལ་ལྟོས་ནས་མ་གྲུབ་པ་དང་། ཕྱི་རྒོལ་ལ་ལྟོས་ནས་མ་གྲུབ་པ་
དང་། རྒོལ་ཕྱི་རྒོལ་གཉིས་ཀ་ལ་ལྟོས་ནས་མ་གྲུབ་པ་གསུམ་ཡོད།
དང་བོ་ནི་དཔེར་ན། སྔ་རྒོལ་གྲངས་ཅན་པས། ཕྱི་རྒོལ་སངས་
རྒྱས་པ་ལ། བློ་བདེ་ཆོས་ཅན། སེམས་མེད་ཡིན་ཏེ། སྐྱེ་འཇིག་
བྱེད་པའི་ཕྱིར། ཞེས་བཀོད་པ་ལྟ་བུ་ཡིན་ལ། དེ་ཡང་སྔ་རྒོལ་
གྲངས་ཅན་པས་སྔར་ཡོད་པ་ཞིག་རྐྱེན་གྱིས་གསལ་བར་བྱས་པ་ལ་
སྐྱེས་པ་དང་། གསལ་བར་སྐྱེས་པ་དེ་ཉིད་མི་གསལ་བར་གྱུར་པ་ལ་
འཇིག་པར་འདོད་པ་ཙམ་ལས། བློ་བདེ་སྔར་མེད་གསར་དུ་སྐྱེས་པ་
དང་། དེ་ཡང་སྐད་ཅིག་གིས་འཇིག་པར་གྲངས་ཅན་གྱིས་ཚད་མས་
མ་གྲུབ་པས་ན་སྔ་རྒོལ་ལ་ལྟོས་ཏེ་མ་གྲུབ་པར་བཞག་གོ། གཉིས་པ་
ནི༑། སྔ་རྒོལ་གཅེར་བུ་བས། ཕྱི་རྒོལ་སངས་རྒྱས་པ་ལ། ལྗོན་
ཤིང་ཆོས་ཅན། སེམས་ལྡན་ཡིན་ཏེ། ཤུན་པ་བཤུས་ན་འཆི་བའི་
ཕྱིར། ཞེས་བཀོད་པ་ལྟ་བུ་ཡིན་ལ། གཅེར་བུ་བས་ལྗོན་ཤིང་ཤུན་
པ་བཤུས་ན་སྐམ་པ་ཙམ་ལ་འཆི་བའི་ཐ་སྙད་བྱེད་ཀྱང་། སངས་
རྒྱས་པས་དེ་ལྟར་མི་འདོད་པས་གཏན་ཚིགས་འདི་ནི། ཕྱི་རྒོལ་
སངས་རྒྱས་པ་ལ་ལྟོས་ཏེ་མ་གྲུབ་པའི་རྟགས་སོ། ། རྒོལ་ཕྱི་རྒོལ་
224 ―

གཏན་ཚིགས་རིག་པའི་སྣང་བ།
གཉིས་ཀ་ལ་ལྟོས་ནས་མ་གྲུབ་པ་ནི། སྔ་རྒོལ་སྒྲ་བྱས་མ་བྱས་གང་
དུའང་མ་ངེས་པས། ཕྱི་རྒོལ་སྒྲ་བྱས་མ་བྱས་གང་དུའང་མ་ངེས་པ་
ལ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་
པ་ལྟ་བུའོ། ། འདི་ནི་སྡེ་བདུན་རྒྱན་ལྟར་བཀོད་པ་ཡིན་ལ། སྡེ་
བདུན་དོན་གཉེར་ཡིད་ཀྱི་མུན་སེལ་ལས། དང་བོ་ལ་དབྱེ་ན་གཞི་
མ་གྲུབ་ནས་མ་གྲུབ་པ་དང་། —ཐ་དད་མེད་ནས་མ་གྲུབ་པ།
ཕྱོགས་གཅིག་ལ་ལྟོས་ཏེ་མ་གྲུབ་པ་དང་གསུམ། ཞེས་དང་།
རིགས་རྒྱན་ལས། དང་བོ་ལ་གཉིས། གཞི་མ་གྲུབ་ནས་མ་གྲུབ་པ་
དང་། ཐ་དད་མེད་ནས་མ་གྲུབ་པའོ། ། ཞེས་ཐ་དད་མེད་ནས་
མ་གྲུབ་པ་གསུམ་དོན་ལ་ལྟོས་ཏེ་མ་གྲུབ་པར་གསུངས་སོ། །སྡེ་བདུན་
རྒྱན་ལས། གཞི་རྟགས་ཐ་དད་མེད་པའི་སྐབས་སུ། འདི་སྒྲ་ལ་སྒྲ་
མ་གྲུབ་པའི་རྒྱུ་མཚན་སོགས་ཀྱིས་ཕྱོགས་ཆོས་མ་གྲུབ་པ་མིན་པས།
ཞེས་དང་། གཞི་ཆོས་ཐ་དད་མེད་པ་དང་། རྟགས་ཆོས་ཐ་དད་མེད་
པའི་སྐབས་སུའང་། བྱས་པ་སྒྲ་ལ་མ་གྲུབ་པའི་རྒྱུ་མཚན་གྱིས་མ་
• ཡིན་པས། ཞེས་དང་། དོན་སྟེང་ནས་མི་རྟག་པ་སྒྲ་ལ་མ་གྲུབ་པ་
སོགས་ཀྱི་སྒོ་ནས་མ་ཡིན་པའི་ཕྱིར།ཞེས་གསུངས་པས། དོན་ལ་ལྟོས་
ཏེ་མ་གྲུབ་པ་ལ་དོན་སྟེང་ནས་རྟགས་སུ་འགྲོ་རྒྱུ་དེ། ཆོས་ཅན་དུ་
འཛིན་རྒྱུ་དེའི་སྟེང་དུ་མ་གྲུབ་པ་ཞིག་དགོས་པར་དགོངས་སོ། །
ཁྱོད་ཀྱི་རྟགས་ཀྱི་དེ་སྒྲུབ་ཀྱི་རྩོད་གཞིར་འཛིན་རྒྱུ་དེ། རྟགས་སུ་འཛིན་
རྒྱུ་དེ་མ་ཡིན་པ་གང་ཞིག་ཆོས་ཅན་དུ་འཛིན་རྒྱུ་དེ། གཞི་མ་གྲུབ་
པའི་གཏན་ཚིགས་ནི། ཆོས་ཅན་གྱི་ངོ་བོ་མེད་ནས་མ་གྲུབ་པའི་
གཏན་ཚིགས་ཀྱི་དོན་དང་། དེ་གང་ཞིག རྟགས་སུ་འཛིན་རྒྱུ་དེ་
གཞི་མ་གྲུབ་པའི་གཏན་ཚིགས་ནི། རྟགས་ཀྱི་ངོ་བོ་མེད་ནས་མ་
225

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྲུབ་པའི་གཏན་ཚིགས་ཀྱི་དོན་ནོ། ། གཞི་རྟགས་ཀྱི་འབྲེལ་བ་
མེད་ནས་མ་གྲུབ་པ་ལ་ཡང་། འགོད་ཚུལ་ཡིན་འགོད་དང་། སྒྲུབ་
ཚུལ་ཡིན་སྒྲུབ་ཀྱི་དབང་དུ་བྱས་ན། ཁྱོད་ཀྱི་རྟགས་ཀྱི་དེ་སྒྲུབ་ཀྱི་
རྩོད་གཞིར་འཛིན་རྒྱུ་དེ། རྟགས་སུ་འཛིན་རྒྱུ་དེ་མ་ཡིན་པ་གང་ཞིག
རྩོད་གཞིར་འཛིན་རྒྱུ་དེ། རྟགས་སུ་འཛིན་རྒྱུ་དེ་དང་འབྲེལ་བ་མེད་
པའི་གཏན་ཚིགས་ནི། དེའི་དོན་ཡིན་ནོ། ། གཞི་རྟགས་སུ་་་
འཛིན་རྒྱུ་གཉིས་འབྲེལ་བ་མེད་པ་ཙམ་གྱིས་མ་ཡིན་ཏེ། གཞི་མ་
གྲུབ་པ་ཆོས་ཅན་དུ་བཟུང་བའི་རྟགས་སྦྱོར་ཡང་དག་དུ་མ་ཡོད་པའི་
ཕྱིར། ཁྱོད་ཀྱི་རྟགས་ཀྱི་དེ་སྒྲུབ་ཀྱི་ཆོས་ཅན་དུ་འཛིན་རྒྱུ་དེའི་ཟུར་
གཅིག་ལ་རྟགས་སུ་འཛིན་རྒྱུ་དེས་མ་ཁྱབ་པ་དང་། ཁྱོད་ཀྱི་རྟགས་
ཀྱི་དེ་སྒྲུབ་ཀྱི་རྟགས་སུ་འཛིན་རྒྱུ་དེའི་ཟུར་གཅིག་ལ། ཆོས་ཅན་དུ་
འཛིན་རྒྱུ་དེས་མ་ཁྱབ་པས་ཆ་ནས་བཞག་པའི་གཏན་ཚིགས་ནི།
རིམ་པ་བཞིན་ཆོས་ཅན་གྱི་ཕྱོགས་གཅིག་ལ་རྟགས་མེད་པ་དང་།
རྟགས་ཀྱི་ཕྱོགས་གཅིག་ལ་ཆོས་ཅན་མེད་ནས་མ་གྲུབ་པའི་རྟགས་ཀྱི་
དོན་ཡིན་ཏེ། རྣམ་ངེས་ཊཱིཀ་ཆེན་ལས། ཕྱོགས་ཆོས་ཀྱི་མཚན་
ཉིད་སྟོན་པ་ན། རྗེས་སུ་དཔག་བྱ་ལ་ཡོད་པ་ཁོ་ནར་ངེས་པ་ཞེས་
པའི་ཚིག་གི་ནུས་པ་ལས། རྗེས་སུ་དཔག་བྱ་ལ་ཡོད་པ་དང་། དེ་
ལ་ཡོད་པ་ཁོ་ན་དང་། དེ་ལ་ཡོད་པར་ངེས་པ་དང་། དེ་ལ་ཡོད་པ་
ཁོ་ནར་ངེས་པ་བཞིས་རིམ་པ་བཞིན་དུ། རྗེས་སུ་དཔག་བྱ་ལ་་་་
གཏན་མེད་པ་དང་། དེ་ལ་ཡོད་ཀྱང་ཁྱབ་བྱེད་དུ་མེད་པས་དོན་
སྐྱོན་ཞུགས་པ་དང་། དེ་ལྟར་དོགས་པའི་བློ་སྐྱོན་ཞུགས་པ་རྣམས་
སེལ་ལ། ཞེས་དང་། རིགས་ཐིགས་འགྲེལ་བ་ལས། ཟུར་་་་་
གཉིས་པས། ལྗོན་ཤིང་ཆོས་ཅན། སྲོག་ལྡན་ཡིན་ཏེ། མཚན་
226

གཏན་ཚིགས་རིག་པའི་སྣང་བ།
མོ་ལོ་མ་ཁུམས་ཏེ་ཉལ་བའི་ཕྱིར། ཞེས་པ་ལྟ་བུ་རྩོད་གཞི་ལ་ཁྱབ་
བྱེད་དུ་མེད་པ་སེལ་ལ། ཞེས་གསུངས་པའི་ཕྱིར། ཁྱོད་སྦྱོར་བ་དེ་
སྒྲུབ་ཀྱི་རྩོད་གཞིར་བཟུང་བ་ཡང་ཡིན། ཁྱོད་སྦྱོར་བ་དེའི་རྟགས་སུ་
འགྲོ་རྒྱུ་དེར་ངེས་ནས། སྒྲུབ་བྱའི་ཆོས་སུ་འགྲོ་རྒྱུ་དེ་ཡིན་མིན་ལ་
ཤེས་འདོད་ཞུགས་པའི་གང་ཟག་སྲིད་པ་ཡང་ཡིན་པའི་གཞི་མཐུན་
པར་དམིགས་པ་དེ། སྦྱོར་བ་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་
མེད་ཀྱི་དོན་དུ་བཤད་དོ། ། སྐབས་འདིར། རྟག་དངོས་གཉིས་
ཆོས་ཅན། རྟག་དངོས་གཉིས་ཡིན་ཏེ། རྟག་དངོས་གཉིས་ཡིན་
པའི་ཕྱིར་ཞེས་བཀོད་པའི་ཚེ་ན། རྟག་དངོས་གཉིས་དེ། སྦྱོར་བ་
དེ་སྒྲུབ་ཀྱི་ཐ་དད་མེད་ནས་མ་གྲུབ་པ་གསུམ་དང་། གཞི་རྟགས་ཀྱི་
འབྲེལ་བ་མེད་པ་དང་། ཕྱོགས་གཅིག་ལ་ལྟོས་ནས་མ་གྲུབ་པ་་་་
གཉིས་ཀ་ཡིན་མིན་སོགས་དང་། བྱས་པ་ཁོ་ན་དང་། ཉན་བྱ་ཁོ་
ན་སོགས་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་མིན་དང་།
ཡིན་ན་བྱས་པ་ཁོ་ན་ལས་གཞན་པའི་དེ་སྒྲུབ་ཀྱི་ཕྱོགས་ཆོས་ཡོད་མེད་
དང་། བྱས་པའི་བྱེ་བྲག་དང་། བྱས་པ་མ་ཡིན་པ་ལས་ལོག་པ་
སོགས་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་མིན་དང་། བྱས་
པ་ཁོ་ན་ཞེས་པའི་ཁོ་ནའི་སྒྲ་སྟེ། གཞན་ལྡན་རྣམ་གཅོད་ཀྱི་ཚིག་
ཕྲད་ཡིན་མིན་སོགས་དང་། མཚན་མོ་ལོ་མ་ཁུམས་ཏེ་ཉལ་བ་དེ།
ལྗོན་ཤིང་སེམས་ལྡན་དུ་སྒྲུབ་པའི་ཕྱོགས་གཅིག་ལ་ལྟོས་ནས་མ་གྲུབ་
པ་གཉིས་དང་། གཞི་རྟགས་ཀྱི་འབྲེལ་བ་མེད་ནས་མ་གྲུབ་པ་་་་
གསུམ་ག་ཡིན་མིན་དང་། རྩོལ་བྱུང་དེ་ཡང་སྒྲ་མི་རྟག་པར་སྒྲུབ་
པའི་མ་གྲུབ་པའི་གཏན་ཚིགས་དེ་གསུམ་ག་ཡིན་མིན་སོགས་སྤྲོ། དེ་
སྒྲུབ་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་
227

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་
ཚད་མས་ངེས་པ་དེ། སྦྱོར་བ་དེ་སྒྲུབ་ཀྱི་རྗེས་ཁྱབ་ཀྱི་མཚན་ཉིད།
སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་
འབྲེལ་སྟོབས་ཀྱིས་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་
འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་དེ།
སྒྲ་མི་རྟག་པར་སྒྲུབ་པའི་རྗེས་ཁྱབ་ཀྱི་མཚན་ཉིད། དེ་སྒྲུབ་ཀྱི་་་་
བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་ཀྱི་མི་
མཐུན་ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་དུ་ཚད་མས་
ངེས་པ་དེ། དེ་སྒྲུབ་ཀྱི་ལྡོག་ཁྱབ་ཀྱི་མཚད་ཉིད། སྒྲ་མི་རྟག་པར་
སྒྲུབ་པའི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་
ཀྱི་མི་མཐུན་ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་དུ་
ཚད་མས་ངེས་པ་དེ། སྒྲ་མི་རྟག་པར་སྒྲུབ་པའི་ལྡོག་ཁྱབ་ཀྱི་མཚན་
ཉིད། ཁྱབ་པ་གཉིས་ཀའི་མཚན་ཉིད་ཀྱི་ཟུར་དུ་སྒྲུབ་བྱའི་ཆོས་ཀྱི་
དོན་ལྡོག་དང་འབྲེལ་སྟོབས་ཀྱིས་ཞེས་སྨྲས་པས། མི་རྟག་པ་ལྟ་བུ་
སྒྲ་མི་རྟག་པར་སྒྲུབ་པའི་རྗེས་ཁྱབ་དང་ལྡོག་ཁྱབ་ཡིན་པ་གཅོད།
རྗེས་ཁྱབ་ཀྱི་མཚན་ཉིད་ཀྱི་ཟུར་དུ་མཐུན་ཕྱོགས་ཁོ་ན་ལ་འགོད་ཚུལ་
དང་མཐུན་པར་ཡོད་པ་ཞེས་སྨྲས་པ་དང༌། ལྡོག་ཁྱབ་ཀྱི་མཚན་
ཉིད་ཀྱི་ཟུར་དུ་མི་མཐུན་ཕྱོགས་ལ་མེད་པ་ཞེས་སྨྲས་པས། འགལ་
རྟགས་རྣམས་དེ་སྒྲུབ་ཀྱི་རྗེས་ཁྱབ་དང་ལྡོག་ཁྱབ་ཡིན་པ་སེལ། །
ཁྱོད་སྦྱོར་བ་དེ་སྒྲུབ་ཀྱི་ཕྱོགས་ཆོས་གང་ཞིགརང་ཕྱོགས་ཆོས་ཅན་དུ་
སོང་བའི་གང་ཟག་གིས་དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་ངེས་པ་
དེ། སྦྱོར་བ་སྐོར་གཅིག་གི་འགལ་རྟགས་ཀྱི་མཚན་ཉིད།ཕྱོགས་ཆོས་
གང་ཞིག་ཅེས་པས་མ་གྲུབ་པ་རྣམས་སེལ་ཞིང་། དངོས་ཁྱབ་ཕྱིན་
228

གཏན་ཚིགས་རིག་པའི་སྣང་བ།
ཅི་ལོག་ཏུ་ངེས་པ་ཞེས་པས་མ་ངེས་པ་རྣམས་སེལ་ཏེ། མ་གྲུབ་པའི་
གཏན་ཚིགས་ལ་ཕྱོགས་ཆོས་མ་གྲུབ་པ་དགོས་ཤིང༌། མ་ངེས་པའི་
གཏན་ཚིགས་ལ། དེ་སྒྲུབ་ཀྱི་ཕྱོགས་ཆོས་ཅན་དུ་སོང་བའི་གང་ཟག་
གིས་ཁྱབ་པ་རྣལ་མ་དང་ཕྱིན་ཅི་ལོག་གང་དུའང་མ་ངེས་པ་ཞིག་་
དགོས་པའི་ཕྱིར། འགལ་རྟགས་ལ་དབྱེ་ན། ཆོས་ཀྱི་ངོ་བོ་སྒྲུབ་
པའི་འགལ་རྟགས་དང་། སྒྲས་ཟིན་གྱི་ཆོས་ཅན་གྱི་ངོ་བོ་སྒྲུབ་པའི
འགལ་རྟགས་དང༌། སྒྲས་ཟིན་གྱི་ཆོས་ཀྱི་ཁྱད་པར་སྒྲུབ་པའི་འགལ་
རྟགས་དང་། སྒྲས་ཟིན་གྱི་ཆོས་ཅན་གྱི་ཁྱད་པར་སྒྲུབ་པའི་འགལ་
རྟགས་བཞིའོ། །
དེས་ན་འགལ་རྟགས་ཕྱི་མ་གསུམ་ནི་ཅི་རིགས་པར་སྒྲས་ཟིན་
གྱི་ཆོས་ཅན་གྱི་ངོ་བོ་དང་། ཆོས་དང་ཆོས་ཅན་གྱི་ཁྱད་པར་དག་
སྒྲུབ་པའི་དེ་དང་དེའི་འགལ་རྟགས་སུ་བཞག་པ་ཡིན་གྱི། ཞེ་འདོད་
ཀྱི་དབང་དུ་བྱས་ན་ཕྱི་མ་གསུམ་ཡང་ཆོས་ཀྱི་ངོ་བོ་སྒྲུབ་པའི་འགལ་
རྟགས་ཡིན་ནོ། ། དེ་ཡང་སྦྱོར་བ་དང་བོ་ནི། རྟག་པ་དེ།
བྱས་པའི་རྟགས་ཀྱི་སྒྲ་རྟག་པར་སྒྲུབ་པའི་བསྒྲུབ་བྱའི་་ཆོས་ཀྱི་ངོ་བོ་
དང་། བྱས་པ་དེ། རྟག་པ་སྒྲའི་སྟེང་དུ་སྒྲུབ་པ་སྟེ། སྒྲ་རྟག་
པར་སྒྲུབ་པའི་འགལ་རྟགས་ཡིན་པས་ན་ཆོས་གྱི་ངོ་བོ་སྒྲུབ་པའི་་་་་་
འགལ་རྟགས་ཟེར། སྦྱོར་བ་གཉིས་པ་ནི། ནམ་མཁའ་ཞེ་འདོད་
ཀྱི་ཆོས་ཅན་གྱི་ངོ་བོ་དང་། དངོས་གྱུར་གྱི་ནམ་མཁའ་ཞེས་པའི་
སྒྲས། དངོས་པོ་དེ་ནམ་མཁའ་དང་ངོ་བོ་གཅིག་གི་ཚུལ་དུ་བརྗོད་
པས། དངོས་པོ་དེ་སྒྲས་ཟིན་གྱི་ཆོས་ཅན་གྱི་ངོ་བོ་དང་། དོན་
བྱེད་ནུས་སྟོང་དེ། དངོས་པོ་ནམ་མཁའི་སྟེང་དུ་སྒྲུབ་པའི་འགལ་
རྟགས་ཡིན་པས་ན། སྒྲས་ཟིན་གྱི་ཆོས་ཅན་གྱི་ངོ་བོ་སྒྲུབ་པའི་་་་
229

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འགལ་རྟགས་དང་། སྦྱོར་བ་གསུམ་པ་ནི། སྒྲས་ཟིན་ལ་གཞན་
དོན་བྱེད་པ་དེ། ·དེ་སྒྲུབ་ཀྱི་བསྒྲུབ་བྱའི་ཆོས་ཀྱི་ངོ་བོ་དང་།
འདུས་པ་མ་ཡིན་པའི་ཡུལ་ཅན་དེ་གཞན་དོན་བྱེད་པ་དང་ངོ་བོ་ཐ་
དད་པའི་ཚུལ་དུ་བརྗོད་པས། སྒྲས་ཟིན་ལ་ཆོས་ཀྱི་ཁྱད་པར་དང་།
འདུས་པ་མ་ཡིན་པའི་ཡུལ་ཅན་གྱི་དོན་བྱེད་པ་དེ། མིག་སོགས་ཀྱི་
སྟེང་དུ་སྒྲུབ་པ་ལ། འདུས་བསགས་དེ་འགལ་རྟགས་ཡིན་པའི་དོན་
གྱིས་ན་དེ་དེ་སྒྲུབ་ཀྱི་སྒྲས་ཟིན་གྱི་ཆོས་ཀྱི་ཁྱད་པར་སྒྲུབ་པའི་འགལ་
རྟགས་དང་། སྦྱོར་བ་བཞི་བ་ནི། མིག་སོགས་ཆོས་ཅན་གྱི་ངོ་བོ་
དང་། སྒྲས་ཟིན་ལ་འདུས་པ་མ་ཡིན་པའི་ཡུལ་ཅན་དེ་མིག་སོགས་
དང་ངོ་བོ་ཐ་དད་པའི་ཚུལ་དུ་བརྗོད་པས། སྒྲས་ཟིན་གྱི་ཆོས་ཅན་
གྱི་ཁྱད་པར་དང་། འདུས་པ་མ་ཡིན་པའི་ཡུལ་ཅན་གྱི་དོན་བྱེད་པ་
དེ། མིག་སོགས་ཀྱི་སྟེང་དུ་སྒྲུབ་པ་ལ། འདུས་བསགས་དེ་འགལ་
རྟགས་ཡིན་པས་ན། དེ་སྒྲུབ་ཀྱི་སྒྲས་ཟིན་གྱི་ཆོས་ཅན་གྱི་ཁྱད་པར་
སྒྲུབ་པའི་འགལ་རྟགས་སུ་གསུངས་སོ། ། འདི་བཞི་ལ། ཆོས་ཀྱི་
ངོ་བོ་འགོག་པ་དང་། ཆོས་ཀྱི་ཁྱད་པར་འགོག་པ་དང་། ཆོས་
ཅན་གྱི་ངོ་བོ་འགོག་པ་དང་། ཆོས་ཅན་གྱི་ཁྱད་པར་འགོག་པའི་
འགལ་རྟགས་ཞེས་ཀྱང་བཤད་པའི་རྣམ་གྲངས་ཡོད་དོ། ། འདུས་
པ་མ་ཡིན་པའི་ཡུལ་ཅན་གྱི་དོན་ནི། རྣམ་ངེས་ཊཱིཀ་ཆེན་ལས།
འདུས་པ་མ་ཡིན་པའི་ཡུལ་ཅན་ནི་རྡུལ་འདུས་པ་ཡང་མ་ཡིན།
སྐད་ཅིག་འདུས་པ་ཡང་མ་ཡིན་པའི་རྣམ་འགྱུར་རྣམས་ལ་ལོངས་སྤྱོད་
པའི་ཡུལ་ཅན། ཞེས་པ་ལྟར་རོ། ། གྲངས་ཅན་གྱིས་མིག་སོགས་
ཆོས་ཅན་ཞེས་རྩོད་གཞིར་བཟུང་བའི་སོགས་ཁོང་ནས་ཤེས་བྱ་གང་
འདོན་ཞེ་ན། རིགས་རྒྱན་ལས གདགས་གཞི་དང་བཅས་ན་
230

གཏན་ཚིགས་རིག་པའི་སྣང་བ།
མིག་གི་སོགས་ཁོངས་ནས་ཤེས་བྱ་ཉེར་གསུམ་བཏོན་ནས་ཉེར་བཞི་
ཆོས་ཅན་དུ་འཛིན་པ་ཡིན་ནོ། ། ཞེས་དང༌། རྣམ་ངེས་ཊཱིཀ་
ཆེན་ལས། བེམ་པོ་ཉེར་གསུམ་འདོན་པ་མ་ཡིན་ནོ་ཞེས་ཟེར་བས་
ནི། གྲངས་ཅན་གྱིས་ཟོལ་སྦྱོར་བཀོད་ནས་ཅི་བྱེད་པ་ཡིན་པ་མ་
ཤེས་པའི་སྐྱོན་ནོ། ། ཞེས་གསུངས་ལ སྡེ་བདུན་རྒྱན་ལས།
རྒོལ་བ་གཉིས་ལ་མཐུན་སྣང་དུ་གྲུབ་པའི་མིག་སོགས་དབང་བོ་དང་
གཟུགས་སོགས་ཡུལ་རྣམས་བདག་གི་བར་སྒྲུབ་འདོད་ནས་མིག་་་་་
སོགས་ཆོས་ཅན་ཞེས་སྨྲས་པ་ཡིན་པས། ཆོས་ཅན་གྱི་དོན་དེ་ལྟར་
དུ་ཤེས་པར་གྱིས་ཤིག ཅེས་དང་། གྲངས་ཅན་པས་ཤེས་བྱ་ཉེར་
བཞི་བོ་ཐམས་ཅད་བདག་དོན་བྱེད་པར་སྒྲུབ་དགོས་མོད་ཀྱི། འོན་
ཀྱང་མིག་སོགས་དབང་བོ་དང་གཟུགས་སོགས་ཡུལ་རྣམས་བདག་གི་
བར་གྲུབ་ན། གཞན་དག་ཀྱང་འབད་མེད་དུ་གྲུབ་པར་འགྱུར་ཞིང་།
དང་བོ་ནས་ཉེར་བཞི་ཆོས་ཅན་དུ་བྱས་ན་ཆོས་ཅན་ཕྱི་རྒོལ་མཐུན་
སྣང་དུ་མི་འགྲུབ་ཅེས་གསུངས་སོ། ། དེ་ཡང་ཡིན་ཏེ། མཛོད་
ལས། གཟུགས་ཅན་བཅུ་ནི་བསགས་པའོ། ། ཞེས་གསུངས་པ་
ལྟར། མིག་སོགས་དབང་བོ་ལྔ་དང་གཟུགས་སོགས་དོན་ལྔ་སྟེ་་་
གཟུགས་ཅན་བཅུ་བོ་རྡུལ་ཕྲ་རབ་བསགས་པའི་ཁམས་སུ་ནང་བ་
སངས་རྒྱས་པས་ཀྱང་འདོད་དོ། ། ཤེས་བྱ་ཉེར་བཞི་ཆོས་ཅན་དུ་
འཛིན་པ་ལྟར་ན། གྲངས་ཅན་པས་འདོད་པའི་སྤྱི་གཙོ་བོ་དེ་ཡོད་
པར་ཐལ།སྦྱོར་བ་དེའི་ཕྱོགས་ཆོས་གྲུབ་པའི་ཕྱིར་ཞེས་ཟེར་ན། རྣམ་
ངེས་ཊཱིཀ་ཆེན་ལས། བདེ་བ་དང་སྡུག་བསྔལ་དང་བཏང་སྙོམས་
གསུམ་ཆ་ཤས་ཆེ་ཆུང་མེད་པར་ཆ་མཉམ་པའི་གནས་སྐབས་ལ་གཙོ་
བོར་འགོད་པས་དེའི་ཡང་དེ་ན་དེ་ཚད་མས་གྲུབ་ཅེས་ཅིའི་ཕྱིར་མི་སྨྲ།
231

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞེས་པ་ནས། ཕྱོགས་ཆོས་མ་གྲུབ་པའི་སྐྱོན་ཅུང་ཟད་ཀྱང་མེད་
དོ། ། ཞེས་བཤད་དོ། ། དེ་ཡང་གྲངས་ཅན་གྱི་གཞུང་ལས།
དེ་ཉིད་ཉི་ཤུ་ལྔ་ཤེས་ན། །རལ་བ་མགོ་ཟླུམ་ཅོད་པན་ཅན། །ཡུལ་ནི་
གང་དང་གར་གནས་ཀྱང་། །གྲོལ་འགྱུར་འདི་ལ་ཐེ་ཚོམ་མེད། །ཅེས་
བཤད་པ་ལྟར། བདག་དང་གཙོ་བོ་དང་ཆེན་པོ་དང་ང་རྒྱལ་དང་
དེ་ཙམ་ལྔ་དང་དབང་བོ་བཅུ་གཅིག་དང་འབྱུང་བ་ལྔ་བོ་རྣམས་ལ་དེ་
ཉིད་ཉི་ཤུ་རྩ་ལྔ་ཞེས་གྲངས་ཅན་པ་དག་གིས་འདོད་ཅིང་། བདག་
དང་སྐྱེས་བུ་དང་ཤེས་པ་དང་རིག་པ་རྣམས་ནི་དོན་གཅིག་མིང་གི་
རྣམ་གྲངས་སུ་འདོད་པས། བདག་ལས་གཞན་པའི་དབང་ཤེས་ལ་
སོགས་པའི་ཤེས་པ་གཞན་གང་ཡང་མེད་པར་འདོད་དོ། ། སྤྱི་
དང་། གཙོ་བོ་དང་། རྩ་བའི་རང་བཞིན་གསུམ་ཡང་དོན་གཅིག་
དང་། བློ་དང་ཆེན་པོ་གཉིས་ཀྱང་དོན་གཅིག་མིང་གི་རྣམ་གྲངས་
སུ་འདོད་དོ།། དེ་ཙམ་ལྔ་ནི། གཟུགས་སྒྲ་དྲི་རོ་རེག་བྱ་ལྔ་ལ་
འདོད་ཅིང་། དབང་བོ་བཅུ་གཅིག་ནི། མིག་རྣ་སྣ་ལྕེ་པགས་པའི་
དབང་བོ་སྟེ་བློའི་དབང་བོ་ལྔ་དང་། ངག་དང་ལག་པ་དང་རྐང་བ་
དང་འདོམས་དང་རྐུབ་ཀྱི་དབང་བོ་སྟེ་ལས་ཀྱི་དབང་བོ་ལྔ་དང་ཡིད་
དབང་ངོ་།། འབྱུང་བ་ལྔ་ནི། ས་ཆུ་མེ་རླུང་ནམ་མཁའ་ལྔའོ། །
རང་བཞིན་ནི་རྒྱུ་དང་། རྣམ་འགྱུར་ནི། འབྲས་བུའི་མིང་ཡིན་ལ།
རྒྱུ་འབྲས་གཉིས་ལ་ཡིན་མིན་གྱི་མུ་བཞི་སྟེ། སྤྱི་གཙོ་བོ་ནི། རང་
བཞིན་ཡིན་ལ་རྣམ་འགྱུར་མ་ཡིན་པའི་མུ་དང་། ཆེན་པོ་དང་ང་
རྒྱལ་དང་དེ་ཙམ་ལྔ་སྟེ་བདུན་ནི། རང་བཞིན་དང་རྣམ་འགྱུར་
གཉིས་ཀ་ཡིན་པའི་མུ་དང་། དབང་བོ་བཅུ་གཅིག་དང་འབྱུང་བ་
ལྔ་ནི། རྣམ་འགྱུར་ཡིན་ལ་རང་བཞིན་མ་ཡིན་པའི་མུ་དང་།

གཏན་ཚིགས་རིག་པའི་སྣང་བ།
བདག་ཤེས་རིག་པའི་སྐྱེ་བུ་ནི། རང་བཞིན་དང་རྣམ་འགྱུར་གཉིས་
ཀ་གང་ཡང་མ་ཡིན་པའི་མུའོ་ཞེས་ཟེར་ཏེ། དབང་ཕྱུག་ནག་པོའི་
རྒྱུད་ལས། རྩ་བའི་རང་བཞིན་རྣམ་པར་འགྱུར་མིན་ལ། །ཆེན་པོ་
སོགས་བདུན་རང་བཞིན་རྣམ་འགྱུར་ཞིང༌། །བཅུ་དྲུག་པོ་ནི་རྣམ་
པར་འགྱུར་བ་སྟེ། །སྐྱེས་བུ་རང་བཞིན་མ་ཡིན་རྣམ་འགྱུར་མིན། །
ཞེས་བཤད་པའི་ཕྱིར། སྤྱི་གཙོ་བོ་ཞེས་བྱ་བ་དེ་ཡོད་པ་གང་ལས་
ཤེས་ཞེ་ན། ཁྱད་པར་ཚད་ཕྱིར་རྗེས་འགྲོའི་ཕྱིར། །ནུས་པའི་སྒོ་
ནས་འཇུག་པའི་ཕྱིར། །རྒྱུ་དང་འབྲས་བུ་དབྱེར་ཡོད་ཕྱིར། །རང་
བཞིན་སྣ་ཚོགས་དབྱེར་མེད་ཕྱིར། །མི་གསལ་བ་ཡི་རྒྱུ་ཡོད་དོ། །ཞེས་
རིགས་པ་ལྔའི་སྒོ་ནས་གཙོ་བོ་ཡོད་པར་སྒྲུབ་བོ། ། དེ་ཡང་གཙོ་བོ་
ནི། ཡོད་པ་ཡིན་ཏེ། ཁྱད་པར་རྣམས་ལ་ཚད་ཡོད་པའི་ཕྱིར་དང་།
ཡོན་ཏན་གསུམ་ཆ་མཉམ་པ་རྗེས་སུ་འགྲོ་བར་མཐོང་བའི་ཕྱིར་དང་།
རྒྱུ་དུ་མས་འབྲས་བུ་གཅིག་སྐྱེད་པའི་ནུས་པ་མཐོང་བའི་ཕྱིར་དང་།
གྲོ་ནས་ལྟ་བུའི་རང་རང་གི་ས་བོན་ལས་རང་རང་གི་མྱུ་གུ་འབྱུང་ལ།
གཞན་གྱི་མྱུ་གུ་མི་འབྱུང་བའི་དབྱེ་བ་ཡོད་པའི་ཕྱིར་དང་། འཇིག་
རྟེན་གྱི་ཁམས་འཇིག་པའི་ཚེ་ཁམས་གསུམ་པོ་དབྱེར་མེད་དུ་ཐིམ་པར་
འགྱུར་བའི་གནས་ཡོད་པའི་ཕྱིར་ཞེས་ཟེར་རོ། ། དེ་ལྟར་ཤེས་བྱ་
ཉེཪ་ལྔ་ལས་བདག་ཤེས་རིག་པའི་སྐྱེས་བུ་ནི་ཤེས་བྱ་ཉེར་བཞི་ལ་་
ལོངས་སྤྱོད་པ་བོ་དང་། བདག་རང་གི་ངོ་བོ་ནི། རྡུལ་ཕྲ་རབ་
དང་སྐད་ཅིག་གང་ཡང་འདུས་པ་མ་ཡིན་པས་རང་རྐྱ་བ་ཡིན་ལ།
མིག་ལ་སོགས་པ་ཉེར་བཞི་ནི། རྡུལ་ཕྲ་རབ་བསགས་པའི་བེམ་པོ་
བདག་གི་ལོངས་སྤྱོད་བྱར་འདོད་དོ།། བདག་དེ་ནི།
དང་།
དབུ་མ་འཇུག་པ་ལས། ཟ་བོ་རྟག་དངོས་བྱེད་པོ་མིན་པའི་བདག
233

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
། ཡོན་ཏན་བྱ་མེད་མུ་སྟེགས་རྣམས་ཀྱིས་བརྟགས། །ཞེས་གསུངས་པ་
ལྟར། འབྲས་བུ་རྣམས་ལ་ལོངས་སྤྱོད་པའི་ཟ་བ་བོ་དང༌། རྟག་པ་
དང་དངོས་པོའི་བདག་ཉིད་ཅན་དང་། རྣམ་འགྱུར་རྣམས་སྐྱེད་
པར་བྱེད་པ་བོ་མིན་པ་དང་། རྡུལ་མུན་སྙིང་སྟོབས་ཀྱི་ཡོན་ཏན་
མེད་པ་དང་། རྣམ་འགྱུར་རྣམས་ལ་ཁྱབ་བྱེད་ཀྱི་བྱ་བ་མེད་པ་སྟེ།
ཁྱད་པར་ལྔ་ལྡན་དུ་འདོད་དོ། ། དེ་ལྟར་ན། མིག་སོགས་འདུས་
པ་མ་ཡིན་པའི་ཡུལ་ཅན་ཆོས་ཅན། གཞན་དོན་བྱེད་དེ། འདུས་
བསགས་ཡིན་པའི་ཕྱིར། ཞེས་བཀོད་པའི་ཚེ་ན་འདུས་བསགས་དེ།
དེ་སྒྲུབ་ཀྱི་འགལ་རྟགས་མ་ཡིན་ཏེ། སྦྱོར་བ་དེའི་ཕྱོགས་ཆོས་མ་
གྲུབ་པ་གང་ཞིག དངོས་ཁྱབ་ཕྱིན་ཅི་ལོག་ཏུའང་མ་ངེས་པའི་ཕྱིར་
ཞེས་ཟེར་ན། སྒྲས་ཟིན་གྱི་སྦྱོར་བ་དེ་འགལ་རྟགས་ཀྱི་སྦྱོར་བ་མིན་
ཡང་། སྒྲས་ཟིན་དང་ཞེ་འདོད་གཉིས་ལས་ཞེ་འདོད་གཙོ་བོར་བྱེད་
དགོས་པས་སྐྱོན་མེད་དོ། ། འོ་ན་སློབ་དཔོན་ཕྱོགས་གླང་གིས་
འདི་ནི་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པའི་འགལ་བའོ། །
ཞེས་དང་། འདི་ནི་ཆོས་ཅན་གྱི་ཁྱད་པར་ཕྱིན་ཅི་ལོག་ཏུ་སྒྲུབ་པའི་
འགལ་བའོ། ། ཞེས་གསུངས་པ་དང་མི་འགལ་ལམ་ཞེ་ན། མི་
འགལ་ཏེ། དེ་ནི་གྲངས་ཅན་པའི་སྒྲས་ཟིན་གྱིས་བརྗོད་ཚུལ་ལ་ལྟོས་
ནས་ཆོས་ཀྱི་ཁྱད་པར་དག་སྒྲུབ་པའི་འགལ་རྟགས་དང༌། ཆོས་ཅན་
གྱི་ཁྱད་པར་སྒྲུབ་པའི་འགལ་རྟགས་སོགས་ཡིན་པར་བརྗོད་པ་ཡིན་ལ།
མིག་སོགས་བདག་དོན་བྱེད་པ་གྲངས་ཅན་གྱིས་སྦྱོར་བ་དེ་དག་གི་
སྐབས་སུ་དངོས་སུ་མ་བརྗོད་ན་ཡང་ཞེ་འདོད་ཀྱི་བསྒྲུབ་བྱ་ཡིན་པ་ནི།
ཁོ་རང་གིས་སྒྲུབ་བྱེད་བཀོད་པའི་སྐབས་ལས་ཤིན་ཏུ་རྟོགས་པར་
-- 234

གཏན་ཚིགས་རིག་པའི་སྣང་བ།
འགྱུར་བ་ཡིན་པའི་ཕྱིར། དེ་ལྟར་ཡང་རྣམ་འགྲེལ་ལས། མ་་་
བརྗོད་ནྀ་ཡང་འདོད་པས་ཁྱབ། །བདག་གི་དོན་བཞིན་བསྒྲུབ་བྱཪ་
འདོད། །ཅེས་དང་། དེ་ནི་ལྟོས་ནས་ཆོས་དག་དང༌། །ཆོས་ཅན་
ཁྱད་པར་ཡིན་པར་བརྗོད། །མ་བརྗོད་ན་ཡང་འདོད་པ་ནི། །སྐབས་
ལས་རྟོགས་པར་འགྱུར་བ་ཡིན། ། ཞེས་སོ། ། ཐོག་མར་གྲངས་
ཅན་གྱིས། མིག་སོགས་ཆོས་ཅན། གཞན་དོན་བྱེད་དེ། འདུས་
བསགས་ཡིན་པའི་ཕྱིར། དཔེར་ན། མལ་ཆ་དང་སྟན་བཞིན།
ཞེས་བཀོད་པ་འདི་ལ། དཔེ་བསྒྲུབ་བྱའི་ཆོས་ཀྱིས་སྟོང་ཞིང་།
རྟགས་དམ་བཅའ་དང་འགལ་བའི་ཉེས་པའང་ཡོད་དེ། སློབ་་་་་
དཔོན་དབྱིག་གཉེན་གྱིས། གལ་ཏེ་བདག་གཞན་དེ་མ་གྲུབ། །དཔེ་
ལའོ། ། ཞེས་གྲངས་ཅན་ཁྱོད་ཀྱིས་གཞན་ཞེས་པ་དེ། རང་རྐྱ་
བའི་བདག་ལ་བསམ་པ་ཡིན་ཞིང་། མལ་ཆ་དང་སྟན་གྱིས་རང་རྐྱ་
བའི་བདག་གི་དོན་མི་བྱེད་པས། དཔེ་སྒྲུབ་བྱའི་ཆོས་ཀྱིས་སྟོང་བར་
གསུངས་སོ། ། དེར་མ་ཟད་འདུས་བསགས་དེ། མིག་སོགས་
གཞན་དོན་བྱེད་པར་སྒྲུབ་པའི་ཞེ་འདོད་ཀྱི་བསྒྲུབ་བྱ་ལ་གནོད་བྱེད་
ཡིན་པས། རྟགས་བསྒྲུབ་བྱ་དང་འགལ་བའི་ཉེས་པའང་ཡོད་ཅེས་
འཆད་པ་ལ། དེ་དཔེར་རྗེས་འགྲོ་མེད་པ་ཡི། །སྐྱོན་ཡང་ཅི་སྐད་
བདག་གཞན་ན། །དེ་མ་གྲུབ་ཅེས་བཤད་བཞིན་ཏེ། །དེར་ནི་འདོད་
ལ་གནོད་བྱེད་ཡིན།།གལ་ཏེ་གང་ལ་རྩོད་པ་ཡིས། །བསྒྲུབ་བཀོད་དེ་
བསྒྲུབ་བྱ་མིན་ན། །བསྒྲུབ་བྱ་ཅི་ཡིན་གཞན་དུ་ན། །མི་འདོད་པ་
འང་འབྲས་མེད་འགྱུར། །ཞེས་དང་། ཐར་ལམ་གསལ་བྱེད་ལས།
རྟགས་དེའི་ཞེ་འདོད་ཀྱི་བསྒྲུབ་བྱའི་ཆོས་དེ་མཐུན་དཔེར་རྗེས་འགྲོ་
མེད་པ་ཡི་སྐྱོན་ཡང་ཡོད་དེ། བདག་རྟག་པའི་དོན་བྱེད་པ་དེ་མཐུན་
— 235

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དཔེ་མལ་ཆ་སོགས་ལ་རྗེས་འགྲོ་མི་བྱེད་པའི་ཕྱིར། ཁྱབ་པར་ཐལ།
ཇི་སྐད་དུ། སློབ་དཔོན་དབྱིག་གཉེན་གྱིས། ཁྱོད་ཀྱི་བེམ་པོ་ཉེར་
བཞི་ལས་གཞན་དེ་གང་ཡིན་ཞེས་དྲིས་པ་ན། རྟག་པའི་བདག་དེ་
ཉིད་གཞན་གྱི་སྒྲས་བརྗོད་པ་ཡིན་ནོ་ཞེས་སྨྲས་པའི་ཚེ་ན། སློབ་
དཔོན་གྱིས་དེ་དཔེ་ལ་རྗེས་འགྲོ་མ་གྲུབ་ཅེས་བཤད་པའི་ཕྱིར། དེ་
བཞིན་དུ་འདིར་ཡང་དཔེ་ལ་རྗེས་འགྲོ་མེད་པའི་ཉེས་པ་སྟོན་པའོ། །
རྟགས་དེར་ནི་ཆོས་ཅན། ཞེ་འདོད་མིག་སོགས་བདག་རྟག་པའི་
དོན་བྱེད་པ་ལ་གནོད་བྱེད་ཡིན་ཏེ་དེའི་ལོག་ཕྱོགས་སྒྲུབ་པའི་རྟགས་
ཡང་དག་ཡིན་པའི་ཕྱིར། གཉིས་པ་ནི། གལ་ཏེ་འདུས་ཤིང་་་་
བསགས་པ་ཆོས་ཅན། ཁྱོད་ཀྱིས་མིག་སོགས་གཞན་དོན་བྱེད་པར་
སྒྲུབ་པའི་ཞེ་འདོད་ཀྱི་བསྒྲུབ་བྱ་ཅི་ཡིན་མེད་པར་ཐལ། མིག་སོགས་
བདག་རྟག་པའི་དོན་བྱེད་པ་ཡིན་མིན་གང་ལ་རྩོད་པ་ཡིས་དོན་དེ་
སྒྲུབ་པར་བྱེད་པའི་སྒྲུབ་བྱེད་དུ་ཁྱོད་ཀྱིས་བཀོད་པའི་དོན་དེ་ཁྱོད་ཀྱི་
ཞེ་འདོད་ཀྱི་བསྒྲུབ་བྱ་མིན་ན། སྐབས་འདིར་ཞེ་འདོད་སྒྲུབ་རྒྱུ་
གཞན་མེད་པའི་ཕྱིར། ཞེ་འདོད་ལས་གཞན་དུ་སྨྲས་ཆོས་གཞན་
དོན་བྱེད་པ་བསྒྲུབ་བྱ་ཡིན་ན། ཁྱོད་ཀྱིས་རྒོལ་བ་སྒྲུབ་མི་འདོད་པ་
སྒྲུབ་པའོ། ། ཕྱིར་རྒོལ་གྱི་ངོར་སྒྲུབ་བྱེད་བཀོད་པ་འབྲས་བུ་མེད་
པར་འགྱུར་བར་ཐལ། མིག་སོགས་གཞན་དོན་བྱེད་པ་དེ་ཁྱོད་ཀྱི་ཞེ་
འདོད་ཀྱི་བསྒྲུབ་བྱ་གང་ཞིག་དེ་ཕྱིར་རྒོལ་སངས་རྒྱས་པས་སྔར་ནས་
གྲུབ་ཟིན། གྲངས་ཅན་རང་ཉིད་ཀྱང་དེ་དག་གིས་འབྲས་བུ་བསྐྱེད་
པ་ཙམ་ཞིག་སྐབས་འདིར་སྒྲུབ་མི་དགོས་པའི་ཕྱིར།། ཞེས་དང་།
མིག་གི་སོགས་ཁོངས་ནས་བེམ་པོ་ཉེར་གསུམ་བཟུང་ལ། ཕྱོགས་
236

གཏན་ཚིགས་རིག་པའི་སྣང་བ།
ཆོས་མ་གྲུབ་པའི་སྐྱོན་མེད་དེ། བློ་གྲངས་ཅན་གྱིས་བེམ་པོར་འདོད་
ཅིང་བློ་ཙམ་སངས་རྒྱས་པས་ཀྱང་འདོད་ཅིང་། གྲངས་ཅན་གྱིས་
ཀྱང་བློར་ཐ་སྙད་འདོགས་པའི་གཞི་གཟུང་རྣམས་ལ་བསམ་པའི་ཕྱིར།
གཙོ་བོའི་ཐ་སྙད་མི་འདོགས་ཀྱང་བདེ་སྡུག་བཏང་སྙོམས་གསུམ་ཆ་
མཉམ་པའི་ཆ་སངས་རྒྱས་པ་རང་ཉིད་ཀྱང་ཁས་ལེན་པས་སོ། །
དེ་ལྟ་མ་ཡིན་ན་སྒྲ་མི་རྟག་པར་སྒྲུབ་པའི་ཚེ་ཡང་རྩོད་གཞི་མཐུན་སྣང་
དུ་མ་གྲུབ་པར་འགྱུར་ཏེ། གྲངས་ཅན་གྱིས་སྒྲ་རྟག་པར་འདོད་པའི་
ཕྱིར་རོ། ། ཞེས་གསུངས་སོ།། དེ་ལྟར་གཞུང་ཚད་ལྡན་རྣམས་
ལས་གསུངས་ཚུལ་མི་མཐུན་པ་དག་བྱུང་ན། རང་གི་བློ་ངོར་གང་
བདེ་བ་དེ་བཟུང་ནས།། ཅིག་ཤོས་བཤད་པའི་རྣམ་གྲངས་སུ་བྱ་
དགོས་པར་གསུངས་པ་ནི་འདིར་ཡང་འདྲའོ། ། འོན་ཀྱང་ཉེར་
བཞི་ཆོས་ཅན་དུ་འཛིན་པ་ལྟར་ན། ཡིད་དབང་འདུས་བསགས་
ཡིན་པར་རྒོལ་བ་གཉིས་ཀས་མཐུན་སྣང་དུ་གྲུབ་མ་གྲུབ་དང་།
གྲངས་ཅན་པས་ཡིད་དབང་ལ་གང་འཇོག་སོགས་དང་། ནམ་་་་
མཁའ་རྒོལ་བ་གཉིས་ཀས་འདུས་བསགས་ཡིན་པར་གྲུབ་མ་གྲུབ་དང་།
འབྱུང་བ་ལྔའི་ནང་གི་ནམ་མཁའ་ལ་བྱེ་བྲག་སྨྲ་བས་འདོད་པ་ལྟར་གྱི་
སྐྱེས་བུའི་གདགས་གཞིའི་ནམ་མཁའ་དེའམ། མིག་ཤེས་ལ་སྣང་
བའི་བར་སྣང་སྐྱ་སང་དང་། ཐོགས་རེག་བཀག་ཙམ་གྱི་ནམ་མཁའ་
གང་འཇོག་སོགས་སྤྲོ་ལ། མིག་སོགས་གཟུགས་ཅན་བཅུ་ཆོས་ཅན་
དུ་འཛིན་པ་ལྟར་ན་ཡང་། གྲངས་ཅན་པས་མིག་དབང་སོགས་
རྟོགས་མ་རྟོགས་དང་། དེས་མིག་དབང་རྟོགས་ན་མིག་དབང་གི་
མཚན་ཉིད་རྟོགས་དགོས་མིན་དང༌། རྟོགས་ན་སྔ་རྒོལ་གྲངས་ཅན་
གྱིས་མིག་ཤེས་བདག་རྐྱེན་ཁས་ལེན་མིན་སོགས་དང༌། གཞན་ཡང་།
237

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྔ་རྒོལ་བྱེ་བྲག་པས། དངོས་གྱུར་གྱི་ནམ་མཁའ་ཆོས་ཅན། རྟག་
སྟེ། དོན་བྱེད་ནུས་སྟོང་ཡིན་པའི་ཕྱིར། ཞེས་བཀོད་པའི་སྦྱོར་བ་
ནི། དངོས་ཁྱབ་ཕྱིན་ཅི་ལོག་ཏུ་མ་ངེས་པས་འགལ་རྟགས་ཀྱི་སྦྱོར་
བ་མ་ཡིན་ལ། ཞེ་འདོད་ཀྱི་སྦྱོར་བ་ནི། ནམ་མཁའ་ཆོས་ཅན།
དངོས་པོ་ཡིན་ཏེ། དོན་བྱེད་ནུས་སྟོང་ཡིན་པའི་ཕྱིར། ཞེས་པ་
འདི་ཡིན་པས། འདིའི་ཕྱོགས་ཆོས་རྒོལ་བ་གཉིས་ཀས་མཐུན་སྣང་
དུ་གྲུབ་མ་གྲུབ་དང་། མ་གྲུབ་ན། སློབ་དཔོན་ཕྱོགས་གླང་གིས།
ཕྱོགས་ཀྱི་ཆོས་ནི་རྒོལ་བ་དང་ཕྱི་རྒོལ་བ་གཉིས་ཀ་ལ་ངེས་པར་བཟུང་
ངོ༌། ། ཞེས་གསུངས་པ་དང་འགལ་ཞིང་། ནམ་མཁའ་དོན་བྱེད་
ནུས་སྟོང་དུ་སྔ་རྒོལ་བྱེ་བྲག་པས་མ་རྟོགས་ན། དོན་བྱེད་ནུས་སྟོང་
དེ། ནམ་མཁའ་དངོས་པོར་སྒྲུབ་པའི་སྔ་རྒོལ་ལ་ལྟོས་པའི་མ་གྲུབ་
པའི་གཏན་ཚིགས་སུ་འགྱུར་ཞིང་། རྟོགས་ན། རྒོལ་བ་གཉིས་
ཀས་ཐུན་མོང་དུ་ནམ་མཁའ་དོན་བྱེད་ནུས་སྟོང་དུ་རྟོགས་ཞེས་པའི་
ནམ་མཁའ་ནི། ཐོགས་རེག་བཀག་ཙམ་གྱི་ནམ་མཁའ་དེའམ།
བར་སྣང་སྐྱ་སང་ལ་བྱེ་བྲག་པས་ནམ་མཁའ་ཞེས་བཏགས་པ་དེ་གང་
ཡིན་དང་། ཕྱི་མ་ལྟར་ན་བར་སྣང་སྐྱ་སེང་དོན་བྱེད་ནུས་སྟོང་དུ་
རྟོགས་པ་མི་སྲིད་པའི་ཕྱིར་དང་། དང་བོ་ལྟར་ན། བྱེ་བྲག་པས་
ཐོགས་རེག་བཀག་ཙམ་གྱི་མེད་དགག་དོན་བྱེད་ནུས་སྟོང་དུ་རྟོགས་མ་
རྟོགས་དང་། དེས་ནམ་མཁའ་རྟོགས་ན་ནམ་མཁའ་ནམ་མཁའ་
ཡིན་པ་དང་། ། ནམ་མཁའི་མཚན་ཉིད་རྟོགས་དགོས་མིན་སོགས་་
སྤྲོ། །ཚུལ་ཕྱི་མ་གཉིས་ནི། རིགས་ཐིགས་འགྲེལ་བ་ལས། རྗེས་
ཁྱབ་ཀྱི་མཚན་ཉིད་ན། བསྒྲུབ་བྱའི་ཆོས་དང་འབྲེལ་སྟོབས་ཀྱིས་
མཐུན་པའི་ཕྱོགས་ཉིད་ལ་ཡོད་པར་ངེས་པ་དང་།། ཞེས་དང་།
238

གཏན་ཚིགས་རིག་པའི་སྣང་བ།
ལྡོག་ཁྱབ་ཀྱི་མཚན་ཉིད་ནི། བསྒྲུབ་བྱའི་ཆོས་དང་འབྲེལ་སྟོབས་
ཞེས་
ཀྱིས་མི་མཐུན་པའི་ཕྱོགས་ལ་མེད་པ་ཉིད་དུ་ངེས་པའོ། །
གསུངས། རྗེས་ཁྱབ་ཀྱི་མཚན་ཉིད་ཀྱི་ཟུར་དུ་དེ་སྒྲུབ་ཀྱི་མཐུན་
ཕྱོགས་ལ་ཡོད་པ་ཞེས་པས། བྱས་པའི་རྟགས་ཀྱིས་སྒྲ་རྟག་པར་སྒྲུབ་
པ་ལྟ་བུའི་འགལ་རྟགས་དང་། ཉན་བྱའི་རྟགས་ཀྱིས་སྒྲ་རྟག་པར་
སྒྲུབ་པ་ལྟ་བུའི་ཐུན་མོང་མ་ཡིན་པའེ་མ་ངེས་པ་དག་སེལ་ཏེ། སློབ་
དཔོན་ཛ་མཱ་རིའི་རྣམ་འགྲེལ་རྒྱན་གྱི་འགྲེལ་བཤད་ལས། ཡོད་པ་
སྨོས་པས་འགལ་བ་རྣམ་པར་གཅོད་དོ། ། ཞེས་དང་། སློབ་་
དཔོན་དུ་བ་ལྷའི་རིགས་ཐིགས་ཀྱི་འགྲེལ་བ་སློབ་ཕན་ལས། འདིར་
ཡོད་པ་སྨོས་པས་ནི། ཐུན་མོང་མ་ཡིན་པའི་མ་ངེས་པ་སེལ་ཏེ། ཞེས་
དང་། སློབ་དཔོན་ཆོས་མཆོག་གི་ཚད་མ་རྣམ་པར་ངེས་པའི་འགྲེལ་
བ་འཐད་ལྡན་ལས། འདིར་ཡོད་པ་སྨོས་པས། འགལ་བ་བསལ་
བ་ཡིན་ཏེ། དེ་ནི་མཐུན་པའི་ཕྱོགས་ལ་ཡོད་པ་མ་ཡིན་ནོ། །
ཞེས་གསུངས་པའི་ཕྱིར།མཐུན་ཕྱོགས་ཁོ་ན་ལ་འགོད་ཚུལ་དང་མཐུན་
པར་ཡོད་པ་ཞེས་པའི་ཁོ་ནའི། སྒྲས། གཞལ་བྱའི་རྟགས་ཀྱིས་སྒྲ་
མི་རྟག་པར་སྒྲུབ་པ་ལྟ་བུའི་ཐུན་མོང་བའི་མ་ངེས་པ་སེལ་ཏེ།
གཞལ་བྱ་ནི། དེ་སྒྲུབ་ཀྱི་མཐུན་ཕྱོགས་དང་མི་མཐུན་ཕྱོགས་གཉིས་
ཀ་ལ་ཡོད་པའི་ཕྱིར། སློབ་དཔོན་ཛེ་ཏཱ་རིའི་བྱིས་པ་འཇུག་པའི་
རྟོག་གེ་ལས། ཉིད་སྨོས་པས་ཐུན་མོང་བ་གཅོད། ཅེས་དང་།
ཁོ་ནའི་ཡི་གེས་ཐུན་མོང་གི་རྟགས་བསལ་ཏེ། ཞེས་དང་། འཐད་
ལྡན་ལས། ཉིད་སྨོས་པས། ཐུན་མོང་གི་མ་ངེས་པ་ཉིད་བསལ་ཏེ།
དེ་ནི་མཐུན་ཕྱོགས་ཁོ་ན་ཡོད་པ་མ་ཡིན་གྱི། འོ་ན་ཅི་ཞེ་ན།
གཉིས་ཀ་ལ་ཡོད་པ་ཡིན་ནོ་ཞེས་སོ། ། མཐུན་ཕྱོགས་ལ་ཡོད་པར་
239

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཚད་མས་ངེས་པ་ཞེས་པས། ཉན་བྱའི་རྟགས་ཀྱིས་སྒྲ་མི་རྟག་པར་
སྒྲུབ་པ་དང་། མིག་དང་ལྡན་པའི་རྟགས་ཀྱིས། སྐྱེས་བུ་ཕ་རོལ་བོ་
སྐྱེས་པ་སྔོན་མ་ལྷ་ནས་ཚེ་འཕོས་པར་སྒྲུབ་པ་ལྟ་བུའི་ཐུན་མོང་མ་ཡིན་
པའི་མ་ངེས་པ་དག་སེལ་ཏེ། ཐུན་མོང་མ་ཡིན་པའི་མ་ངེས་པ་ལ།
དེ་སྒྲུབ་ཀྱི་ཕྱོགས་ཆོས་ཅན་དུ་སོང་བའི་གང་ཟག་གིས། རྟགས་དེ་
དེ་སྒྲུབ་ཀྱི་མཐུན་ཕྱོགས་དང་མི་མཐུན་ཕྱོགས་གང་ལ་ཡང་ཡོད་པར་
མ་ངེས་པ་ཞིག་དགོས་པའི་ཕྱིར། ཚད་མས་ངེས་པ་ཞེས་པས།
ལྷག་ལྡན་གྱི་མ་ངེས་པ་དག་སེལ་ཏེ། འཐད་ལྡན་ལས། ངེས་པའི་
ཚིག་གིས་ནི་རྗེས་སུ་འགྲོ་བ་ལ་ཐེ་ཚོམ་ཟ་བ་ལ་མ་ངེས་པ་ཉིད་བསལ་
བ་ཡིན་ཏེ། ཇི་ལྟར་སྨྲ་བའི་ཕྱིར། འགའ་ཞིག་ནི། ཐམས་ཅད་
མཁྱེན་པ་ཡིན་ནོ་ཞེས་བྱ་བ་ཡིན་ཏེ། མཐུན་པའི་ཕྱོགས་ཐམས་ཅད་
མཁྱེན་པ་ལ་སྨྲ་བ་ཉིད་ཐེ་ཚོམ་ཟ་བ་ཡིན་ནོ། ། ཞེས་གསུངས་ལ།
དེ་ཡང་མཐུན་ཕྱོགས་ལ་ཡོད་པར་ངེས་པ་ཞེས་པས། དེ་སྒྲུབ་ལ་
ཕྱོགས་ཆོས་ཅན་དུ་སོང་བའི་གང་ཟག་གིས་རྟགས་དེ། དེ་སྒྲུབ་ཀྱི་
མི་མཐུན་ཕྱོགས་ལ་ཡོད་པར་ངེས་ལ། མཐུན་ཕྱོགས་ལ་ཡོད་མེད་ཐེ་
ཚོམ་ཟ་བའི་འགལ་བ་ལྷག་ལྡན་སེལ་ཞིང་། མཐུན་ཕྱོགས་ཁོ་ན་ལ་
ཡོད་པར་ངེས་པ་ཞེས་པས། དེ་སྒྲུབ་ལ་ཕྱོགས་ཆོས་སུ་སོང་བའི་
གང་ཟག་གི་རྟགས་དེ། དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་
ཀྱང་མཐུན་ཕྱོགས་ཁོ་ན་ལ་ཡོད་པར་མ་ངེས་པས། དེ་སྒྲུབ་ཀྱི་མི་
མཐུན་ཕྱོགས་ལ་ཡོད་མེད་ཐེ་ཚོམ་ཟ་བའི་ཡང་དག་ལྷག་ལྡན་བསལ་
་ཏེ། དེ་ལྟར་ཡང་རྣམ་ངེས་ཊཱིཀ་ཆེན་ལས། རྗེས་ཁྱབ་ཀྱི་མཚན་ཉིད་
སྟོན་པ་ན་མཐུན་ཕྱོགས་ཁོ་ན་ལ་ཡོད་པར་ངེས་པ་ཞེས་པའི་ཚིག་གི་
ནུས་པ་ལས། མཐུན་ཕྱོགས་ལ་ཡོད་པ་དང་། མཐུན་ཕྱོགས་ཁོ་ན་ལ་
240

གཏན་ཚིགས་རིག་པའི་སྣང་བ།
ཡོད་པ་དང་། མཐུན་ཕྱོགས་ལ་ཡོད་པར་ངེས་པ་དང་། མཐུན་
ཕྱོགས་ཁོ་ན་ལ་ཡོད་པར་ངེས་པ་བཞི་འབྱུང་ལ། དེ་དག་གིས་རིམ་
པ་བཞིན་དུ་མཐུན་ཕྱོགས་ལ་མེད་པ་དང་། མི་མཐུན་ཕྱོགས་ལ་
ཡོད་པའི་དོན་སྐྱོན་ཞུགས་པ་དང་། མཐུན་ཕྱོགས་ལ་མེད་པར་་
དོགས་པ་དང་། མི་མཐུན་ཕྱོགས་ལ་ཡང་ཡོད་པར་དོགས་པའི་་
གཏན་ཚིགས་བཞི་སེལ། ཞེས་ཤིན་ཏུ་གསལ་བར་གསུངས་སོ། །
ལྡོག་ཁྱབ་ནི། འཐད་ལྡན་ལས། མི་མཐུན་པའི་ཕྱོགས་འཆད་
པར་འགྱུར་བའི་མཚན་ཉིད་དེ་ལ་མེད་པ་ནི་ཚུལ་གསུམ་པ་ཡིན་ནོ།
ཞེས་སོ། ། ལྡོག་ཁྱབ་ཀྱི་མཚན་ཉིད་ཀྱི་ཟུར་དུ་དེ་སྒྲུབ་ཀྱི་མི་མཐུན་
ཕྱོགས་ལ་མེད་པ་ཞེས་སྨོས་པས། འགལ་རྟགས་དང་། ཉན་བྱའི་
རྟགས་ཀྱིས་སྒྲ་རྟག་པར་སྒྲུབ་པ་ལྟ་བུའི་ཐུན་མོང་མ་ཡིན་པའི་མ་ངེས་
པ་སེལ་ཏེ། སློབ་ཕན་ལས། འདིར་མེད་པ་ཞེས་པས་ནི།ཐུན་མོང་
མ་ཡིན་པའི་མ་ངེས་པ་དང་འགལ་བ་བསལ་ཏེ། ཞེས་གསུངས་པའི་
ཕྱིར། དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཉིད་ཅེས་པས། མི་
རྟག་པའི་རྟགས་ཀྱིས་དུང་སྒྲ་རྩོལ་བྱུང་དུ་སྒྲུབ་པ་ལྟ་བུའི་ཐུན་མོང་
བའི་མ་ངེས་པ་སེལ་ཏེ། འཐད་ལྡན་ལས། ཉིད་སྨོས་པས་ནི་མི་
མཐུན་པའི་ཕྱོགས་གཅིག་ཐུན་མོང་དུ་ཡོད་པ་བསལ་བ་ཡིན་ཏེ
རྩོལ་བ་ལས་བྱུང་བ་ཉིད་དུ་བསྒྲུབ་པར་བྱ་བ་ལ། མི་རྟག་པ་ཉིད་ནི་
མི་མཐུན་པའི་ཕྱོགས་གཅིག་གློག་ལ་སོགས་པ་ཡོད་པ་ཡིན་ལ། ནམ་
མཁའ་ལ་སོགས་པ་ལ་ནི་མེད་པ་ཡིན་ནོ། ། ཞེས་དང་། རིགས་
སྒོ་ལས། མི་མཐུན་པའི་ཕྱོགས་ཀྱི་ཡུལ་གཅིག་ལ་ཡོད་ལ། མཐུན་
ཕྱོགས་ལ་ཁྱབ་པ་ནི་ཇི་ལྟར་སྒྲ་རྩོལ་བ་ལས་བྱུང་བ་ཉིད་ཡིན་ཏེ། མི་
རྟག་པ་ཉིད་ཀྱི་ཕྱིར་ཞེས་པའོ། ། ཞེས་སོ། ། མེད་པ་ཉིད་དུ་
241

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཚད་མས་ངེས་པ་ཞེས་སྨོས་པས། ཐུན་མོང་བའི་ལྷག་ལྡན་གྱི་མ་
ངེས་པ་སེལ་ཏེ།འཐད་ལྡན་ལས། ངེས་པ་སྨོས་པས་ནི། མི་མཐུན་
པའི་ཕྱོགས་ལས་ལྡོག་པ་ལ་ཐེ་ཚོམ་ཟ་བ་བསལ་བ་ཡིན་ནོ། ། ཞེས་
དང་། རྟོག་གེ་ལས། ངེས་པ་སྨོས་པས་མི་མཐུན་ཕྱོགས་ལས་ལྡོག་
པ་ལ་ཐེ་ཚོམ་ཟ་བ་སྟེ། དཔེར་ན། སྐྱེས་བུ་འདི་འདོད་ཆགས་དང་
བྲལ་བ་མ་ཡིན་ཏེ། སྨྲ་བ་ཉིད་ཀྱི་ཕྱིར་ཞེས་པ་ལྟ་བུའོ། ། ཞེས་སོ། །
རྣམ་ངེས་ཊིཀ་ཆེན་ལས། ལྡོག་ཁྱབ་ཀྱི་མཚན་ཉིད་སྟོན་པ་ན་མི་
མཐུན་པའི་ཕྱོགས་ལ་མེད་པ་ཁོ་ནར་ངེས་པ་ཞེས་པའི་ཚིག་གི་ནུས་པ་
ལས། མི་མཐུན་ཕྱོགས་ལ་མེད་པ་དང་། དེ་ལ་མེད་པ་ཁོ་ནར་
ངེས་པ་བཞིས་རིམ་པ་བཞིན་དུ་མི་མཐུན་ཕྱོགས་ལ་ཡོད་པ་དང་།
དེ་ལ་ཡོད་པ་ཁོ་ནའི་དོན་སྐྱོན་ཞུགས་པ་དང༌། དེ་ལྟར་རྟོཊ་པའི་བློ་
སྐྱོན་ཞུགས་པ་རྣམས་སེལ་ལ། ཞེས་གསུངས་སོ། ། དེས་ན་་་
ཕྱོགས་ཆོས་དང་ལྡོག་ཁྱབ་ཀྱི་མཚན་ཉིད་ཀྱི་ཟུར་དུ་སྦྱར་བའི་ཉིད་
སྒྲའི་ཚིག་ཕྲད་དག་ནི་མི་ལྡན་རྣམ་གཅོད་དང་། རྗེས་ཁྱབ་ཀྱི་་་་
མཚན་ཉིད་དུ་དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་་་་
མཐུན་པར་ཡོད་པ་ཞེས་པའི་ཁོ་ནའི་ཚིག་ཕྲད་ནི་གཞན་ལྡན་རྣམ་
གཅོད་ཡིན་ཏེ། སྔ་མ་གཉིས་ནི་ཁྱད་པར་དང་ཚིག་ཕྲད་ལྷན་ཅིག་
སྦྱར་བའི་ཕྱིར་དང་། རྗེས་ཁྱབ་ཀྱི་ཚིག་ཕྲད་ནི་ཁྱད་པར་ཅན་དང་།
ལྷན་ཅིག་སྦྱར་བའི་ཕྱིར་རོ། ། ཚད་མ་མདོའི་འགྲེལ་བ་ལས། རྗེས་
ཁྱབ་ལ་མི་ལྡན་རྣམ་གཅོད་ཀྱི་ཚུལ་དུ་ངེས་བཟུང་མི་སྦྱོར་ཏེ།
མཐུན་ཕྱོགས་ལ་ཆ་གཉིས་པ་ལ་རྗེས་ཁྱབ་མ་གྲུབ་པར་འགྱུར་རོ། །
ཞེས་དང༌། ལྡོག་ཁྱབ་ལ་གཞན་ལྡན་རྣམ་གཅོད་ཀྱི་ལྡོག་ཚུལ་མི་
སྦྱོར་ཏེ། མཐུན་ཕྱོགས་ལ་ཆ་གཉིས་པ་ལྡོག་ཁྱབ་མ་གྲུབ་པར་འགྱུར་
242 ་་་

གཏན་ཚིགས་རིག་པའི་སྣང་བ།
རོ། ། ཞེས་སོ། ། མ་ངེས་པའི་གཏན་ཚིགས་ནི། །ཁྱོད་དེ་སྒྲུབ་
ཀྱི་ཕྱོགས་ཆོས་ཡིན་པ་གང་ཞིག་ཁྱོད་དེ་སྒྲུབ་ལ་ཕྱོགས་ཆོས་ཅན་དུ་
སོང་བའི་གང་ཟག་གིས། དེ་སྒྲུབ་ཀྱི་ཁྱབ་པ་རྣལ་མར་ཡང་མ་ངེས་
ཕྱིན་ཅི་ལོག་ཏུ་ཡང་མ་ངེས་པ་དེ། སྦྱོར་བ་སྐོར་གཅིག་གི་མ་ངེས་
པའི་གཏན་ཚིགས་ཀྱི་མཚན་ཉིད། དེ་ལ་དབྱེ་ན། ཐུན་མོང་མ་
ཡིན་པའི་མ་ངེས་པའི་རྟགས་དང༌། ཐུན་མོང་བའི་མ་ངེས་པའི་
རྟགས་གཉིས། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག
རང་ཕྱོགས་ཆོས་ཅན་དུ་སོང་བའི་གང་ཟག་གིས། དེ་སྒྲུབ་ཀྱི་མཐུན་
ཕྱོགས་དང་མི་མཐུན་ཕྱོགས་གང་ལ་ཡང་ཡོད་པར་མ་ངེས་པ་དེ
དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཀྱི་མཚན་
ཉིད། དེ་ལ་དབྱེ་ན། ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་
ཀྱང་ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་གིས།
ཁྱོད་དེ་སྒྲུབ་ཀྱི་མཐུན་ཕྱོགས་ལ་འཇུག་པར་མ་མཐོང་བའི་ཐུན་མོང་
མ་ཡིན་པའི་མ་ངེས་པའི་གཏན་ཚིགས་དང་། ཁྱོད་དེ་སྒྲུབ་ཀྱི་མི་
མཐུན་ཕྱོགས་ཁོ་ན་ལ་ཡོད་ཀྱང་ཁྱོད་དེ་སྒྲུབ་ལ་ཕྱོགས་ཆོས་ཅན་དུ་
སོང་བའི་གང་ཟག་གིས་ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་འཇུག་
པར་མ་མཐོང་བའི་དེ་དང་། ཁྱོད་དེ་སྒྲུབ་ཀྱི་མཐུན་ཕྱོགས་མི་་་་
མཐུན་ཕྱོགས་གཉིས་ཀ་ལ་ཡོད་ཀྱང་། ཁྱོད་དེ་སྒྲུབ་ལ་ཕྱོགས་ཆོས་
ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་དང་
མི་མཐུན་ཕྱོགས་གང་ལ་ཡང་འཇུག་པར་མ་ངེས་པའི་ཐུན་མོང་མ་
ཡིན་པའི་མ་ངེས་པའི་གཏན་ཚིགས་གསུམ་ཡོད། དེ་ཡང་དཔེར་ན་
དང་བོ་ནི། སྒྲ་ཆོས་ཅན། མི་རྟག་སྟེ། ཉན་བྱ་ཡིན་པའི་ཕྱིར།
ཞེས་བཀོད་པའི་ཚེ་ན་ཉན་བྱ་ལྟ་བུའོ། ། གཉིས་པ་ནི། སྒྲ་ཆོས་
243

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཅན། རྟག་སྟེ། ཉན་བྱ་ཡིན་པའི་ཕྱིར། ཞེས་བཀོད་པའི་ཚེ་ན་
ཉན་བྱ་ལྟ་བུའོ། ། གསུམ་པ་ནི། སྐྱེས་བུ་ཕ་རོལ་བོ་ཆོས་ཅན།
ལྷ་ལས་ཚེ་འཕོས་པ་ཡིན་ཏེ། མིག་དང་ལྡན་པའི་ཕྱིར། ཞེས་
བཀོད་པའི་ཚེ་ན་མིག་ལྡན་ལྟ་བུའོ། ། ཅིའི་ཕྱིར་འདི་དག་ལ་ཐུན་
མོང་མ་ཡིན་པའི་མ་ངེས་པར་བཤད་ཅེ་ན། དེ་དག་དེ་སྒྲུབ་ལ་་
ཕྱོགས་ཆོས་ཅན་དུ་སོང་བའི་གང་ཟག་གིས། དེ་སྒྲུབ་ཀྱི་ཤེས་འདོད་
ཆོས་ཅན་དང་མཐུན་ཕྱོགས་དང་མི་མཐུན་ཕྱོགས་གསུམ་གྱི་ནང་ནས་
ཤེས་འདོད་ཆོས་ཅན་ཁོ་ན་ལ་ཡོད་པར་ངེས་ཀྱི། དེ་སྒྲུབ་ཀྱི་མཐུན་
ཕྱོགས་དང་མི་མཐུན་ཕྱོགས་གང་ལ་ཡང་ཡོད་པར་མ་ངེས་པས་ན་དེ་
ལྟར་བཤད་པའི་ཕྱིར། གཉིས་པ་སྦྱོར་བ་སྐོར་གཅིག་གི་ཐུན་མོང་
བའི་མ་ངེས་པ་ལ་མཚན་ཉིད་དང༌། དབྱེ་བ་གཉིས། ཁྱོད་དེ་སྒྲུབ་
ཀྱི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་
ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་དང་
མི་མཐུན་ཕྱོགས་གང་རུང་ལ་འཇུག་པར་ངེས་པ་དེ། སྦྱོར་བ་སྐོར་
གཅིག་གི་ཐུན་མོང་བའི་མ་ངེས་པའི་གཏན་ཚིགས་ཀྱི་མཚན་ཉིད།
དབྱེ་ན། ཐུན་མོང་བའི་དངོས་ཀྱི་མ་ངེས་པའི་གཏན་ཚིགས་དང་།
ལྷག་ལྡན་གྱི་མ་ངེས་པའི་གཏན་ཚིགས་གཉིས། ཁྱོད་དེ་སྒྲུབ་ཀྱི་མ་
ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་ཅན་
དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་དང་མི་
མཐུན་ཕྱོགས་གཉིས་ཀར་འཇུག་པར་ངེས་པ་དང་དེ། དེ་སྒྲུབ་ཀྱི་
་ཐུན་མོང་བའི་དངོས་ཀྱི་མ་ངེས་པའི་གཏན་ཚིགས་ཀྱི་མཚན་ཉིད།
དེ་ལ་དབྱེ་ན། དེ་སྒྲུབ་ཀྱི་མཐུན་ཕྱོགས་དང་མི་མཐུན་ཕྱོགས་གཉིས་
ཀ་ལ་ཁྱབ་བྱེད་དུ་འཇུག་པ་དང་། མཐུན་ཕྱོགས་དང་མི་མཐུན་
244

གཏན་ཚིགས་རིག་པའི་སྣང་བ།
ཕྱོགས་གཉིས་ཀ་ལ་ཆ་གཉིས་སུ་འཇུག་པ་དང་། མཐུན་ཕྱོགས་ལ་
ཁྱབ་བྱེད་དང་མི་མཐུན་ཕྱོགས་ལ་རྣམ་གཉིས་སུ་འཇུག་པ་དང་།
མི་མཐུན་ཕྱོགས་ལ་ཁྱབ་བྱེད་དང་མཐུན་ཕྱོགས་ལ་རྣམ་གཉིས་སུ་
འཇུག་པའི་ཐུན་མོང་བའི་དངོས་ཀྱི་མ་ངེས་པ་དང་བཞི་ཡོད། དང་
བོ་ནི། སྒྲ་ཆོས་ཅན། རྟག་སྟེ། གཞལ་བྱ་ཡིན་པའི་ཕྱིར།
ཞེས་བཀོད་པའི་ཚེ་ན་གཞལ་བྱ་ལྟ་བུ་ཡིན་ཏེ། དེ་དེ་སྒྲུབ་ཀྱི་དངོས་
ཀྱི་མ་ངེས་པའི་གཏན་ཚིགས་གང་ཞིག དེ་སྒྲུབ་ཀྱི་མཐུན་ཕྱོགས་
རྟག་པ་དང་། མི་མཐུན་ཕྱོགས་མི་རྟག་པ་གཉིས་ཀ་ལ་ཁྱབ་བྱེད་དུ་
ཡོད་པའི་ཕྱིར། དེ་ལྟར་ཡང་རིགས་ཐིགས་ལས། སྒྲ་རྟག་པ་ཉིད་
ཀྱི་ཆོས་སུ་སྒྲུབ་པ་ལ་གཞལ་བྱ་ཉིད་བཀོད་པ་ནི། མཐུན་ཕྱོགས་
དང་མི་མཐུན་ཕྱོགས་ཐམས་ཅད་ལ་ཁྱབ་བྱེད་དུ་ཡོད་པའོ།
ཞེས་གསུངས་སོ།། གཉིས་པ་ནི། སྒྲ་ཆོས་ཅན། རྟག་སྟེ།
རེག་བྱ་ཅན་མ་ཡིན་པའི་ཕྱིར། ཞེས་བཀོད་པ་ན་རེག་བྱ་ཅན་མ་
ཡིན་པ་དང་། སྔོ་འཛིན་མིག་ཤེས་ཆོས་ཅན། མངོན་སུམ་ཡིན་ཏེ།
དབང་ཤེས་ཡིན་པའི་ཕྱིར། ཞེས་བཀོད་པའི་ཚེ་ན་དབང་ཤེས་ལྟ་
བུའོ། ། འོན་ཀྱང་དོན་གྱི་གནས་ཚོད་ལྟར་ན། རྟག་པ་ཡིན་ན།
རེག་བྱ་ཅན་མ་ཡིན་པས་ཁྱབ་པ་ཡོད་པས། རེག་བྱ་ཅན་མ་ཡིན་པ་
ནི། དེ་སྒྲུབ་ཀྱི་མཐུན་ཕྱོགས་ལ་ཆ་གཉིས་སུ་འཇུག་པ་མ་ཡིན་ཡང་།
འདི་ལྟར་གསུངས་པ་ནི། བྱེ་བྲག་པའི་བསམ་ངོ་ལ་ལྟོས་ནས་ཡིན་
ཏེ། དེས་འབྱུང་བཞིའི་རྡུལ་ཕྲ་རབ་རྣམས་རེག་བྱ་ཅན་མ་ཡིན་པ་
དང་། རྟག་པ་གཉིས་ཀའི་གཞི་མཐུན་དུ་འདོད་པའི་ཕྱིར། རྣམ་
ངེས་ཊཱིཀ་ཆེན་ལས། དངོས་པོ་ལ་གནས་པའི་གཉིས་ཀ་ལ་འཇུག་པ་
ཡང་ཡོད་མོད་ཀྱི། འདི་ནི་ཕྱི་རྒོལ་གྱི་འདོད་པ་ལ་ཡང་ལྟོས་པ་སྟེ།
245 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཐུན་ཕྱོགས་ཀྱི་ཕྱོགས་གཅིག་ནམ་མཁའ་ལ་འཇུག་ཀྱང་། འབྱུང་
བཞིའི་རྡུལ་ཕྲན་རྟག་པ་ལ་མི་འཇུག་པ་དང་། མི་མཐུན་ཕྱོགས་ཀྱི་
ཕྱོགས་གཅིག་སེམས་པའི་ལས་ལ་འཇུག་ཀྱང་། བུམ་པ་ལ་མི་འཇུག་
པ་ལྟ་བུའོ། ། ཞེས་དང༌། རིགས་ཐིགས་འགྲེལ་བ་ལས། མཐུན་
ཕྱོགས་ཀྱི་ཕྱོགས་གཅིག་ནམ་མཁའ་ལ་འཇུག་ཀྱང་། རྡུལ་ཕྲ་རབ་ལ་
མི་འཇུག་སྟེ། བྱེ་བྲག་པས་རྡུལ་ཕྲ་རབ་རྟག་པར་ཁས་ལེན་ཅིང་།
ལུས་ཅན་གྱི་དོན་ཁས་བླངས་པའི་ཕྱིར་རོ། ། ཞེས་གསུངས་པའི་
ཕྱིར། ཕྱི་རོལ་བྱེ་བྲག་པས་ཤེས་བྱ་ཐམས་ཅད་ཚིག་གི་དོན་དྲུག་ཏུ་
འདུས་པར་འདོད་དེ། རྫས་དང༌། ཡོན་ཏན་དང་། སྤྱི་དང་བྱེ་
བྲག་དང་། ལས་དང་། འདུ་བ་དྲུག་ཏུའོ། ། རྫས་ལ་གཉིས་
ཏེ། ཐམས་ཅད་དུ་སོང་བ་མ་ཡིན་པའི་རྫས་ནི་འབྱུང་བཞིའི་རྡུལ་
དང་ཡིད་དོ། ། ཐམས་ཅད་དུ་སོང་བའི་རྫས་ནི། བདག་དང་
དུས་དང་ཕྱོགས་དང་ནམ་མཁའ་བཞིའོ། ། ཡོན་ཏན་ལ་དབྱེ་ན།
ཆེན་པོ་དང་ཆུང་ངུ་དང་རིང་བོ་དང་ཐུང་ངུ་བཞི་ཡོད་དོ། ། ཆེན་
པོ་ལ་ཡང་རྟག་པ་དང་མི་རྟག་པའི་ཆེན་པོ་གཉིས་ལས། རྟག་པའི་
ཆེན་པོ་ནི་རྫས་ཕྱི་མ་བཞི་ལ་བརྟེན་པའི་ཡོན་ཏན་ནོ། ། དེ་ལས་
གཞན་པའི་ཡོན་ཏན་ཐམས་ཅད་ལ་ལུས་ཅན་གྱི་སྒྲ་འཇུག་པར་འདོད་
དོ། ། གསུམ་པ་མཐུན་ཕྱོགས་ལ་ཁྱབ་བྱེད་དང་མི་མཐུན་ཕྱོགས་
ལ་རྣམ་གཉིས་སུ་འཇུག་པ་ནི། དུང་སྒྲ་ཆོས་ཆན། རྩོལ་བྱུང་ཡིན་
ཏེ། མི་རྟག་པ་ཡིན་པའི་ཕྱིར། ཞེས་བཀོད་པ་ན་མི་རྟག་པ་ལྟ་
བུའོ། ། དེ་ཡང་མཐུན་ཕྱོགས་རྩོལ་བྱུང་ལ་མི་རྟག་པས་ཁྱབ་ཀྱང་།
མི་མཐུན་ཕྱོགས་རྩོལ་བྱུང་མ་ཡིན་པ་ལ མི་རྟག་པ་ཡིན་མིན་་་་
གཉིས་ཡོད་པའི་ཕྱིར། བཞི་བ་ནི། དུང་སྒྲ་ཆོས་ཅན། རྩོལ་བྱུང་མ་
246

གཏན་ཚིགས་རིག་པའི་སྣང་བ།
ཡིན་ཏེ། མི་རྟག་པ་ཡིན་པའི་ཕྱིར། ཞེས་བཀོད་པའི་ཚེ་ན་མི་རྟག་
པ་ལྟ་བུ་ཡིན་ཏེ། དེ་ནི་དེ་སྒྲུབ་ཀྱི་མི་མཐུན་ཕྱོགས་རྩོལ་བྱུང་ལ་ཁྱབ་
བྱེད་དང་། མཐུན་ཕྱོགས་རྩོལ་བྱུང་མ་ཡིན་པ་ལ་མི་རྟག་པ་ཡིན་
མིན་གཉིས་ཡོད་པའི་ཕྱིར། གཉིས་པ་ཐུན་མོང་བའི་ལྷག་ལྡན་གྱི་མ་
ངེས་པའི་གཏན་ཚིགས་ལ་མཚན་ཉིད་དང་དབྱེ་བ་གཉིས། ཁྱོད་དེ་
སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག ཁྱོད་དེ་
སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་
ཀྱི་མཐུན་ཕྱོགས་ལ་འཇུག་པར་ངེས་ལ། མི་མཐུན་ཕྱོགས་ལས་ལྡོག་
མི་ལྡོག་ཐེ་ཚོམ་ཟ་བ་དང་། མི་མཐུན་ཕྱོགས་ལ་འཇུག་པར་ངེས་ལ།
འཐུན་ཕྱོགས་ལས་ལྡོག་མི་ལྡོག་ཐེ་ཚོམ་ཟ་བ་གང་རུང་ཡིན་པར་ངེས་
པ་དེ། དེ་སྒྲུབ་ཀྱི་ཐུན་མོང་བའི་ལྷག་ལྡན་གྱི་མ་ངེས་པའི་གཏན་
ཚིགས་ཀྱི་མཚན་ཉིད། དེ་ལ་དབྱེ་ན་ཡང་དག་ལྷག་ལྡན་དང་འགལ་
བ་ལྷག་ལྡན་གཉིས་ཡོད། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་
པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་ཅན་དུ་
སོང་བའི་གང་ཟག་གིས། དེ་སྒྲུབ་ཀྱི་མཐུན་ཕྱོགས་ལ་འཇུག་པར་
ངེས་ལ། མི་མཐུན་ཕྱོགས་ལ་མ་མཐོང་ཡང་དེ་ལས་ལྡོག་པ་ལ་ཐེ་
ཚོམ་དང་བཅས་པའི་གཏན་ཚིགས་དེ། དེ་སྒྲུབ་ཀྱི་ཡང་དག་ལྷག་
ལྡན་གྱི་མ་ངེས་པའི་གཏན་ཚིགས་ཀྱི་མཚན་ཉིད། དཔེར་ན
སྐྱེས་བུ་ཕ་རོལ་བོ་ཆོས་ཅན། ཀུན་མཁྱེན་མ་ཡིན་ཏེ། ངག་སྨྲ་བའི་
ཕྱིར། ཞེས་བཀོད་པའི་ཚེ་ན་ངག་སྨྲ་བ་ལྟ་བུའོ། ། ཁྱོད་དེ་སྒྲུབ་
ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་
ལ་ཕྱོགས་ཆོས་ཅན་དུ་སོང་བའི་གང་ཟག་གིས། དེ་སྒྲུབ་ཀྱི་མི་་་་
མཐུན་ཕྱོགས་ལ་ཡོད་པར་ངེས་ལ། མཐུན་ཕྱོགས་ལ་མ་མཐོང་ཡང་
247

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་ལས་ལྡོག་པ་ལ་ཐེ་ཚོམ་དང་བཅས་པའི་གཏན་ཚིགས་དེ། དེ་
སྒྲུབ་ཀྱི་འགལ་བ་ལྷག་ལྡན་གྱི་མཚན་ཉིད། དཔེར་ན། ངག་སྨྲ་
བའི་སྐྱེས་བུ་ཕ་རོལ་བོ་ཆོས་ཅན། འདོད་ཆགས་དང་བྲལ་བ་ཡིན་
ཏེ། ངག་སྨྲ་བའི་ཕྱིར། ཞེས་བཀོད་པ་ན་ངག་སྨྲ་བ་ལྟ་བུའོ། །
རྗེས་ཁྱབ་ཀྱི་མཚན་ཉིད་ཀྱི་ཟུར་དུ་མཐུན་ཕྱོགས་ཁོ་ན་ལ་འགོད་ཚུལ་
དང་མཐུན་པར་ཡོད་པ་ཞེས་པའི་ཚིག་ཕྲད་ནི། གཞན་ལྡན་རྣམ་
གཅོད་ཀྱི་ཚིག་ཡིན་ཏེ། ཁྱད་པར་ཏེ་ཁྱད་ཆོས་དང་། ཁྱད་པར་གྱི་
གཞི་གཉིས་ལས། ཁྱད་གཞི་དང་ཁོ་ན་ལྷན་ཅིག་སྦྱར་བའི་ཕྱིར།
ཚད་མ་མདོའི་རང་འགྲེལ་ལས། དེ་དང་མཐུན་པ་ཁོ་ན་ལ་ཡོད་
ཅེས་ངེས་པར་བཟུང་བའི་ཕྱིར། དེ་དང་མཐུན་པ་ལ་ཡོདཔ་ཁོ་
ནའོ། ། ཞེས་པ་ནི་བརྗོད་པར་མི་བྱ་བའི་ཕྱིར་རོ། ། ཞེས་དང༌།
རྣམ་འགྲེལ་ལས། ཆོས་ཀྱི་ཚིག་ཕྲད་ཐ་དད་པར། །བྱེད་པས་མི་
ལྡན་གཞན་ལྡན་དང་། །ཤིན་ཏུ་མི་སྲིད་རྣམ་གཅོད་བྱེད། །ཁྱད་པར་
ཁྱད་པར་ཅན་དག་དང་༌། །བྱ་བ་དག་ནི་ལྷན་ཅིག་བརྗོད། །ཅེས་
དང་། རྣམ་བཤད་ལས། གཏན་ཚིགས་ཀྱི་ཆོས་ཀྱི་ཁོ་ནའི་ཚིག་
ཕྲད་སྦྱར་ས་ཐ་དད་པར་སྦྱར་བས་རྣམ་གཅོད་དུ་མའི་བྱ་བ་བྱེད་པའི་
ཕྱིར། བྱས་པ་སྒྲ་ལ་ཡོད་པ་ཁོ་ན་ཞེས་བརྗོད་པ་ན་མི་ལྡན་པ་གཅོད་
དེ། ཁྱད་པར་ཡོད་ཆོས་དང་ངེས་གཟུང་ལྷན་ཅིག་ཏུ་སྦྱར་བའི་ཕྱིར།
བྱས་པ་སྒྲ་ཁོ་ན་ལ་ཡོད་ཅེས་སྨྲས་ན་གཞན་ལ་ལྡན་པ་གཅོད་དེ།
དེའི་ཚེ་ཁྱད་པར་ཅན་དང་ངེས་གཟུང་ལྷན་ཅིག་ཏུ་བརྗོད་པའི་ཕྱིར།
བ་ལས་བེའུ་འབྱུང་བ་སྲིད་པ་ཁོ་ན་ཞེས་སྨོས་ན། ཤིན་ཏུ་མི་སྲིད་པ་
རྣམ་པར་གཅོད་པར་བྱེད་དེ། འབྱུང་སྲིད་པའི་བྱ་བ་དག་དང་ངེས་
་་་་་་གཟུང་ལྷན་ཅིག་ཏུ་བརྗོད་པའི་ཕྱིར། གཞན་ཡང་། བརྗོད་
248 -------

གཏན་ཚིགས་རིག་པའི་སྣང་བ།
འདོད་ཀྱི་བསམ་པའི་དབང་གིས་ངེས་གཟུང་གི་ཚིག་མ་སྦྱར་ཡང་རྣམ་
གཅོད་དུ་འགྱུར་བ་ཡོད་དེ། འདི་ཉིད་ལས། དེ་སྦྱར་མེད་ཀྱང་
བརྗོད་འདོད་ལས། །དེ་དོན་ཉིད་ནི་རྟོགས་པར་འགྱུར། །གང་ཕྱིར་
ངག་འབྲས་རྣམ་གཅོད་ཕྱིར། །དཔེར་ན་ནག་པ་འཕོང་སྐྱེན
པའམ། །སྲིད་སྒྲུབ་འཕོང་སྐྱེན་ཞེས་པའམ།།སྔོན་པོ་མཚོ་སྐྱེས་་་་་་
འགྱུར་ཞེས་བཞིན། །ནས། སྒྲ་ནི་བརྗོད་འདོད་རྗེས་འབྲང་
ཕྱིར། །ཞེས་དང༌། རྣམ་བཤད་ལས། དཔེར་ན་ནག་པ་འཕོང་
སྐྱེན་ཞེས་པའམ། སྲིད་སྒྲུབ་འཕོང་སྐྱེན་ཞེས་པའམ། སྔོན་པོ་
མཚོ་སྐྱེས་ལ་སྲིད་པར་འགྱུར་རོ་ཞེས་པས་རིམ་པ་བཞིན་དུ་ངེས་་་་
པ་གཟུང་དངོས་སུ་མ་སྦྱར་ཡང་མི་ལྡན་པ་དང་། གཞན་ལ་ལྡན་
དང་། མི་སྲིད་པ་རྣམ་པར་གཅོད་པ་བཞིན་ནོ། ། ཞེས་གསུངས་
པའི་ཕྱིར། དེ་ཡང་ནག་པ་འཕོང་སྐྱེན་ཞེས་པས། རྒྱལ་བོ་སྐྱ་
བསེང་ལ་རྒྱུ་སྐར་ནག་པས་བྱིན་པའི་བུ་ནག་པ་འཕོང་སྐྱེན་པ་ཁོ་ནར་
སྟོན་གྱི། ནག་པ་ལས་གཞན་པའི་འཕོང་སྐྱེན་པ་ཡོད་པ་མི་གཅོད་
ལ། སྲིད་སྒྲུབ་འཕོང་སྐྱེན་ཞེས་པས་རྒྱལ་བོ་སྐྱ་བསེང་ལ་བརྒྱ་བྱིན་
གྱིས་བྱིན་པའི་བུ་སྲིད་སྒྲུབ་ཁོ་ན་འཕོང་སྐྱེན་པར་སྟོན་ཅིང་གོ་སྟེ།
སྲིད་སྒྲུབ་ལྟ་བུའི་འཕོང་སྐྱེན་པ་མེད་པར་གྲགས་ཤིང་། བརྗོད་
འདོད་ཀྱི་བསམ་པས་ཀྱང་དེ་ལྟར་བརྗོད་པའི་ཕྱིར། དེས་ན་བུམ་པ་
ཡོད་པ་ཁོ་ན་ཡིན་ཡང་། བུམ་པ་ཁོ་ན་ཡོད་པ་མིན་པ་སོགས་ཀྱང་
ཤེས་སོ། ། དེ་ལྟར་རྟགས་ཚུལ་དང་བོ་ལ་ཕྱོགས་ཆོས་ཞེས་པའི་
མིང་གིས་བརྗོད་པ་ལ། ཁ་ཅིག་ན་རེ། དེ་ལྟར་ན་བྱས་པ་ལྟ་བུ་སྒྲ་
མི་རྟག་པར་སྒྲུབ་པའི་ཕྱོགས་ཆོས་སུ་རྟོགས་ན། བྱས་པའི་རྟགས་ཀྱི་
དེ་སྒྲུབ་ཀྱི་བསྒྲུབ་བྱ་རྟོགས་པར་ཐལ་ཏེ། དེ་སྒྲུབ་ཀྱི་ཕྱོགས་ནི། དེ་
249

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྒྲུབ་ཀྱི་བསྒྲུབ་བྱ་ལ་བཤད་པའི་ཕྱིར་ཟེར་ན། དེའི་ལན་ནི། སྤྱིར་
སྦྱོར་བ་དེ་སྒྲུབ་ཀྱི་ཕྱོགས་ནི། སྦྱོར་བ་དེ་སྒྲུབ་ཀྱི་བསྒྲུབ་བྱ་ལ་བྱ་
དགོས་ཀྱང་། རྟགས་ཚུལ་དང་བོ་ཕྱོགས་ཆོས་ཞེས་པའི་ཕྱོགས་ནི།
སྦྱོར་བ་དེ་སྒྲུབ་ཀྱི་ཤེས་འདོད་ཆོས་ཅན་ཉིད་ལ་གོ་དགོས་ཏེ། དེ་
སྒྲུབ་ཀྱི་རྩོད་གཞི་ནི་དེ་སྒྲུབ་ཀྱི་ཕྱོགས་དངོས་མིན་ཡང་རྟགས་ཚུལ་
དང་བོ་འཆད་པའི་སྐབས་སུ་དེ་ལ་ཕྱོགས་ཀྱི་མིང་གིས་བཏགས་ནས་
བསྟན་པ་ཙམ་ཡིན་པའི་ཕྱིར། འཐད་ལྡན་ལས། ཕྱོགས་ནི་ཆོས་
ཅན་ཡིན་ནོ་ཞེས་སྨྲས་ཏེ། ཕྱོགས་ཀྱི་སྒྲས་ནི་འདིར་ཆོས་ཅན་བརྗོད་
པ་ཡིན་ནོ། ། ཞེས་སོ། ། དེ་ལ་ཁོ་ན་རེ། ཤེས་འདོད་ཆོས་
ཅན་ལ་ཕྱོགས་ཀྱི་མིང་གིས་བཏགས་པ་མི་འཐད་དེ། དེ་ལྟར་་་་་
བཏགས་པ་ལ་དགོས་པ་མེད་པའི་ཕྱིར། སྒྲའི་བསྟན་བཅོས་ལས།
དགོས་པ་མེད་པར་གཙོ་བོ་ཡི། །སྒྲ་དོན་ལས་འདས་འདོད་མ་ཡིན། །
ཞེས་བཤད་པ་ལྟར་ཡིན་པའི་ཕྱིར་རོ་ཞེ་ན། དེའི་ལན་ལུ་གཉིས།
ཤེས་འདོད་ཆོས་ཅན་ལ་ཕྱོགས་ཀྱི་མིང་གིས་འདོགས་པའི་དགོས་པ་རྒྱུ་
མཚན་དང་བཅས་པ་དང་། དེ་ཉིད་བརྒལ་ལན་གྱི་སྒོ་ནས་གཏན་
ལ་དབབ་པའོ། ། དང་བོ་ནི། རྟགས་ཚུལ་དང་བོའི་སྐབས་སུ་
རྩོད་གཞི་ལ་ཕྱོགས་ཀྱི་མིང་གིས་བཏགས་པ་ལ་དགོས་པ་ཡོད་དེ།
རྩོད་གཞི་དེ་ཉིད་དེ་སྒྲུབ་ཀྱི་ཕྱོགས་ཀྱི་མིང་གདགས་སུ་རུང་བའི་ཆོས་
ཅན་དུ་རྟོགས་པའི་ཆེད་དུ་ཡིན་པའི་ཕྱིར། གཞན་དུ་ན་རྟགས་ཚུལ་
དང་བོ་ལ་ཆོས་ཅན་གྱི་ཆོས་ཞེས་མིང་འདོགས་དགོས་ལ། དེ་ལྟར་
བཏགས་ན་དེ་སྒྲུབ་ཀྱི་མཐུན་དཔེ་ཆོས་ཅན་དང་མི་མཐུན་དཔེ་ཆོས་
·ཅན་དག་གི་ཆོས་སུ་གྲུབ་པ་ཐམས་ཅད་ཀྱང་དེ་སྒྲུབ་ཀྱི་ཚུལ་དང་བོ་
ཡིན་ནམ་སྙམ་པའི་དོགས་པ་སྐྱེ་བས། དོགས་པ་དེ་ཉིད་བཟློག་པའི་
250 ---

གཏན་ཚིགས་རིག་པའི་སྣང་བ།
ཕྱིར་དུ་རྟགས་ཚུལ་དང་བོ་ལ་ཕྱོགས་ཆོས་ཞེས་སྨྲས་པ་ཡིན་པའི་ཕྱིར།
ཤེས་འདོད་ཆོས་ཅན་ནི་དེ་སྒྲུབ་ཀྱི་ཕྱོགས་དངོས་མིན་བཞིན་དུ་དེ་ལ་
ཕྱོགས་ཀྱི་མིང་གིས་འདོགས་པའི་རྒྱུ་མཚན་ཡང་ཡོད་དེ། སྦྱོར་བ་དེ་
སྒྲུབ་ཀྱི་བསྒྲུབ་བྱའི་ཆོས་དང་ཤེས་འདོད་ཆོས་ཅན་གཉིས་ཀྱི་ཚོགས་
དོན་ནི་ཕྱོགས་དངོས་ཡིན་ལ། དེ་སྒྲུབ་ཀྱི་ཆོས་དང་ཆོས་ཅན་རེ་རེ་
བའང་ཕྱོགས་ཀྱི་ཡ་གྱལ་རེ་ཡིན་པས་ན་དེ་ལྟར་བཏགས་པའི་ཕྱིར།
ཚད་མ་མདོ་ལས། བསྡུས་པ་བསྒྲུབ་བྱ་ཡིན་པའི་ཕྱིར། །ཆོས་དང་
ཆོས་ཅན་ཁ་ཡར་བ། །དངོས་སུ་མིན་ཡང་དེའི་ཕྱོགས་གཅིག །
ཡིན་ཕྱིར་བསྒྲུབ་བྱར་བཏགས་ནས་བརྗོད། །ཅེས་གསུངས་པའི་ཕྱིར།
གཉིས་པ་ལ་གཉིས། ཉེ་བའི་རིགས་པས་རྩོད་གཞི་ལས་གཞན་ལ་གོ་
བ་སེལ་མི་ནུས་པ་དང་། ཟློས་པས་རིགས་པས་རྩོད་གཞི་ལས་གཞན་ལ་
གོ་བ་སེལ་མི་ནུས་པའོ། ། དང་བོ་ལ་གཉིས། རྩོད་པ་དང་ལན་
ནོ། ། དང་བོ་ནི། རྟགས་ཚུལ་དང་བོ་ལ་ཆོས་ཅན་གྱི་ཆོས་ཞེས་
སྨྲས་ན་སྐྱོན་མེད་དེ། ཆོས་ཞེས་བརྗོད་པའི་སྒྲས་ནི་གཞི་ཆོས་ཅན་
དང་འབྲེལ་བ་གོ་བར་བྱེད་པས། ཆོས་ཞེས་བརྗོད་པ་ཙམ་གྱིས་ཀྱང་
ཁྱད་གཞི་ཆོས་ཅན་ཞིག་ལ་བརྟེན་པར་གྲུབ་ལ། ཚུལ་དང་བོ་འཆད་
པའི་སྐབས་འདིར་ཆོས་ཅན་གྱི་ཆོས་ཞེས་སྨྲས་པ་ན་ཆོས་ཅན་ཞེས་
པའི་ཚིག་ལྷག་པོ་སྨྲས་པའི་ཤུགས་ཀྱིས་དེའི་ཚིག་ཟུར་གྱི་ཆོས་ཅན་གྱི་
མིང་ནི། དེ་སྒྲུབ་ཀྱི་མཐུན་དཔེ་ཆོས་ཅན་དང་མི་མཐུན་དཔེ་ཆོས་
ཅན་གཉིས་ལས་གཞན་རྩོད་གཞིའི་ཆོས་ཅན་ཁོ་ན་ལ་ཉེ་བའི་ཕྱིར།
ཞེས་ཟེར་ན། དེའི་ལན་ནི། ཚུལ་དང་བོ་གཏན་ལ་དབབ་བའི་
སྐབས་སུ་ཆོས་ཅན་གྱི་ཆོས་ཞེས་པའི་ཚིག་ཟུར་གྱི་ཆོས་ཅན་གྱི་མིང་
རྩོད་གཞི་ཁོ་ན་ལ་ཉེ་བ་མི་འཐད་དེ། དེ་སྒྲུབ་ཀྱི་དཔེའི་ཆོས་ཅན་
251

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཉིས་ཀྱང་དེའི་མིང་ཅན་དུ་ཉེ་བའི་ཕྱིར། ཁྱོད་ལྟར་ན་སྒྲ་མི་རྟག་
པར་སྒྲུབ་པའི་མཐུན་དཔེ་ཆོས་ཅན་བུམ་པའི་ཆོས་མིག་ཤེས་ཀྱི་གཟུང་
བྱ་ཡང་དེ་སྒྲུབ་ཀྱི་ཚུལ་དང་བོར་ཐལ་བས་སོ། ། དེ་ལྟར་ཡང་་
འགྲེལ་བ་གཉིས་ལས། མ་ཡིན་ཏེ། དཔེ་ཆོས་ཅན་ལ་ཡང་ཉེ་བ་
ཡིན་པའི་ཕྱིར་རོ། ། ཞེས་གསུངས་སོ། ། གཉིས་ཟློས་པའི་་་
རིགས་པས་རྩོད་གཞི་ལས་གཞན་ལ་གོ་བ་སེལ་མི་ནུས་པ་ལ་གཉིས།
རྩོད་པ་དང་ལན་ནོ། ། དང་བོ་ནི། དེ་ཆས་ཁྱབ་ཅེས་པ་དང་།
མདོར་དེ་མཚུངས་ལ་ཡོད་ཅེས་རྟགས་མཐུན་དཔེ་ཆོས་ཅན་ལ་ཡོད་
པར་བརྗོད་པས་དེ་ལྟར་གྲུབ་ཟིན་པ་ལ། ཡང་ཆོས་ཅན་གྱི་ཆོས་
ཞེས་རྟགས་མཐུན་དཔེ་ཆོས་ཅན་ལ་ཡོད་པར་བརྗོད་ན་ཟློས་པར་
འགྱུར་ལ། དེ་ལྟར་ཟློས་པར་གོ་བའི་ཤུགས་ཀྱིས་ཀྱང་། ཆོས་ཅན་
གྱི་ཆོས་ཞེས་བརྗོད་པའི་ཚིག་ཟུར་གྱི་ཆོས་ཅན་གྱི་མིང་གིས་དེ་སྒྲུབ་ཀྱི་
རྩོད་གཞི་ཁོ་ན་ལ་གོ་བའི་ཕྱིར་ཞེས་པའི་རྩོད་ཚུལ་ནི། རྣམ་ངེས་
ཊཱིཀ་ཆེན་ལས། དེ་མཚུངས་ལ་ཡོད་ཅེས་མཐུན་པའི་ཕྱོགས་ལ་་་
རྟགས་ཡོད་པར་བརྗོད་པས་མཐུན་དཔེ་ཆོས་ཅན་ལ་ཡོད་པར་གྲུབ་
ཟིན་པའི་ཕྱིར། ཡང་ཆོས་ཅན་གྱི་ཆོས་ཞེས་པས་མཐུན་དཔེ་ཆོས་
ཅན་ལ་ཡོད་པར་བརྗོད་ན། ཟློས་པར་འགྱུར་བའི་ཕྱིར། ཟློས་
པར་གོ་བའི་ཤུགས་ཀྱིས་ཆོས་ཅན་གྱི་ཆོས་ཞེས་ཆོས་ཅན་རང་མིང་
གིས་བརྗོད་པས་བསྒྲུབ་བྱའི་ཆོས་ཅན་ཡིན་པར་ཡོངས་སུ་གཟུང་ངོ་ཞེ་
ན། ཞེས་གསུངས། དེའི་ལན་ལ་གཉིས། བཤད་དཀའ་བ་་་
ཕྱོགས་ཀྱི་མིང་གིས་སྤངས་པ་དང༌། རྟོགས་དཀའ་བ་ཕྱོགས་ཀྱི་མིང་
གིས་སྤངས་པའོ། ། དང་བོ་ནི། ཚུལ་དང་བོ་འཆད་པའི་སྐབས་
སུ་རྩོད་གཞི་ལ་ཕྱོགས་ཀྱི་མིང་གིས་བཏགས་ན་འཐད་ཀྱི། ཆོས་ཅན་
252

གཏན་ཚིགས་རིག་པའི་སྣང་བ།
གྱི་ཆོས་ཞེས་ཆོས་ཅན་རང་མིང་གིས་སྨྲས་པ་མི་རིགས་ཏེ། ཆོས་
ཅན་རང་མིང་གིས་སྨྲས་པ་ལ་སྒྲ་འགལ་བ་དང་། ཟློས་པ་ལ་སོགས་
པས་ཆོས་ཅན་གཞན་ལ་ཡོད་པ་སེལ་ཚུལ་བཤད་པ་ལ་སོགས་པའི་
འབད་པ་མང་བོ་ཞིག་དགོས་པ་དེ་ནི། ཚུལ་དང་བོའི་སྐབས་སུ་
རྩོད་གཞི་ལ་ཕྱོགས་ཞེས་བརྗོད་པས་བདེ་བླག་ཏུ་སྤངས་པའི་ཕྱིར།
གཞན་ཡང་དེ་སྒྲུབ་ཀྱི་རྟགས་མཐུན་ཕྱོགས་ཁོ་ན་ལ་ཡོད་པར་རྟོགས་
པས་རྟགས་མཐུན་དཔེ་ཐམས་ཅད་ལ་ཡོད་པར་རྟོགས་དགོས་ན།
རྗེས་ཁྱབ་གྲུབ་ན་བསྒྲུབ་བྱ་ཡང་གྲུབ་དགོས་པར་ཐལ་ཞིང་། ཟློས་
ཏེ་གསུངས་ན་ཟློས་སྐྱོན་དུ་འགྱུར་བ་ཡང་མི་འཐད་དེ། གཞན་དུ་ན་
སློབ་དཔོན་ཕྱོགས་གླང་གིས། རྗེས་དཔག་བྱ་དང་དེ་མཚུངས་ལ། །
ཡོད་དང་མེད་ལ་མེད་པར་ནི། །ཞེས་ལྡོག་ཁྱབ་སྟོན་པའི་ཚིག་མེད་ལ་
མེད་པར་ནི། ཞེས་པའང་ཟློས་སྐྱོན་ཅན་དུ་ཐལ་ཏེ། དེ་མཚུངས་
ལ་ཡོད་ཅེས་རྗེས་ཁྱབ་སྟོན་པ་ན་རྟགས་མཐུན་ཕྱོགས་ཁོ་ན་ལ་ཡོད་
པར་བསྟན་པས། མི་མཐུན་ཕྱོགས་ལ་མེད་པར་རྒོལ་བ་དེས་གྲུབ་
ཟིན་པའི་ཕྱིར། དེས་ན་བྱས་པའི་རྟགས་ཀྱི་སྒྲ་མི་རྟག་པར་སྒྲུབ་
པའི་ཕྱོགས་ཆོས་ཞེས་པའི་ཚིག་ཟུར་གྱི་ཕྱོགས་ལ་སྒྲ་དང་ཆོས་ལ་བྱས་
པ་འཇོག་དགོས་ཏེ། དེ་སྒྲུབ་ཀྱི་ཕྱོགས་ཆོས་ཞེས་པས་རྩོད་གཞི་སྒྲ་
ལྟ་བུའི་ལྡན་ཆོས་བྱས་པ་རྟགས་སུ་སྟོན་པའི་ཕྱིར། རིགས་པའི་རྒྱ་
མཚོ་ལས། རྟགས་རང་གི་ཤེས་འདོད་ཆོས་ཅན་ལ་འགོད་ཚུལ་དང་
མཐུན་པར་ཡོད་པ་ཁོ་ནར་ངེས་པའི་ཕྱོགས་ཆོས་དང་། ཕྱོགས་ཀྱི་
མིང་ཅན་ཤེས་འདོད་ཆོས་ཅན་དེའི་ཆ་སྟེ། བསྒྲུབ་བྱའི་ཆོས་ཀྱིས་
རྟགས་ལ་ཁྱབ་པ་ཡི་ཚུལ་གསུམ་ཚང་བ་ནི། གཏན་ཚིགས་ཡང་དག
གི་མཚན་ཉིད། ཅེས་གསུངས་པའི་ཕྱིར། དེས་ན་སྐབས་འདིའི་
253

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྣམ་འགྲེལ་ངེས་ཀྱི་ཕྱོགས་སྔ་མ་ནི། སློབ་དཔོན་དབང་ཕྱུག་སྡེ་
སོགས་ཡིན་པར་གྲགས་ལ། དེ་དག་གིས་རྟགས་ཚུལ་དང་བོའི་མིང་
ལ་ཕྱོགས་ཆོས་ཞེས་མི་ཟེར་བར་ཆོས་ཅན་གྱི་ཆོས་ཞེས་ཟེར་ཏེ།
ཊཱིཀ་ཆེན་ལས། དེའི་ཕྱིར་ཆོས་ཅན་གྱི་ཆོས་ཞེས་སྨོས་རིགས་ཀྱི།
ཕྱོགས་ཀྱི་ཆོས་ཞེས་སྨོས་པར་མི་རིགས་ཏེ། ཕྱོགས་ཀྱི་སྒྲ་ནི་ཤེས་
འདོད་ཆོས་ཅན་དང་། དེ་བསྒྲུབ་བྱའི་ཆོས་དང་། དེ་གཉིས་ཀའི་
ཚོགས་པ་སྟེ། གསུམ་ག་ལ་འཇུག་པས་ཕྱོགས་ཀྱི་ཆོས་ཞེས་སྨོས་པ་
ན། ཚོགས་དོན་དང་བསྒྲུབ་བྱའི་ཆོས་ཀྱི་ཆོས་སུ་གྱུར་པ་དག །
རྟགས་ཀྱི་ཚུལ་དང་བོ་ཡིན་པར་དོགས་པ་མི་ཁེགས་པའི་ཕྱིར་རོ། །
ཞེ་ན། ཞེས་གསུངས་པའི་ཕྱིར། རྒྱ་གར་གྱི་པཎྚི་ཏ་ཁ་ཅིག་གིས།
རྟགས་ཚུལ་དང་བོའི་མིང་ལ་ཕྱོགས་ཆོས་ཞེས་བཏགས་ན། ཕྱོགས་
ཆོས་རྟོགས་པའི་ཚེ་ཕྱོགས་རྟོགས་དགོས་པས་མི་འཐད་ལ། ཆོས་
ཅན་་གྱི་ཆོས་ཞེས་བཏགས་ན་ཡང་ཇི་སྐད་བཤད་པ་ལྟར་གྱི་སྐྱོན་་་་
འཇུག་པས། རྟགས་ཚུལ་དང་བོའི་མིང་ལ་ཤེས་འདོད་ཆོས་ཅན་གྱི་
ཆོས་ཞེས་བཏགས་ན་ཉེས་པ་མེད་དོ་ཞེས་ཟེར་རོ། ། དེ་ལྟར་ཡང་
ཤཱཀྱའི་འགྲེལ་བཤད་ལས། གལ་ཏེ་ཕ་རོལ་བོ་ཉེ་བར་བཏགས་པར་
ཡང་མི་བྱ་ལ། ཆོས་ཅན་གྱི་ཆོས་ཞེས་སྨྲས་པར་ཡང་མི་བྱའོ། །
འོ་ན་ཅི་ཞེ་ན། ཤེས་པར་འདོད་པའི་ཆོས་ཅན་གྱི་ཆོས་ཞེས་བརྗོད་
པར་བྱའོ། ། ཞེས་སྨྲ་བར་གྱུར་ན། ཞེས་དང་། དེ་ལྟ་བས་ན་
ཕྱོགས་གཞན་ལ་འཚལ་ན་གཞུང་མང་བ་དང་། ཚིག་ལེའུར་བྱས་པ་
ཉམས་པར་འགྱུར་བ་ཡོངས་སུ་སྤངས་པའི་ཕྱིར་ཡང་མ་བཤད་པ་བསྡུ་
བར་བྱ་བ་མ་ཡིན་ནོ། ། ཞེས་གསུངས་སོ། ། ཕྱོགས་ཆོས་དེ་
ཆས་ཞེས་པའི་སྐབས་སུ་རྣམ་དབྱེ་དྲུག་པའི་ཀྱི་སྒྲ་བསྡུས་ནས་གསུངས་
254

གཏན་ཚིགས་རིག་པའི་སྣང་བ
ལ། ཚིག་སྡུད་འདི་དཔེར་ན། ཤར་ལྷོ་ཞེས་པས་ཤར་དང་ལྷོ་གཙོ་
བོར་མི་སྟོན་པཪ་ཤར་ལྷོའི་མཚམས་གཙོ་བོར་སྟོན་པ་ལྟ་བུའི་འབྲུ་
མང་གི་སྡུད་པ་མིན་ལ། ལྷ་དང་མི་ཞེས་པ་ལ་ལྷ་མི་ཞེས་དང་སྒྲ་སྡུད་
པ་ལྟ་བུའི་ཟླས་དབྱེའི་སྡུད་པའང་མིན་ཞིང་། ཕྱོགས་དང་ཆོས་ཀྱི་
གཞི་མཐུན་སྡུད་པ་མ་ཡིན་པས། ལས་འཛིན་གྱི་ཚིག་སྡུད་པའང་
མིན་ཏེ། འཐད་ལྡན་ལས། འབྲུ་མང་བོ་ཡང་མ་ཡིན་ཏེ། ཞེས་
དང་། ཤཱཀྱ་བློས། ཕྱོགས་དང་ཆོས་ཞེས་བྱ་བར་ཟླས་དབྱེ་ཡང་མ་
ཡིན་ཏེ། ཞེས་དང་། ག་ལ་བར། གཞི་མཐུན་པ་ཡི་ཚིག་དག་
ནི། །ལས་འཛིན་བྱེད་པར་རྣམ་ཤེས་བྱ། །ཞེས་གསུངས་པའི་ཕྱིར།
དེས་ན། སུམ་ཅུ་བ་ལས། ཚིགས་སུ་བཅད་པའི་མཚམས་སྦྱོར་
རྣམས། །ཅུང་ཟད་བསྡུས་པ་ཡོད་ན་ཡང་། །དེ་ནི་དེ་བཞིན་སྦྱར་
བར་བྱ། །ཞེས་གསུངས་པ་ལྟར། ཕྱོགས་ཆོས་ཞེས་པ་མི་ལྡན་རྣམ་
གཅོད་ཀྱི་ཆེད་དུ་ཚིག་སྡུད་གསུམ་པ་སྐྱེས་བུའི་བསྡུ་བའི་ནང་ཚན་
དྲུག་པའི་བསྡུ་བ་ཡིན་ཏེ། ཕྱོགས་ཀྱི་ཆོས་ཞེས་པ་ལ་ཕྱོགས་ཆོས་ཞེས་
དྲུག་སྒྲ་བསྡུས་ནས་བཤད་པ་ཙམ་ཡིན་པའི་ཕྱིར། ཕྱོགས་སྒྲས་་་
སྐབས་འདིར་སྔོན་གྱི་མཁས་པ་གཙང་ནག་བརྩོན་འགྲུས་སེང་གེ
དན་འབག་སྨྲ་བའི་སེང་གེ མྱང་བྲན་ཆོས་ཀྱི་སེང་གེ
གྲུ་ཆ་་
བསོད་ནམས་སེང་གེ རྨ་བྱ་མྱོང་བའི་སེང་གེ རྩེག་དབང་ཕྱུག་
སེང་གེ ལྡན་མ་དཀོན་མཆོག་སེང་གེ གཉལ་བ་ཡོན་ཏན་སེང་
གེ་སྟེ་རིགས་པའི་སེང་ཆེན་བརྒྱད་དུ་གྲགས་པ་ལས་འགའ་ཞིག་གི་
གསུང་ཚུལ། མི་འདྲ་བར་ཡོད་ཀྱང་འདིར་ཡི་གེ་མང་བར་འགྱུར་
བས་མ་བྲིས། སློབ་དཔོན་ཕྱོགས་གླང་གི་དངོས་སློབ་དབང་ཕྱུག་སྡེ་
ན་རེ། རྟགས་སྦྱོར་ཡང་དག་གི་ལྡོག་ཁྱབ་གྲུབ་པ་ལ་སྐབས་ཀྱི་རྒོལ་
255

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བས་རྟགས་མི་མཐུན་ཕྱོགས་ལ་མ་མཐོང་བ་ཙམ་གྱིས་ཆོག་གི་རྟགས་
དེ་སྦྱོར་བ་དེ་སྒྲུབ་ཀྱི་མི་མཐུན་ཕྱོགས་མཐའ་དག་ལ་མེད་པར་ངེས་
དགོས་ན། མི་མཐུན་ཕྱོགས་མཐའ་དག་ངེས་དགོས་པས་ཧ་ཅང་
ཐལ་ཆེའོ། ། དེས་ན་རྟགས་མི་མཐུན་ཕྱོགས་ལ་མ་མཐོང་བ་ཙམ་
གྱིས་ལྡོག་ཁྱབ་གྲུབ་པ་ནི་སློབ་དཔོན་ཕྱོགས་གླང་གི་བཞེད་པའོ། །
ཞེས་ཟེར་། ། སློབ་དཔོན་ཆོས་ཀྱི་གྲགས་པས། སློབ་དཔོན་་་་
ཕྱོགས་གླང་གིས་དེ་ལྟར་མི་བཞེད་དེ། དེས་ཚུལ་གསུམ་གྱི་མཚན་
ཉིད་སྟོན་པ་ན། .གཏན་ཚིགས་ཀྱི་ཚུལ་གསུམ་པོ་རེ་རེ་ལའང་ངེས་
པ་ཞེས་བརྗོད་པར་མཛད་པའི་ཕྱིར། སློབ་དཔོན་དེ་ཡིས་ཚུལ་་
གསུམ་གྱི་མཚན་ཉིད་ཀྱི་ཟུང་དུ་ངེས་པ་ཞེས་བརྗོད་པ་ལ་དགོས་པ་
ཡོད་དེ། བྱས་པ་ལྟ་བུ་སྒྲ་མི་རྟག་པར་སྒྲུབ་པའི་མ་གྲུབ་པ་དང་།
འགལ་རྟགས་དང་། འཁྲུལ་བ་ཅན་མ་ངེས་པར་དོགས་པའི་གཉེན་
པོར་ངེས་པ་ཞེས་བརྗོད་པའི་ཕྱིར། རྣམ་བཤད་ལས། ཚད་མ་
ཀུན་བཏུས་ལས། རྗེས་དཔག་བྱ་དང་དེ་མཚུངས་ལ། །ཡོད་དང་
མེད་ལ་མེད་པར་ནི། །ངེས་པ་ཞེས་གསུངས་པ་ནི། །ཚུལ་གསུམ་གྱི་
མཚན་ཉིད་སྟོན་པ་ཡིན་ལ། །ཞེས་དང་། ཊཱིཀ་ཆེན་ལས། འདིར་
དེ་དག་དངོས་སུ་མི་འཆད་པར་ཀུན་ལས་བཏུས་སུ་དེ་དག་གི་མཚན་
ཉིད་ཀྱི་ཟུར་དུ་ངེས་པ་བརྗོད་པའི་དགོས་པ་ངོས་བཟུང་བ་ཙམ་ཞིག་
མཛད། ཅེས་དང༌། རིགས་སྒོ་ལས། ཚུལ་གསུམ་དེ་གང་ཞེ་ན།
ཕྱོགས་ཀྱི་ཆོས་ཉིད་དང་། མཐུན་པའི་ཕྱོགས་ཉིད་ལ་ཡོད་པར་ངེས་
པ་དང་། མི་མཐུན་པའི་ཕྱོགས་ཉིད་ལ་མེད་པ་ཉིད་དུ་ངེས་པའོ། །
ཞེས་གསུངས་ལ། འདི་ཉིད་ལས། གཏན་ཚིགས་ཀྱི་ནི་ཚུལ་་་་་
གསུམ་ལའང་། །དེ་ཡིས་མ་གྲུབ་བཟློག་དོན་དང༌། །འཁྲུལ་བ་ཅན་
256 ―

གཏན་ཚིགས་རིག་པའི་སྣང་བ།
གྱི་གཉེན་པོར་ནི། །ངེས་པ་བརྗོད་པར་མཛད་པ་ཡིན།།།ཞེས་་་་་་
གསུངས་སོ། ། དེ་ལྟར་ན་རྟགས་མི་མཐུན་ཕྱོགས་ལ་མ་མཐོང་བ་
ཙམ་གྱིས་ལྡོག་ཁྱབ་གྲུབ་པར་འདོད་པའི་སློབ་དཔོན་དབང་ཕྱུག་སྡེ་
སོགས་ལ་ལུང་དྲུག་དང་འགལ་བའི་གནོད་པ་བསྟན་པ་དང་། དེ་
ལྟར་འདོད་པའི་རང་གཞན་སྡེ་བ་གཉིས་ལ་མཐོང་བ་མངོན་སུམ་དང་
འགལ་བ་བསྟན་པ་དང་། གཞན་སྡེ་གཙོ་བོ་གསུམ་ལ་ཁས་བླང་
ནང་འགལ་གྱིས་གནོད་པ་བསྟན་པའོ། ། དང་བོ་ལུང་དྲུག་དང་
འགལ་བ་ལ་དྲུག་ལས། དང་བོ་ནི། རིགས་སྒོ་ལས། རེ་ཞིག་
འགལ་བ་དང་མ་ངེས་པའི་གཉེན་པོར་གཉིས་ཀ་བརྗོད་པ་གང་ཡིན་
པ་དེ་ཡང་རིགས་སོ། ། ཞེས་འགལ་བ་དང་མ་ངེས་པའི་གཉེན་
པོཪ་ཆོས་མི་མཐུན་སྦྱོར་གྱི་སྒྲུབ་ངག་སོགས་བརྗོད་དགོས་པར་་་་་་་
གསུངས་པ་མི་འཐད་པར་ཐལ། རྟགས་མི་མཐུན་ཕྱོགས་ལ་མ་་་
མཐོང་བ་ཙམ་གྱིས་ལྡོག་ཁྱབ་གྲུབ་པའི་ཕྱིར། ཞེས་འཆད་པ་ལ།
འཁྲུལ་བ་ཅན་གྱི་གཉེན་པོར་ནི། མི་མཐུན་ཆོས་བརྗོད་གང་ཡིན་
པ། །ཞེས་གསུངས། ཊཱིཀ་ཆེན་ལས། གང་རྟག་ན་མ་བྱས་པས་
ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་
བྱས་ཞེས་པའི་ཆོས་མི་མཐུན་སྦྱོར་གྱི་ངག་དེ་ཉིད་བརྗོད་པ་དེའི་ཚེ།
བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཁོ་ན་ཞེས་བྱ་བར་རྟོགས་
པར་བྱེད་ནུས་ཏེ། ནས། བྱས་མི་རྟག་མེད་ན་མི་འབྱུང་བའི་
འབྲེལ་བ་དེ་བརྗོད་པས་ནའོ། ། ཞེས་སོ། ། གཉིས་པ་ནི
གལ་ཏེ་རྟགས་མི་མཐུན་ཕྱོགས་ལ་མ་མཐོང་བ་ཙམ་གྱིས་ལྡོག་ཁྱབ་
གྲུབ་པར་འགྱུར་ན། ཤིང་ཕུང་གཅིག་ལས་སྐྱེ་བའི་ཤིང་ཐོག་ལྷག་མ་
རྣམས་ཆོས་ཅན། རོ་མངར་ཁྱད་པར་ཅན་དང་ལྡན་ཏེ། ཟོས་
257

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའི་དེ་དང་ཁ་དོག་མཚུངས་པའི་ཕྱིར། ཞེས་པའི་རྟགས་འདི་ཅི་སྟེ་
ལྷག་ལྡན་འཁྲུལ་བ་ཅན་མ་ཡིན་པར་ཐལ། ཕྱི་རྒོལ་དེས་རྟགས་མི་
མཐུན་ཕྱོགས་ལ་མ་མཐོང་བ་ཙམ་ཡིན་པའི་ཕྱིར། འདོད་ན།
རིགས་པ་ཅན་གྱི་ལྷག་ལྡན་འགོག་པའི་སྐབས་སུ། ཀུན་བཏུས་རང་
འགྲེལ་ལས། གཟུགས་ལ་སོགས་པ་མཚུངས་པས་རོ་ལ་སོགས་པ་
གདོན་མི་ཟ་བར་མཚུངས་པར་འགྱུར་བ་དེ་ནི་རིགས་པ་མ་ཡིན་ནོ། །
ཞེས་གསུངས་པ་དང་འགལ་ལོ། ། ཞེས་སྟོན་པར། གལ་ཏེ་མ་
མཐོང་བས་ལྡོག་འགྱུར། །ཅི་སྟེ་ལྷག་ལྡན་འཁྲུལ་ཅན་ཡིན། །ཞེས་
གསུངས། ཊཱིཀ་ཆེན་ལས། ཁྱབ་པ་ལ་ཐེ་ཚོམ་གྱི་ལྷག་མ་ལུས་པས་
ལྷག་མ་དང་ལྡན་པ་ཞེས་བྱའོ། ། ཞེས་སོ། ། གསུམ་པ་ནི།
གསོན་ལུས་ཆོས་ཅན། གང་ཟག་གི་བདག་དང་བཅས་པ་ཡིན་ཏེ
སྲོག་དང་ལྡན་པའི་ཕྱིར། ཞེས་ཕྱི་རོལ་པས་ལྡོག་ཁྱབ་འབའ་ཞིག་པ་
ཅན་གྱི་རྟགས་ཡང་དག་ཏུ་འདོད་པ་འདི་ཡང་གཏན་ཚིགས་ཡང་དག་
ཏུ་འགྱུར་བར་ཐལ། དེ་སྒྲུབ་ཀྱི་ཕྱོགས་ཆོས་གང་ཞིག རྟགས་མི་
མཐུན་ཕྱོགས་ལ་མ་མཐོང་བ་ཙམ་གྱིས་ལྡོག་ཁྱབ་ཀྱང་གྲུབ་པར་འདོད་
པའི་ཕྱིར། འདོད་ན། རང་འགྲེལ་ལས། ལྷག་མ་ལྔ་བོ་དག་ནི་
གཏན་ཚིགས་སམ་འགལ་བ་ཉིད་དུ་མ་ངེས་ཏེ། ཐེ་ཚོམ་གྱི་རྒྱུའོ། །
ཞེས་གསུངས་པ་དང་འགལ་ལོ་ཞེས་སྟོན་པར། ལྡོག་པ་ཅན་ཡང་
གཏན་ཚིགས་འགྱུར། །ཞེས་གསུངས། བཞི་བ་ནི། གཞན་དོན་
སྐབས་ཀྱི་ཕྱི་རྒོལ་གྱིས་ཐེ་ཚོམ་ཟ་བའི་རྟགས་ནི། དེ་སྒྲུབ་ཀྱི་ལྡོག་
ཁྱབ་ཡིན་པར་ཐལ། ཕྱི་རྒོལ་གྱིས་རྟགས་དེ་དེ་སྒྲུབ་ཀྱི་མི་མཐུན་ཕྱོགས་
ལ་མ་མཐོང་བའི་ཕྱིར། འདོད་ན། རང་འགྲེལ་ལས། ཕྱོགས་
ཀྱི་ཆོས་ནི་རྒོལ་བ་དང་ཕྱིར་རྒོལ་བ་གཉིས་ཀ་ལ་ངེས་པར་བཟུང་
258

གཏན་ཚིགས་རིག་པའི་སྣང་བ།
ངོ་། ། དེ་བཞིན་དུ་མཐུན་པའི་ཕྱོགས་ལ་ཡོད་པ་དང་མེད་པ་ལ་
སོགས་པ་དག་ལ་ཡང་ཅི་རིགས་པར་བརྗོད་པར་བྱའོ། ། ཞེས་
ཕྱོགས་ཆོས་ལ་ཐེ་ཚོམ་ཟ་ནས་ཕྱོགས་ཆོས་མ་གྲུབ་པ་དང་། ལྡོག་
ཁྱབ་ལ་ཐེ་ཆོམ་ཟ་ནས་ལྡོག་ཁྱབ་མ་གྲུབ་པ་གཉིས་དཔེ་དོན་སྦྱོར་བ་
འདི་བརྗོད་པར་བྱ་བ་ཡང་དག་པ་མིན་པར་འགྱུར་རོ་ཞེས་སྟོན་པ་ལ།
མ་གྲུབ་སྦྱར་བ་བརྗོད་བྱ་མིན། ། ཞེས་གསུངས། ཅི་རིགས་པའི་
དོན་ནི། གཞན་དོན་སྐབས་ཀྱི་སྒྲུབ་རྟགས་རྒོལ་ཕྱི་རྒོལ་གཉིས་ཀ་ལ་
མ་གྲུབ་པ་དང་། གང་རུང་ལ་མ་གྲུབ་པ་དང་། ཐེ་ཚོམ་ཟ་བ་དང་།
ཆོས་ཅན་གཞི་མ་གྲུབ་པ་བཞི་དཔེ་དང་། ལྡོག་ཁྱབ་རྒོལ་ཕྱི་རྒོལ་
གཉིས་ཀ་ལ་མ་གྲུབ་པ་དང་། གང་རུང་ལ་མ་གྲུབ་པ་དང་། ཐེ་
ཚོམ་ཟ་བ་དང་། མི་མཐུན་དཔེ་གཞི་མ་གྲུབ་པ་བཞི་དོན་ཡིན་ལ།
དེ་ཡང་དང་བོ་གསུམ་དཔེ་དོན་སྦྱོར་ཡང་ཐ་མ་དཔེ་དོན་མི་སྦྱོར་ཏེ
གཞན་དོན་སྐབས་ཀྱི་སྒྲུབ་རྟགས་ཕལ་ཆེར་གྱི་ཆོས་ཅན་གཞི་མ་གྲུབ་
ན་ཕྱོགས་ཆོས་མི་འགྲུབ་ལ། མི་མཐུན་དཔེ་གཞི་མ་གྲུབ་པས་ལྡོག་
ཁྱབ་གྲུབ་པ་ལ་མི་གནོད་པའི་ཕྱིར་ཞེས་པའོ། ། སློབ་དཔོན་ཆོས་
མཆོག་དང་བྲམ་ཟེ་ཆེན་པོས། ཕྱོགས་ཆོས་ཅན་དགུ་ལ་བསྒྲེ་བར་
བྱའོ། ། ཞེས་པ་ལྟར་ན། དེ་དགུའི་ནང་གི་འགལ་རྟགས་གཉིས་
དང་། ཐུན་མོང་དང་ཐུན་མོང་མ་ཡིན་པའི་མ་ངེས་པ་དང་།
ཡང་དག་གཉིས་ཏེ་དོན་བཞི་ལ་རིམ་པ་བཞིན་ཅི་རིགས་པར་སྦྱར་
རོ། ། ཕྱོགས་ཆོས་ཅན་གྱི་གཏན་ཚིགས་དགུ་ནི། སྒྲ་དང་སྒྲ་དང་
དུང་སྒྲ་དང་། །སྒྲ་དང་སྒྲ་དང་དུང་སྒྲ་དང་། །དུང་སྒྲ་དུང་སྒྲ་སྒྲ་དང་
བཅས། །དགུ་བོ་ཤེས་འདོད་ཆོས་ཡིན་ཏེ། །རྟག་དང་མི་རྟག་རྩོལ་
བྱུང་དང་། །བར་དུ་རྟག་པ་རྣམ་གསུམ་དང༌། །རྩོལ་བྱུང་མིན་དང་
259

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མི་རྟག་རྟག ། དགུ་བོ་བསྒྲུབ་བྱའི་ཆོས་ཡིན་ནོ། །གཞལ་བྱ་བྱས་
དང་མི་རྟག་དང་། །བྱས་དང་མཉན་བྱ་རྩོལ་ལས་བྱུང་། །མི་རྟག་
རྩོལ་བྱུང་རེག་བྱ་མིན། །དགུ་བ་རྟགས་སུ་བཀོད་པའོ། །སྟེང་འོག་
གཉིས་ལ་ཡང་དག་དང་། །ལོགས་གཉིས་འགལ་བའི་གཏན་ཚིགས་
སོ། །ཟུར་བཞི་དངོས་ཀྱི་མ་ངེས་པ །དབུས་ན་ཐུན་མོང་མིན་མ་
ངེས། །ཞེས་པ་ལྟར་རོ། ། སློབ་དཔོན་ཕྱོགས་གླང་གིས། ་གཙོ་
བོ་ལ་སོགས་པ་ནི། ཡོད་པ་མ་ཡིན་ཏེ། མ་དམིགས་པའི་ཕྱིར།
ཞེས་གསུངས་པ་ལ གཞན་དག་ན་རེ། ཁྱེད་ཅག་གིས་མ་་་་་་
དམིགས་པའི་རྟགས་ལ་ཡོད་ངེས་འགོག་པ་དང་། མེད་ངེས་སྒྲུབ་པ་
གཉིས་སུ་གྲངས་ངེས་པར་བྱས་པ་མི་འཐད་དེ། སློབ་དཔོན་ཕྱོགས་
གླང་གིས་བཀོད་པའི་རྟགས་འདི།དེ་གཉིས་གང་དུའང་མ་འདུས་པའི་
ཕྱིར་དང་། གཙོ་བོ་མེད་ན་གཙོ་བོ་ཆོས་ཅན་ཞེས་སྒྲ་སྦྱོར་བ་མི་
རིགས་པའི་ཕྱིར། ཞེས་པ་རྩོད་པའི་ལན་དུ་རྣམ་འགྲེལ་ལས།
ཐོག་མེད་བག་ཆགས་ལས་བྱུང་བའི།།རྣམ་པར་རྟོག་པས་ཡོངས་
བསྒྲུབས་པ། །ཡོད་མེད་གཉིས་ཀ་ལ་བརྟེན་པ། །སྒྲ་དོན་ཆོས་ནི་རྣམ་
པ་གསུམ། །ཞེས་ཐོག་མ་མེད་པའི་བག་ཆགས་ལས་བྱུང་བའི་རྣམ་
པར་རྟོག་པ་ལ་སྣང་བ་ནི་སྒྲ་དོན་ཡིན་པས། ཡོད་པ་དང་མེད་པ་
དང་ཡོད་མེད་གཉིས་ཀ་ལ་བརྟེན་པའི་སྒྲ་དོན་གྱི་ཆོས་ནི་རྣམ་པ་་
གསུམ་ཡོད་དོ། ། དེའི་ཕྱིར་གཙོ་བོ་འཛིན་པའི་རྟོག་པ་ལ་གཙོ་
བོར་སྣང་བ་ཡང་སྒྲ་དོན་ཡིན་པས། གཙོ་བོ་མེད་ཀྱང་གཙོ་བོ་ཆོས་
ཅན་དུ་འཛིན་པ་ནི་འཐད་པ་ཡིན་ནོ། ། ཞེས་གསུངས་སོ། །
དེས་ན་སྦྱོར་བ་འདིའི་ཆོས་ཅན་ལ་གཙོ་བོ་ཉིད་འཇོག་པ་ནི་མངོན་
སུམ་གྱིས་གྲུབ་པས། སློབ་དཔོན་ཆོས་ཀྱི་གྲགས་པས། རྟོག་པ་ལ་
260

གཏན་ཚིགས་རིག་པའི་སྣང་བ།
གཙོ་བོར་སྣང་བ་སྦྱོར་བ་འདིའི་ཆོས་ཅན་དུ་ངོས་བཟུང་བའང་མིན་
ལ། གཙོ་བོ་དང་གཙོ་བོ་འཛིན་པའི་རྟོག་པ་ལ་གཙོ་བོར་སྣང་བ་
ཆོས་ཅན་དུ་བཟུང་བའི་སྦྱོར་བ་སོ་སོ་བ་གཉིས་སློབ་དཔོན་ཕྱོགས་
གླང་གིས་བཀོད་པ་ཡང་མ་ཡིན་ནོ། ། འོ་ན་ཊཱིཀ་ཆེན་ལས།
དེས་ན་གཙོ་བོ་ནི་ཡོད་པ་མ་ཡིན་ཏེ། མ་དམིགས་པའི་ཕྱིར། ཞེས་
པའི་རྟགས་ཀྱི་ཤེས་འདོད་ཆོས་ཅན་ནི། གཙོ་བོ་དངོས་པོ་བ་ཡང་
མ་ཡིན་ལ། གཙོ་བོའི་སྒྲ་དོན་གྱི་རང་ལྡོག་ཡང་མ་ཡིན་གྱི། འོ་ན་
གང་ཞེ་ན། རྟོག་པ་ལ་གཙོ་བོར་སྣང་བ་དེ་ཉིད། གྲངས་ཅན་པ་དག་
གཙོ་བོ་ཁྱད་པར་ལྔ་ལྡན་དུ་འདོད་ལ། རང་ལུགས་ལ་སྒྲ་དོན་དུ་
འདོད་པས། ཁྱད་པར་ལྔ་ལྡན་གྱི་གཙོ་བོ་ཡིན་མིན་རྩོད་པའི་གཞི་
ཡིན་པའི་ཕྱིར། རྟོག་པ་ལ་གཙོ་བོར་སྣང་བ་ཆོས་ཅན་དུ་བཟུང་བ་
ཡིན་ནོ། ། ཞེས་དང་། དབུ་མ་རྒྱན་ཟིན་བྲིས་ལས། གཙོ་བོ་
དང་དབང་ཕྱུག་ལ་སོགས་པ་རྩོད་གཞིར་བཟུང་བ་ལ་ཡང་རྟོག་པ་ལ་
གཙོ་བོ་དང་དབང་ཕྱུག་མ་ཡིན་པ་ལས་ལོག་པར་སྣང་བ་ནི་ཡོད་ལ།
ནས། དེ་ཉིད་བསྒྲུབ་བྱའི་ཆོས་གང་གི་ཆོས་སུ་འཇོག་པའི་ཆོས་ཅན་
དང་། ཕྱོགས་ཀྱི་ཆོས་གང་གི་ཆོས་སུ་བཞག་པའི་ཕྱོགས་སུ་བཏགས་
པ་ཉིད་ཡིན་པས་ཆོས་ཅན་འབའ་ཞིག་པ་བཀག་པས་ཀྱང་ཕྱོགས་ཆོས་
མི་འགྲུབ་པའི་སྐྱོན་མེད་དོ། ། ཞེས་གསུངས་པ་ཅི་ཡིན་ཞེ་ན།
དེ་དག་ནི་ཕྱི་རྒོལ་གྱི་ཤེས་འདོད་ལ་ལྟོས་ནས་དེའི་བསམ་ངོར་དེ་་
གཉིས་གཅིག་ཏུ་སྣང་བའི་དབང་དུ་བྱས་པ་སྟེ། རྣམ་བཤད་ལས།
ཕྱི་རྒོལ་གྱི་ཤེས་འདོད་ལ་བལྟོས་ནས་གཙོ་བོ་དང་དེ་སྣང་བ་གཉིས་
གང་བཞག་ཀྱང་འདྲ་བར་སྣང་ལ། རང་ལུགས་ལ་ཚད་མས་གྲུབ་མ་
གྲུབ་ཁྱད་པར་ཤིན་ཏུ་ཆེའོ། ། ཞེས་དང་། སློབ་དཔོན་ཕྱོགས་
261

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གླང་གི་སྦྱོར་བ་འདིའི་དངོས་ཟིན་ལྟར་ན། གཙོ་བོ་རང་མཚན་དེ་
ཉིད་ཆོས་ཅན་དུ་བཟུང་ནས་དེ་ཡོད་པ་ལ་དགག་པ་བྱེད་པ་ལྟར་་
མངོན་ལ། །ནས། འདི་དག་གི་དགོངས་པ་མཁས་པའི་དབང་བོ་
ཀ་མ་ལ་ཤི་ལས། གཙོ་བོ་ཉིད་ཆོས་ཅན་དུ་བཟུང་ནས་དགག་་་་
དགོས་ཀྱི། དེ་མིན་ན། དེ་རྣམ་འགྱུར་སྣ་ཚོགས་ཀྱི་ཉེར་ལེན་ཡིན་
པ་ཁེགས་ཀྱང་གཙོ་བོ་རང་ལྡོག་ནས་མི་ཁེགས་པར་འགྱུར། ཞེས་
གསུངས་པའི་ཕྱིར། སྦྱོར་བ་དེའི་རྟགས་ཆོས་ངོས་འཛིན་པའི་་་་་་
སྐབས་སུ་ཡང་། དེ་དངོས་ཉེར་ལེན་མེད་པ་ཅན། །སྒྲུབ་ལ་དེ་མི་
དམིགས་པ་ནི། །དེ་ལྟར་གཏན་ཚིགས་དེ་ཉིད་ནི། །མེད་པ་མ་ཡིན་
སྒྲ་སྦྱོར་ཕྱིར། །ཞེས་གཙོ་བོ་མེད་ཀྱང་གཙོ་བོའི་སྒྲ་དོན་ཡོད་པས།
གཙོ་བོ་ཆོས་ཅན་ཞེས་པའི་སྒྲ་སྦྱོར་རུང་བར་གསུངས་ལ། གཞན་
ཡང་འདི་ཉིད་ལས། སྒྲ་དོན་བསྙོན་པ་མེད་རྣམས་ཀྱིས། །ཡོད་
མེད་ཕྱོགས་ཀྱི་བྱེ་བྲག་གིས། །དངོས་པོ་ཉིད་ནི་དཔྱད་བྱ་སྟེ། །འདི་
ལས་འབྲས་འབྱུང་རག་ལས་ཕྱིར། །ཞེས་ཡོད་མེད་དཔྱོད་པའི་གཞི་
ནི། གཙོ་བོ་དངོས་པོ་བ་ཉིད་ལ་བྱ་དགོས་པར་རྒྱུ་མཚན་དང་་་་་
བཅས་གསུངས་པ་དང་། ཡང་། དོན་བྱེད་ནུས་པ་མ་ཡིན་ལ། །
དོན་གཉེར་བརྟག་པས་ཅི་ཞིག་བྱ། ། མ་ནིང་གཟུགས་བཟང་མི་་་་་
བཟང་ཞེས། །འདོད་ལྡན་རྣམས་ཀྱིས་བརྟག་ཅི་ཕན། །ཞེས་རྟོག་པ་
ལ་གཙོ་བོར་སྣང་བ་ཆོས་ཅན་དུ་བཟུང་བས་དགོས་པ་མི་འགྲུབ་པ་
དཔེ་གཉིས་ཀྱི་སྒོ་ནས་གསུངས་པའི་ཕྱིར། དེས་ན་གཙོ་བོ་སོགས་
གཞི་མ་གྲུབ་པ་ཆོས་ཅན་དུ་བཟུང་བའི་རྟགས་སྦྱོར་མང་བོ་ཡོད་ཀྱང་།
དེ་དག་གི་རྩོད་གཞི་ཆོས་ཅན་ནི། ཆོས་ཅན་འབའ་ཞིག་པ་ཁོ་ན་
ཡིན་པས། སྦྱོར་བ་གཅིག་ལ་རང་རྟེན་ཆོས་ཅན་དང་ཆོས་འབའ་
262

གཏན་ཚིགས་རིག་པའི་སྣང་བ།
ཞིག་པ་གཉིས་སོ་སོར་འཇོག་པ་མ་ཡིན་ཏེ། ལེའུ་བཞི་བ་ལས།
ཀུན་ཏུ་རྒོལ་བ་བདག་ཉིད་ཀྱི། །བསྒྲུབ་བྱར་འདོད་པའི་ཆོས་གང་
ཡིན། །ཆོས་དེ་ལྡན་ལ་གནོད་འགྱུར་གྱི། །ཆོས་གཞན་གྱི་ནི་ཆོས་ཅན་
མིན། །ཞེས་རྩོད་པའི་དུས་ཀུན་ཏུ་རྒོལ་བ་བདག་ཉིད་ཀྱིས་བསྒྲུབ་
བྱར་འདོད་པའི་བསྒྲུབ་བྱའི་ཆོས་གང་ཡིན་པའི་ཆོས་དེ་དང་ལྡན་པའི་
རང་གི་རྟེན་གཞི་ཆོས་ཅན་ལ་གནོད་ན། བསྒྲུབ་བྱ་ལ་གནོད་པར་
འགྱུར་གྱི། ཆོས་ཅན་འབའ་ཞིག་པ་ལ་གནོད་པས་བསྒྲུབ་བྱ་ལ་
གནོད་པ་མིན་པར་གསུངས་ཤིང་། དབུ་མ་རྒྱན་ཟིན་བྲིས་ལས།
ཆོས་ཅན་འབའ་ཞིག་པ་ཞེས་པ་ནི། ཆོས་ཅན་དུ་སྨྲས་ཀྱང་སྐབས་
དེའི་བསྒྲུབ་བྱའི་ཆོས་ཀྱི་རྟེན་མིན་པས་ཆོས་ཅན་ཡན་གར་བར་སོང་
བའི་དོན་ཏོ། ། ཞེས་དང་། ཊཱིཀ་ཆེན་ལས། བདག་རྟག་པ་
ཆོས་ཅན། དངོས་པོར་མེད་དེ། དོན་བྱེད་པས་སྟོང་བའི་ཕྱིར།
ཞེས་པ་ལྟ་བུ་ལ་མཚོན་ན། །ནས། བདག་རྟག་པ་གཞི་མ་གྲུབ་པའི་
རྒྱུ་མཚན་གྱིས། བདག་རྟག་པ་དངོས་པོར་མེད་པ་སྒྲུབ་པ་ལ་ཆེས་
ཤིན་ཏུ་ཕན་པས་སོ།། ཞེས་དང་། ད་ལྟར་འདོད་པའི་བསྒྲུབ་
བྱ་ལ། །གནོད་པ་འགའ་ཡང་མེད་པ་ཉིད། ། འདིས་ནི་གཉིས་ཀ་
བསྒྲུབ་བྱ་ཉིད། །ཡིན་ན་ཆོས་ཅན་ལ་གནོད་གང༌། །བསྒྲུབ་པར་བྱ་
བའི་ཆོས་འགོག་པས། །དེ་ལ་གནོད་ཅེས་བསྟན་པ་ཡིན། །ཞེས་དང་།
འདིའི་འགྲེལ་བ་རྣམ་བཤད་ལས། དེ་ལྟར་དངོས་པོར་གྱུར་པའི་
ནམ་མཁའ་བཀག་པས། དངོས་པོར་གྱུར་པའི་ནམ་མཁའ་རྟག་
རྫས་ཀྱིས་སྟོང་བ་བསྒྲུབ་བྱར་འདོད་པའི་བསྒྲུབ་བྱ་ལ་གནོད་པ་འགའ་
ཡང་མེད་པ་ཉིད་ཡིན་པར་ཐལ། དངོས་པོར་གྱུར་པའི་ནམ་མཁའ་
བཀག་པ་དང་། དེ་རྟག་རྫས་ཀྱིས་སྟོང་བར་བསྒྲུབ་པ་ལ་འགལ་བ་
263

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་
ཅི་ཡང་མེད་པའི་ཕྱིར། རང་རྟེན་ལ་ཞེས་སྨྲས་པ་འདིས་ནི་ཆོས་
ཅན། ཆོས་དང་ཆོས་ཅན་གཉིས་ཀ་བསྒྲུབ་བྱའི་ཡན་ལག་ཉིད་ཡིན་
ན་སྐབས་ཀྱི་ཆོས་ཅན་ལ་གནོད་པ་གང་ཡིན་པ་དེས་སྐབས་ཀྱི་བསྒྲུབ་
བྱ་དེ་ལ་གནོད་ཅེས་བསྟན་པ་ཡིན་ཏེ། གཉིས་ཀ་བསྒྲུབ་བྱའི་ཡན་ལག་
ཡིན་ན་ཆོས་ཅན་ལ་གནོད་ན། དེ་ལ་བརྟེན་པའི་བསྒྲུབ་པར་བྱ་
བའི་ཆོས་འགོག་པར་བསྟན་པའི་ཕྱིར། ཞེས་དང་། དངོས་པོར་
གྱུར་པའི་ནམ་མཁའ་ཆོས་ཅན། རྟག་པའི་རྫས་མ་ཡིན་ཏེ། ཡོན་
ཏན་དོན་གཞན་གྱི་རྟེན་མི་བྱེད་པའི་ཕྱིར། ཅེས་བཀོད་པ་ནི།
དངོས་གྱུར་གྱི་ནམ་མཁའ་ནི་བསྒྲུབ་བྱའི་ཆོས་ཀྱི་རྟེན་གཞི་མ་ཡིན་
པས། འབའ་ཞིག་པ་ཞེས་བྱ་ལ། ཞེས་གསུངས་པའི་ཕྱིར།
དེས་ན་རྩོད་གཞི་ཆོས་ཅན་ལ་དོན་སྟེང་ནས་ཁྱད་གཞི་ཁྱད་ཆོས་སུ་
འབྲེལ་བ་ཡོད་པའི་རང་རྟེན་ཆོས་ཅན་དང་། དེ་ལྟར་བྲེལ་བ་མེད་
པའི་ཆོས་ཅན་འབའ་ཞིག་པ་གཉིས་ཡོད་ཅེས་སྟོན་པ་ལ་ཚད་མ་མདོ་
ལས། མངོན་སུམ་དོན་དང་རྗེས་དཔག་དང་། །ཡིད་ཆེས་གྲགས་
པས་རང་རྟེན་ལའོ། །ཞེས་གསུངས་སོ། །འོན་ཀྱང་གོང་དུ་དྲངས་
པའི་ཊཱི ཀ་ཆེན་དང་། དབུ་མ་རྒྱན་ཟིན་བྲིས་ཀྱི་ཚིག་ཟིན་ལྟར།
ཪང་རྟེན་ཆོས་ཅན་ལ་སྒྲ་དོན་འཇོག་པར་བཤད་པའི་རྣམ་གྲངས་
གཞན་ཡང་ཡོད་དོ། ། ལུང་འགལ་ལྔ་ནི། ཁྱད་པར་ཉན་བྱ་ཆོས་
ཅན། སྒྲའི་སྟེང་དུ་རྟག་པ་དང་མི་རྟག་པ་གཉིས་ཀ་རྣམ་པར་་་་
གཅོད་པ་སྟེ་སྒྲུབ་པ་ཡི་གཏན་ཚིགས་ཡང་དག་ཏུ་འགྱུར་བར་ཐལ།
དེ་སྒྲུབ་ཀྱི་ཕྱོགས་ཆོས་གང་ཞིག རྟག་མི་མཐུན་ཕྱོགས་ལ་མ་མཐོང་
བ་ཙམ་ཡིན་པའི་ཕྱིར། འདོད་ན། རང་འགྲེལ་ལས། ཁྱད་
པར་ནི་རྣམ་པར་གཅོད་པའི་གཏན་ཚིགས་ནི་མ་ཡིན་ནོ། ། ཞེས་
264

གཏན་ཚིགས་རིག་པའི་སྣང་བ།
གསུངས་པ་དང་འགལ་ལོ་ཞེས་སྟོན་པར། ཁྱང་།ར་རྣམ་པར་་
་་་་་་་གཅོད་པ་ཡི། །གཏན་ཚིགས་སུ་འགྱུར་མ་མཐོང་ཕྱིར། ཞེས་
གསུངས། སྐབས་འདིར་རྣམ་བཤད་ལས། གལ་ཏེ་རྨོངས་པ་ལ་
འབྲེལ་བ་སྟོན་པ་དཔེ་ལ་ལྟོས་པ་ཡིན་གྱི་མཁས་པས་ནི་དཔེ་མེད་པར་
ཡང་སྔར་ཁྱབ་པ་མངོན་སུམ་གྱིས་གྲུབ་ནས་རྟགས་མཐོང་མ་ཐག་
འབྲེལ་བ་དྲན་ནས་དེའི་རྗེས་སུ་སྒྲ་ལ་མི་རྟག་པ་གོ་བས་དདཔེ་ལ་ལྟོས་
པའི་ཕྱིའི་ཁྱབ་པ་མ་ངེས་ཀྱང་། ནང་གི་ཁྱབ་པ་ངེས་པ་ཡོད་པས་
མཉན་བྱ་རྟགས་ཡང་དག་ཏུ་འགྱུར་རོ་ཞེ་ན། མི་རིགས་ཏེ།
མཉན་བྱ་མི་རྟག་པར་ངེས་ན་སྒྲ་ཡང་མི་རྟག་པར་ངེས་དགོས་པའི་
ཕྱིར་རོ། ། འོ་ན། མཉན་བྱ་སྒྲའི་མཚན་ཉིད་མ་ཡིན་པར་ཐལ་
ལོ་ཞེ་ན། སྐྱོན་མེད་དེ། སྤྱིར་དེ་གཉིས་ལ་ངེས་དཀའ་སླ་ཡོད་
ཀྱང་། ཆོས་ཅན་སྒྲ་ཚད་མས་གཏན་ལ་མ་ཕེབས་པར་མཉན་བྱ་དེ་
ལ་འགོད་ཚུལ་ལྟར་གྲུབ་པའི་ཕྱོགས་ཆོས་གྲུབ་པ་མི་སྲིད་པས།
ཕྱོགས་ཆོས་སུ་མ་སོང་ན་རྟགས་ཡང་དག་མི་སྲིད་ལ། ཕྱོགས་ཆོས་
སུ་སོང་བའི་ཚེ་མཉན་བྱ་ངེས་ནས་སྒྲ་མ་ངེས་པ་མི་སྲིད་ལ། དེའི་
རྗེས་སུ་བསྒྲུབ་བྱ་གོ་བར་བྱེད་ན་ཡང་མཉན་བྱ་ལ་མི་རྟག་པའི་ཁྱབ་པ་
ངེས་ནས་སྒྲ་ལ་མི་རྟག་པའི་ཁྱབ་པ་མ་ངེས་པ་མི་སྲིད་པའི་ཕྱིར་རོ། །
ཞེས་དང༌། དེས་ན་དོགས་པ་འདི་ལྟར་བསུས་ནས་ལན་འདི་བཞིན་
དུ་བྱས་ཏེ། མཉན་བྱ་དང་སྒྲའི་མིང་དོན་གྱི་འགྲེལ་བ་མ་ཤེས་པའི་
མི་སྔར་མཉན་བྱ་ལ་མི་རྟག་པའི་ཁྱབ་པ་ངེས་ནུས་སམ་མི་ནུས།
ནུས་ན་ཁང་བའི་ཐུན་མོང་མ་ཡིན་པའི་མིང་མི་ཤེས་ཀྱང་ཁང་བ་་
འཇིག་པ་མངོན་སུམ་དུ་གྲུབ་པ་དང་འགལ་ལོ། ། ངེས་ནུས་ན།
ཁྱབ་པ་སྔར་ངེས་ཟིན་མ་བརྗེད་པའི་ངང་ནས་མིང་དོན་གྱི་འབྲེལ་བ་
265

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་བརྟེན་པའི་ཕྱོགས་ཆོས་ཕྱིས་གོ་བར་བྱར་ཡོད་པས། མཉན་བྱ་སྒྲ་
མི་རྟག་པར་སྒྲུབ་པའི་རྟགས་ཡང་དག་ཏུ་འགྱུར་རོ་ཞེ་ན། སྔ་མ་
བདེན་མོད་ཀྱི་ཕྱིས་མིང་དོན་གྱི་འབྲེལ་བ་ངེས་ན། དེ་ཕྱིན་ཆད་
མཉན་བྱ་ལ་མི་རྟག་པའི་ཁྱབ་པ་ངེས་པའི་ཚད་མ་དེ་ཉིད་ཀྱིས་སྒྲ་ལ་མི་
རྟག་པའི་ཁྱབ་པ་ངེས་པར་བྱེད་པ་ཡིན་པས། མཉན་བྱ་ལ་མི་རྟག་
པའི་ཁྱབ་པ་སྔར་ངེས། དེའི་རྗེས་སུ་མཉན་བྱ་སྒྲའི་ཐུན་མོང་མ་
ཡིན་པའི་ཆོས་སུ་ངེས། དེའི་རྗེས་སུ་སྒྲ་མི་རྟག་པ་ངེས་ཀྱང་ཚུལ་
གསུམ་གྱི་བྱེད་པ་ལ་བརྟེན་ནས་ངེས་པ་མ་ཡིན་ནོ། ། འོ་ན་སྒྲ་མི་
རྟག་པ་མངོན་སུམ་ཚད་མས་རྟོགས་པར་ཐལ། དེ་གསར་དུ་རྟོགས་
ནས་རྗེས་དཔག་མིན་པའི་ཕྱིར་ཞེ་ན། སྔར་མཉན་བྱ་ལ་མི་རྟག་
པའི་ཁྱབ་པ་ངེས་པའི་མངོན་སུམ་དང་། ཕྱིས་མིང་དོན་གྱི་འབྲེལ་
བ་ངེས་པའི་ཚད་མ་གཉིས་ཀྱི་བྱེད་པ་ལས་རྟོགས་པ་ཡིན་ནོ། ། ཕྲ་
བའི་མི་རྟག་པ་རྟགས་ལས་རྟོགས་ཀྱང་། རགས་པའི་མི་རྟག་པ་
མངོན་སུམ་གྱིས་གྲུབ་པ་མི་འགལ་ལོ། ། ཞེས་གསུངས་ལ། རྣམ་
ངེས་ཊཱིཀ་ཆེན་ལས། སྒྲ་དང་ཉན་བྱའི་མིང་དོན་གྱི་འབྲེལ་བ་མ་
ངེས་པའི་སྔ་རོལ་མཉན་བྱའི་ལྡོག་པ་ཚད་མས་ངེས་ཤིང་། དེས་
ཉན་ཤེས་སྐྱེད་པའི་བྱ་བ་བྱེད་པར་ངེས་པ་ན་མཉན་བྱ་དོན་བྱེད་ནུས་
པ་ཡིན་པའི་ཕྱོགས་ཆོས་གྲུབ་ཅིང་། དོན་བྱེད་ནུས་པ་ལ་མི་རྟག་
པའི་ཁྱབ་པར་ངེས་པར་བྱས་ནས། རྟགས་དེ་ལ་བརྟེན་ནས་མཉན་
བྱ་ལ་མི་རྟག་པའི་ཁྱབ་པ་ངེས་ནུས་སོ། ། ཚུལ་དེ་ལྟར་མཉན་བྱ་ལ་
མི་རྟག་པས་བྱེད་པ་ངེས་པར་བྱེད་པ་ལས་དཔེ་དགོས་པའི་དོན་མེད་
དོ། ། ཞེས་གསུངས་སོ། ། དེ་ལྟར་མཉན་བྱའི་རྟགས་ཀྱི་སྒྲ་མི་
རྟག་པར་སྒྲུབ་པའི་ཕྱི་རྒོལ་དབང་རྟུལ་གྱིས་མཐུན་དཔེ་མེད་པར་རྗེས་
266 ་་

གཏན་ཚིགས་རིག་པའི་སྣང་བ།
ཁྱབ་ངེས་མི་ནུས་པས། དེ་འདྲའི་རྒོལ་བའི་ངོར་མཉན་བྱ་དེ་སྒྲུབ་
ཀྱི་ཐུན་མོང་མ་ཡིན་པའི་མ་ངེས་པའི་རྟགས་སུ་སློབ་དཔོན་མཁས་པ་
རྣམས་མཐུན་པར་བཞེད་ལ། སྔར་བཤད་པ་ལྟར་རྗེས་ཁྱབ་ངེས་པ་
མཐུན་དཔེ་ལ་ལྟོས་མི་དགོས་པའི་དེ་འདྲའི་རྒོལ་བ་དབང་རྣོན་གྱི་
ངོར་མཉན་བྱ་དེ་སྒྲུབ་ཀྱི་རྟགས་ཡང་དག་ཡིན་ནོ་ཞེས་སློབ་དབོན་
ཤནྟི་བ་དང་ཆོས་མཆོག་སོགས་ཀྱིས་བཞེད་དེ། ནང་ཁྱབ་ལས།
ཐུན་མོང་མ་ཡིན་གཏན་ཚིགས་ཀྱི། །ཉེས་པ་རྨོངས་ལ་ལྟོས་པ་ཡིན། །
ཕྱོགས་ཀྱི་ཆོས་ཉིད་བཟུང་བ་དག ། འབྲེལ་བ་ཡང་ནི་དྲན་པ་་
ཡིས། །རྗེས་སུ་དཔག་པར་ཁྱེད་འདོད་ན། །དེ་བཞིན་ནང་ཁྱབ་ཀྱང་
འདོད་ཀྱིས། །ཞེས་དང་། འཐད་ལྡན་ལས། ཉན་པའི་ཤེས་པའི་
རྟོག་པའི་དོན་བྱེད་པ་ཙམ་ཞིག་ཡིན་ནམ། དེ་ལྟར་ཡིན་ན་ནི་གོ་
བར་བྱེད་པ་ཡིན་ནོ། ། ཞེས་གསུངས་པའི་ཕྱིར། དེས་ན་མཉན་
བྱ་དེ་སྒྲུབ་ཀྱི་མ་ངེས་པའི་གཏན་ཚིགས་ཡིན་པ་སྤྱིར་བཏང་དང་།
རྟགས་ཡང་དག་ཏུ་སོང་བའི་དེ་འདྲའི་རྒོལ་བ་དབང་རྣོན་སྲིད་པ་
དམིགས་བསལ་དུ་སློབ་དཔོན་དེ་དག་གིས་བཞེད་པར་མངོན་ནོ།
ལུང་འགལ་དྲུག་པ་ནི། ཕྱི་རོལ་བྱེ་བྲག་པས། ཡོན་ཏན་ཡིན་ན་
རྫས་ཞིག་ལ་ངེས་པར་བརྟེན་དགོས་པར་འདོད་ཅིང་། འབྱུང་བ་
བཞི་ལས་ས་ཆུ་མེ་གསུམ་ནི་གཟུགས་ཀྱི་སྐྱེ་མཆེད་ཀྱི་ཡོན་ཏན་དང་
ལྡན་པས་ན་མཐོང་བའི་རྫས་ཡིན་ཞིང་། རླུང་ནི་མི་མཐོང་བའི་
རྫས་ཡིན་པས། གྲང་མིན་དྲོ་མིན་གྱི་རེག་བྱ་བཏང་སྙོམས་པ་ནི་
རླུང་གི་ཡོན་ཏན་ཡིན་ནོ་ཞེས་ཟེར་རོ། ། མཐོང་བའི་རྫས་ས་ཆུ་མེ་
གསུམ་ལ་ཆོས་ཅན། གྲང་མིན་དྲོ་མིན་གྱི་རེག་བྱ་བཏང་སྙོམས་པ་
མེད་དེ། མ་མཐོང་བའི་ཕྱིར། ཞེས་བཀོད་པའི་མ་མཐོང་བ་ནི།
267

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རེག་བྱ་བཏང་སྙོམས་པ་དེ་མཐོང་བ་ས་ཆུ་མེ་གསུམ་ལ་མི་ལྡན་པར་
སྒྲུབ་པའི་རྟགས་འཁྲུལ་བ་མེད་པ་ཅན་དུ་ཐལ། རྟགས་མི་མཐུན་
ཕྱོགས་ལ་མ་མཐོང་བ་ཙམ་ཡིན་པའི་ཕྱིར། འདོད་ན། རླུང་གི་
རབ་བྱེད་ལས། མ་མཐོང་བ་ཙམ་གྱིས་མཐོང་བ་དག་ལ་འགོག་པར་
བྱེད་ན། དེ་ཡང་རིགས་པ་མ་ཡིན་ནོ། ། ཞེས་པའི་ལུང་དང་
འགལ་ལོ་ཞེས་འཆད་པ་ལ། མ་མཐོང་ཕྱིར་རེག་མཐོང་བ་ལ། །མི་
ལྡན་འཁྲུལ་བ་མེད་པ་ཅན། །ཞེས་གསུངས། སྐབས་འདིར་ཊཱིཀ་
ཆེན་ལས། ལུང་དེ་དང་རྣམ་ངེས་སུ་དྲངས་པའི་མ་མཐོང་བ་ཙམ་
གྱིས་མི་སྣང་བ་དག་ལ་འགོག་པར་བྱེད་ན། དེ་ཡང་རིགས་པ་མ་
ཡིན་ནོ་ཞེས་གསུངས་པ་གཉིས་ཀྱི་ཁྱད་པར་ཇི་ལྟར་ཡིན་ཞེ་ན།
ཁྱད་པར་མེད་དེ། འདི་ལྟར་མ་མཐོང་བ་ཙམ་གྱིས་མཐོང་བའི་རྫས་
སུ་ཁས་བླངས་པའི་ས་ཆུ་མེ་གསུམ་ཐམས་ཅད་ལ་རེག་བྱ་བཏང་་་་་
སྙོམས་པ་འགོག་པ་རིགས་པ་མ་ཡིན་ཏེ། མཐོང་བའི་རྫས་ས་ཆུ་མེ་
གསུམ་པོ་ཐམས་ཅད་ལ་རེག་བྱ་བཏང་སྙོམས་པ་ཡོད་ཀྱང་སྐབས་ཀྱི་
ཕྱི་རྒོལ་ལ་སྣང་དུ་མི་རུང་བའི་ཕྱིར་དང་། ཡོད་ཀྱང་སྣང་མི་རུང་བ་
དག་ལ་མ་མཐོང་བས་མེད་པ་གོ་བར་བྱེད་མི་ནུས་པའི་ཕྱིར་ཞེས་པ་ནི་
གཉིས་ཀའི་དོན་ཡིན་ནོ། ། ཞེས་དང༌། རྣམ་བཤད་ལས། བྱེ་
བྲག་པས་མཐའ་གཞན་འགོག་པའི་རིགས་པས་རེག་བྱ་བཏང་སྙོམས་
པ་འབྱུང་བའི་ཡོན་ཏན་དང་། དེ་ཡང་རླུང་ལ་བརྟེན་པ་སྒྲུབ་་་་
འདོད་ནས་ཆོས་གཞན་གསུམ་ལ་བརྟེན་པ་འགོག་པའི་ཆེད་དུ་བཀོད་
པ་ཡིན་ནོ། ། ཞེས་གསུངས་སོ། ། གཉིས་པ་དེ་ལྟར་འདོད་
པའི་རང་སྡེ་དང་གཞན་སྡེ་གཉིས་ལ་ཐུན་མོང་དུ་མངོན་སུམ་གྱིས་
གནོད་པ་བསྟན་པ་ནི། ཟོས་པའི་སྐྱུ་རུ་ར་དེ་ལ་རོ་ནུས་ཁྱད་པར་
268 ——

གཏན་ཚིགས་རིག་པའི་སྣང་བ།
ཅན་ཡོད་པར་མཐོང་བ་ན། ཡུལ་གཞན་གྱི་སྐྱུ་རུ་ར་ཆོས་ཅན། རོ་
ནུས་ཁྱད་པར་ཅན་འདི་ལྡན་པ་ཡིན་ཏེ། སྐྱུ་རུ་ར་ཡིན་པའི་ཕྱིར།
འདོད་ན། སྐྱེ་ཡུལ་སོགས་ཀྱི་ཁྱད་པར་ལས་རོ་ནུས་མི་འདྲ་བ་ཐ་
དད་དུ་སྣང་བ་མངོན་སུམ་གྱིས་གྲུབ་པ་དང་འགལ་བའི་ཕྱིར་ཞེས་
འཆད་པ་ལ། ཡུལ་ལ་སོགས་པའི་ཁྱད་པར་ལས། །རྫས་ལ་ནུས་པ་
ཐ་དད་སྣང་། །དེ་ལ་གཅིག་མཐོང་གཞན་ལ་དེ། །ཡོད་པར་ངེས་
པར་རིགས་མ་ཡིན། །ཞེས་གསུངས། རྗེ་བཙུན་ཏཱ་ར་ནཱ་ཐའི་ཆོས་
འབྱུང་ལས། སློབ་དཔོན་ཆོས་ཀྱི་གྲགས་པས། སློབ་དཔོན་་་
ཕྱོགས་གླང་གི་སློབ་མ་དབང་ཕྱུག་སྡེ་ལས་ཚད་མ་ཀུན་བཏུས་ཚར་
གཅིག་གསན་པས། སློབ་དཔོན་དབང་ཕྱུག་སྡེ་དང་མཉམ་པར་
གྱུར། ལན་གཉིས་པ་གསན་པས་ཕྱོགས་ཀྱི་གླང་བོ་དང་མཉམ་པར་
གྱུར། ལན་གསུམ་པ་གསན་པ་ན་སློབ་དཔོན་དབང་ཕྱུག་སྡེས་ཀྱང་
ཕྱོགས་ཀྱི་གླང་བོའི་དགོངས་པ་མ་ལོན་པར་འགའ་ཞིག་ནོར་བར་
མཁྱེན་ནས་སློབ་དཔོན་ཉིད་ལ་བཟླས་པས་ཤིན་ཏུ་དགྱེས་ཏེ། ཁྱོད་
ནི་ཕྱོགས་ཀྱི་གླང་བོ་དང་མཉམ་པ་སྟེ། གྲུབ་མཐའ་ནོར་བ་ཐམས་
ཅད་སུན་ཕྱུང་། ཚད་མ་ཀུན་ལས་བཏུས་ཀྱི་འགྲེལ་བ་གྱིས་ཤིག
ཅེས་སློབ་དཔོན་ལས་གནང་བ་ཐོབ་པར་གསུངས་སོ། གསུམ་པ་
དེ་ལྟར་འདོད་པའི་གཞན་སྡེ་གསུམ་ལ་རང་རང་གིས་ཁས་བླངས་ནང་
འགལ་བསྟན་པ་ནི། བདག་དང་ས་ལ་ཤེས་ཡོད་སོགས། །མེད་པ་
རབ་སྒྲུབ་བྱེད་མིན་པའི། །མ་དམིགས་གང་ཡིན་དེ་ཁོ་ན། །གཏན་
ཚིགས་མེད་སྒྲུབ་ཡིན་ནམ་ཅི། ། ཞེས་གསུངས། བྱེ་བྲག་པས།
གསོན་ལུས་ལ་རང་རྐྱ་བའི་བདག་མ་མཐོང་ཡང་ཡོད་ཟེར་བ་དང་
ཡང་སྲོག་དང་ལྡན་པ་དེ། གསོན་ལུས་གང་ཟག་གི་བདག་དང་
269

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཅས་པར་སྒྲུབ་པའི་མི་མཐུན་ཕྱོགས་ལ་མ་མཐོང་བས། མི་མཐུན་
ཕྱོགས་ལ་མེད་པར་འདོད་པ་གཉིས་ནང་འགལ། རྒྱང་འཕེན་པས།
ས་སོགས་འབྱུང་བ་བཞི་ལ་ཤེས་པ་མ་མཐོང་ཡང་ཡོད་ཟེར་བ་དང་།
ངག་སྨྲ་བ། སྐྱེས་བུ་ཕ་རོལ་བོ་ཀུན་མཁྱེན་མ་ཡིན་པར་སྒྲུབ་པའི་
རྟགས་མི་མཐུན་ཕྱོགས་ལ་མ་མཐོང་བས་དེ་ལ་མེད་པར་འདོད་པ་
གཉིས་ནང་འགལ། གྲངས་ཅན་པས། འོ་མ་ལ་ཞོ་མ་མཐོང་ཡང་
ཡོད་ཟེར་པ་དང་། འདུས་བསགས་དེ། མིག་སོགས་བདག་དོན་
བྱེད་པར་སྒྲུབ་པའི་མི་མཐུན་ཕྱོགས་ལ་མ་མཐོང་བས། མི་མཐུན་
ཕྱོགས་དེ་ལ་མེད་པར་འདོད་པ་གཉིས་ནང་འགལ་ལོ་ཞེས་པའོ།
གཞན་ཡང་འདི་ཉིད་ལས། རྒྱུ་མ་ཚོགས་པས་འབྲས་བུ་ནི། །རྗེས་
སུ་དཔག་པ་གང་ཡིན་ཏེ། །ལྷག་མ་དང་ལྡན་ནུས་མེད་ཕྱིར། །ལུས་
ལས་འདོད་ཆགས་རྗེས་དཔག་བཞིན། །མི་མཐུན་ཕྱོགས་ལ་མ་མཐོང་
བ། །ཙམ་གྱིས་འབྲས་སྤྱི་མཐོང་བ་ལས། །གཏན་ཚིགས་ཤེས་པ་ཚང་
ལྟར་སྣང༌། །ཚིག་ལས་ཆགས་ཅན་ལ་སོགས་བཞིན། །མི་མཐུན་་་་
ཕྱོགས་ལ་མ་མཐོང་བ། །ཙམ་གྱིས་འཁྲུལ་བ་མེད་པ་མིན། །འཁྲུལ་བ་
སྲིད་པ་ཅན་ཉིད་ཕྱིར། །ཕྲུ་བའི་འབྲས་ནི་ཚོས་པ་བཞིན། །གང་ཞིག་
མ་མཐོང་བ་ཙམ་གྱིས། །ལྡོག་པ་རབ་ཏུ་སྟོན་བྱེད་པ། །དེ་ནི་ཐེ་ཚོམ་
རྒྱུ་ཡིན་ཕྱིར། །དེ་ལ་ལྷག་མ་ལྡན་ཞེས་བརྗོད། །ཅེས་དང་། འགྲེལ་
ཆུང་ལས། རྒྱུ་ཁ་ཡར་བ་ལས་ཀྱང་འབྲས་བུ་འབྱུང་རུང་དུ་དཔོག་
ནུས་ཏེ། ལུས་རྒྱས་པ་ལས་འདོད་ཆགས་སྐྱེ་བའི་ཕྱིར་ཞེ་ན། རྒྱུ་མ་
ཚོགས་པའི་ནས་ཡན་གར་བ་དེ་ཆོས་ཅན། ཁྱོད་ལས་འབྲས་བུ་མྱུ་
གུ་ནི་སྐྱེ་རུང་དུ་རྗེས་སུ་དཔག་པ་གང་ཡིན་པ་དེ་མི་རིགས་པར་ཐལ།
དེ་སྒྲིབ་ཀྱི་ལྷག་མ་དང་ལྡན་པའི་རྟགས་ཡིན་པའི་ཕྱིར་དང་། ཁྱོད་
270

གཏན་ཚིགས་རིག་པའི་སྣང་བ།
ཁོ་ན་ལ་མྱུ་གུ་སྐྱེད་པའི་ནུས་པ་མེད་པའི་ཕྱིར། དཔེར་ན། ལུས་
ལས་འདོད་ཆགས་རྗེས་སུ་དཔོག་པ་བཞིན་ནོ། ། མི་མཐུན་ཕྱོགས་
ལ་མ་མཐོང་བ་ཙམ་གྱིས་འབྲས་བུའི་སྤྱི་མཐོང་བ་ལས། རྒྱུའི་ཁྱད་
པར་དཔོག་པའི་གཏན་ཚིགས་ཤེས་པ་མི་འཐད་དེ། དེ་ལྟ་བུའི་
རྟགས་དེ་ཚད་མ་སྟེ་གཏན་ཚིགས་ལྟར་སྣང་ཡིན་པའི་ཕྱིར། དཔེར་
ན། ཚིག་ལས་ཆགས་ཅན་ལ་སོགས་པ་དཔོག་པ་བཞིན་ནོ། །
ཚིག་ལས་ཕ་རོལ་བོ་ཆགས་ཅན་དུ་སྒྲུབ་པའི་ལྡོག་ཁྱབ་གྲུབ་སྟེ། མི་
མཐུན་ཕྱོགས་ལ་མ་མཐོང་བ་ཙམ་གྲུབ་པའི་ཕྱིར་ཞེ་ན། ཚིག་ཆོས་
ཅན། དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་བ་ཙམ་གྱིས། ལྡོག་
ཁྱབ་འཁྲུལ་པ་མེད་པ་མིན་པར་ཐལ། དེ་སྒྲུབ་ཀྱི་ལྡོག་ཁྱབ་འཁྲུལ་
བ་སྲིད་པ་ཅན་ཉིད་ཡིན་པའི་ཕྱིར། དཔེར་ན། ཟོས་པའི་འབྲས་
དང་། ཕྲུ་བ་གཅིག་གི་ནང་དུ་ཆུད་པའི་རྟགས་ལས། འབྲས་ལྷག་
མ་ནི་ཚོས་པར་དཔོག་པ་བཞིན་ནོ། ། འོ་ན་ལྷག་ལྡན་གྱི་དོན་ཅི་ཞེ་
ན། གང་ཞིག་མ་མཐོང་བ་ཙམ་གྱིས་ལྡོག་པ་རབ་ཏུ་སྟོན་པར་བྱེད་
པའི་ངག་སྨྲ་བ་དེ་ནི་ཆོས་ཅན། ཕ་རོལ་པོ་ཆགས་ལྡན་དུ་སྒྲུབ་པ་དེ་
ལ་ལྷག་མ་དང་ལྡན་པ་ཞེས་བརྗོད་དེ། དེ་སྒྲུབ་ཀྱི་ཕྱོགས་ཆོས་གང་
ཞིག མི་མཐུན་ཕྱོགས་ལས་ལྡོག་པ་ལ་ཐེ་ཆོམ་གྱི་རྒྱུ་ཡིན་པའི་ཕྱིར།
ཞེས་སོ། ། དེའི་ཕྱིར་སློབ་དཔོན་རང་གི་ལུགས་ལ། དེ་སྒྲུབ་ཀྱི་
ལྡོག་ཁྱབ་ངེས་པ་ལ་རྟགས་དེ་དེ་སྒྲུབ་ཀྱི་བསྒྲུབ་བྱའི་ཆོས་ཀྱི་མི་མཐུན་
ཕྱོགས་མཐའ་དག་ལ་མེད་པར་ངེས་དགོས་ཀྱང་། ལྡོག་ཁྱབ་གྲུབ་པ་
ལ་རྟགས་ཀྱི་ལྡོག་གཞི་མི་མཐུན་ཕྱོགས་མཐའ་དག་ངེས་པར་རྟོགས་
དགོས་པར་མི་འདོད་དོ། ། བསྒྲུབ་བྱའི་ཆོས་དེ་དག་མེད་ནའང་
རྟགས་དེ་མེད་ཅེས་དཔེ་ལ་འབྲེལ་བ་སྒྲུབ་ངག་གིས་བརྗོད་པ་ལས་
== 271

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱང་རྟགས་མི་མཐུན་ཕྱོགས་མཐའ་དག་ལ་མེད་པར་རྟོགས་པའི་ཕྱིར།
ཞེས་འཆད་པ་ལ། དེ་ཕྱིར་ཆོས་མི་མཐུན་དཔེ་ལ། །ངེས་པར་འདི་
ལ་གཞི་མི་འདོད། །དེ་དག་མེད་ནའང་དེ་མེད་ཅེས། །བརྗོད་པ་ལས་
ཀྱང་དེ་རྟོགས་ཕྱིར། །ཞེས་དང་། དེ་ཉིད་ཀྱི་ཕྱིར་འབྲེལ་ཤེས་ན། །
གཉིས་ལས་གང་ཡང་རུང་སྨྲས་པས། །དོན་གྱིས་གོ་བས་ཅིག་ཤོས་
ལ། །དྲན་པ་ཡང་དག་སྐྱེ་བར་འགྱུར། །ཞེས་གསུངས་སོ། །
དེ་ནས་རྟགས་ཡང་དག་ཅུང་ཟད་བཤད་པ་ལ། ཚུལ་གསུམ་
ཡིན་པ་རྟགས་ཡང་དག་གི་མཚན་ཉིད། སྦྱོར་བ་དེ་སྒྲུབ་ཀྱི་ཚུལ་
གསུམ་ཡིན་པ། སྦྱོར་བ་དེ་སྒྲུབ་ཀྱི་རྟགས་ཡང་དག་གི་མཚན་ཉིད།
དེ་སྒྲུབ་ཀྱི་རྟགས་ཡང་དག་ལ་དབྱེ་ན། བསྒྲུབ་བྱའི་ཆོས་དང་འབྲེལ་
ཚུལ་གྱི་སྒོ་ནས་འབྲས་རང་མ་དམིགས་པའི་རྟགས་ཡང་དག་གསུམ།
བསྒྲུབ་བྱའི་ཆོས་ཀྱི་སྒོ་ནས་དབྱེ་ན། དངོས་ཀྱི་བསྒྲུབ་བྱའི་ཆོས་ལ་
མེད་དགག་བཟུང་བའི་དགག་རྟགས་ཡང་དག་དང་། ་ཡིན་་་་
དགག་དང་སྒྲུབ་པ་ཅི་རིགས་བཟུང་བའི་སྒྲུབ་རྟགས་ཡང་དག་གཉིས།
སྒྲུབ་ཚུལ་གྱི་སྒོ་ནས་དབྱེ་ན། བྱས་པའི་རྟགས་ཀྱིས། སྒྲ་སྐད་ཅིག་
མར་སྒྲུབ་པ་ལྟ་བུའི་དངོས་ཀྱི་བསྒྲུབ་བྱའི་ཆོས་ལ་མཚན་ཉིད་ཁོ་ན་
བཟུང་བའི་དོན་འབའ་ཞིག་སྒྲུབ་དང་། སྐད་ཅིག་མའི་རྟགས་ཀྱིས།
སྒྲ་མི་རྟགས་པར་སྒྲུབ་པ་ལྟ་བུའི་བསྒྲུབ་བྱའི་ཆོས་ལ་མཚོན་བྱ་ཁོ་ན་
བཟུང་བའི་ཐ་སྙད་འབའ་ཞིག་སྒྲུབ་དང་། བྱས་པའི་རྟགས་ཀྱིས།
སྒྲ་མི་རྟག་པར་སྒྲུབ་པ་ལྟ་བུའི་བསྒྲུབ་བྱའི་ཆོས་ལ་མཚན་མཚོན་་་་
གཉིས་ཀ་བཟུང་བའི་དོན་དང་ཐ་སྙད་གཉིས་ཀ་སྒྲུབ་པའི་རྟགས་ཡང་
དག་དང་གསུམ། བསྒྲུབ་བྱའི་སྒོ་ནས་དབྱེ་ན། དངོས་སྟོབས་ཀྱི་
རྟགས་ཡང་དག་དང་། རྟོག་པའི་ཡུལ་ན་ཡོད་པའི་རྟགས་ཀྱིས།
272

གཏན་ཚིགས་རིག་པའི་སྣང་བ།
རི་བོང་ཅན། ཟླ་བ་ཞེས་པའི་སྒྲས་བརྗོད་རུང་དུ་སྒྲུབ་པ་ལྟ་བུའི་
གྲགས་པའི་རྟགས་ཡང་དག་དང༌། དཔྱད་པ་གསུམ་གྱིས་དག་པའི་
ལུང་གི་རྟགས་ཀྱིས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་
་པའི་ལུང་། རང་གི་བསྟན་བྱའི་དོན་ལ་མི་བསླུ་བར་སྒྲུབ་པ་ལྟ་བུའི་
ཡིད་ཆེས་ཀྱི་རྟགས་ཡང་དག་གསུམ། མཐུན་ཕྱོགས་ལ་འཇུག་ཚུལ་
གྱི་སྒོ་ནས་དབྱེ་ན། བྱས་པའི་རྟགས་ཀྱིས། སྒྲ་མི་རྟག་པར་སྒྲུབ་པ་ལྟ་
བུའི་མཐུན་ཕྱོགས་ལ་ཁྱབ་བྱེད་དང༌། བྱས་པའི་བྱེ་བྲག་གི་རྟགས་
ཀྱིས། སྒྲ་མི་རྟག་པར་སྒྲུབ་པ་ལྟ་བུའི་མཐུན་ཕྱོགས་ལ་རྣམ་གཉིས་སུ་
འཇུག་པའི་རྟགས་ཡང་དག་གཉིས། དྲུག་པ། རྟགས་ཡང་དག་
ལ་རྒོལ་བའི་སྒོ་ནས་དབྱེ་ན། རང་ཉིད་ཀྱིས་རང་ལ་བཀོད་པའི་
རང་དོན་སྐབས་ཀྱི་རྟགས་ཡང་དག་དང༌། རྒོལ་བ་གཞན་གྱིས།
གཞན་ལ་བཀོད་པའི་གཞན་དོན་སྐབས་ཀྱི་རྟགས་ཡང་དག་གཉིས་
ཡོད་དོ། ། དེ་ལྟར་རྟགས་ཡང་དག་ལ་དབྱེ་ཚུལ་གྱི་སྒོ་ནས་དུ་མ་
ཞིག་ཡོད་ཀྱང་། དེ་ཐམས་ཅད་འབྲས་རང་མ་དམིགས་པའི་རྟགས་
གཏར་ཚིགས་དེ་ནི་རྣམ་
ཡང་དག་ཅི་རིགས་སུ་འདུས་པ་ཡིན་ཏེ།
གསུམ་ཉིད། །ཅེས་གསུངས་པས་སོ། །
དེ་ནས་འབྲས་རྟགས་ཡང་དག་ནི། འབྲས་བུའི་ཚུལ་གསུམ་
ཡིན་པ། འབྲས་རྟགས་ཡང་དག་གི་མཚན་ཉིད། གོ་ཐོབ་བྱས་ན།
ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག ཁྱོད་ཀྱི་རྟགས་ཀྱི་དེ་
སྒྲུབ་ཀྱི་དངོས་ཀྱི་བསྒྲུབ་པའི་ཆོས་ཀྱི་བཟུང་བྱ་གཙོ་བོ་ཡང་ཡིན།
ཁྱོད་ཀྱི་རྒྱུ་ཡང་ཡིན་པའི་གཞི་མཐུན་པ་དམིགས་པ་དེ། ཁྱོད་དེ་
སྒྲུབ་ཀྱི་འབྲས་རྟགས་ཡང་དག་ཡིན་པའི་མཚན་ཉིད། དབྱེ་ན།
དུ་བའི་རྟགས་ཀྱིས། དུ་ལྡན་ལ་ལ། མེ་ཡོད་པར་སྒྲུབ་པ་ལྟ་བུའི་
273

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྒྱུ་དངོས་སྒྲུབ་ཀྱི་འབྲས་རྟགས་ཡང་དག་དང་། སྐྱེས་ཙམ་ཉིད་ནས་
ཟ་འཐུང་སོགས་ཤེས་པའི་རྟགས་ཀྱིས། སྐྱེས་མ་ཐག་པའི་བེའུ་་་
སོགས། སྐྱེ་བ་སྔ་མའི་གོམས་པ་སྔོན་དུ་སོང་བར་སྒྲུབ་པ་ལྟ་བུའི་རྒྱུ་
སྔོན་སོང་སྒྲུབ་ཀྱི་འབྲས་རྟགས་ཡང་དག་དང་། རེས་འགའ་བའི་
དངོས་པོའི་རྟགས་ཀྱིས། ཉེར་ལེན་གྱི་ཕུང་བོ། །རང་རྒྱུ་དང་་་་
་་་་་་་བཅས་པར་སྒྲུབ་པ་ལྟ་བུའི་རྒྱུའི་སྤྱི་སྒྲུབ་ཀྱི་དེ་དང་། རང་གི་
དམིགས་རྐྱེན་མེད་པར་མི་སྐྱེ་བའི་དངོས་པོའི་རྟགས་ཀྱིས། སྔོར་
སྣང་དབང་ཤེས་རང་གི་དམིགས་རྐྱེན་དང་བཅས་པར་སྒྲུབ་པ་ལྟ་བུའི་
རྒྱུ་ཁྱད་པར་སྒྲུབ་པའི་དེ་དང༌། བུ་རམ་གྱི་རོ་ད་ལྟ་བའི་རྟགས་ཀྱིས།
ཁ་ནང་བུ་རམ་གོང་བུའི་སྟེང་དུ་བུར་རོ་སྔ་མས་བུར་གཟུགས་ཕྱི་མ་
སྐྱེད་པའི་ནུས་པ་ཡོད་པར་སྒྲུབ་པ་ལྟ་བུའི་རྒྱུ་ཆོས་རྗེས་དཔོག་གི་་
འབྲས་རྟགས་ཡང་དག་དང་ལྔ་ཡོད། ། དང་བོ་ནི་རྩ་བར། རྒྱུ་
ལ་རང་བཞིན་ཇི་སྙེད་ཅིག མེད་ན་མི་འབྱུང་འབྲས་བུ་ནི། །
གཏན་ཚིགས། ཞེས་པས་བསྟན། གཉིས་པ་རྒྱུ་སྔོན་སོང་སྒྲུབ་ཀྱི
འབྲས་རྟགས་ནི། ཕྱི་རོལ་རྒྱང་འཕེན་པ་ན་རེ། སྐྱེ་བ་སྔ་མ་དང་
ཕྱི་མ་མེད་དེ། དཔེར་ན། སྒྲོན་མེ་དང་དེ་ལ་བརྟེན་པའི་འོད་
དང་། རྩིག་པ་དང་དེ་ལ་བརྟེན་པའི་རི་མོ་དང་། ཆང་དང་མྱོས་
པའི་ནུས་པ་བཞིན་དུ། ལུས་འཇིག་པ་ན་སེམས་ཀྱང་འཇིག་པའི་
ཕྱིར་ཟེར། དེ་ལ་གསུངས་པ། སྐྱེ་བ་ཡོངས་སུ་ལེན་པ་ན། །
འབྱུང་རྔུབ་དབང་བོ་བློ་དག་ནི། །རང་གི་རིགས་ལ་ལྟོས་མེད་ཅན། །
ལུས་ཉིད་འབའ་ཞིག་ལུས་སྐྱེ་མིན། །ཧ་ཅང་ཐལ་ཕྱིར། ཞེས་བྱུང༌།
དོན་ནི། སྐྱེ་བ་སྔ་མ་ནི་ཡོད་དེ། སྐྱེས་མ་ཐག་པའི་བྱིས་པ་རྣམས་
ཀྱི་དབུགས་འབྱུང་རྔུབ་དང་། དབང་བོ་དྭངས་པ་དང་། ནུ་ཞོ་
274

གཏན་ཚིགས་རིག་པའི་སྣང་བ།
འཐུང་འདོད་ཀྱི་བློ་སོགས་རང་གི་རིགས་འདྲ་སྔ་མའི་ཉེར་ལེན་སོགས་
ལས་སྐྱེ་བའི་ཕྱིར། དབང་བོ་དང་སེམས་རང་གི་རིགས་འདྲའི་ཉེར་
ལེན་མེད་པར་འབྱུང་བ་འབའ་ཞིག་ལས་སྐྱེ་བ་མིན་ཏེ། དེ་ལྟར་ན་
ཧ་ཅང་ཐལ་བའི་ཕྱིར། འོ་ན་ས་རྡོ་རི་བྲག་ཐམས་ཅད་ལ་སེམས་དང་
དབང་བོ་ཡོད་པར་ཐལ། འབྱུང་བས་ཉེར་ལེན་བྱས་པ་ལ་བརྟེན་
ནས་སེམས་ཅན་འབྱུང་བའི་ཕྱིར། སློབ་དཔོན་ལེགས་ལྡན་འབྱེད་
ཀྱི་དབུ་མ་སྙིང་བོ་ལས་ཀྱང་། བེའུའང་སྔོན་ཆད་གོམས་བྱས་་་་་་་
པས། །བྱུང་མ་ཐག་ཏུ་ཟས་ཚོལ་བྱེད། །ཟས་ཀྱི་དོན་དུ་བསྐྱོད་པའི་
ཕྱིར། །དཔེར་ན་དབང་བོ་སྨིན་པ་བཞིན། །ཞེས་གསུངས་པ་ལྟར་
རོ། ། སྐྱེ་བ་ཕྱི་མའང་ཡོད་དེ། འཆི་ཁ་མའི་སེམས་ཀྱང་སྐད་
ཅིག་གཉིས་པ་ནས་རྒྱུན་མི་ཆད་པར་རིགས་འདྲ་ཕྱི་མ་མཚམས་སྦྱོར་
བའི་ཕྱིར། ཐ་མའི་སེམས་ནི་སེམས་གཞན་དང་། །མཚམས་སྦྱོར་
བ་ལ་འགལ་ཅི་ཡོད། །ཅེས་དང་། སློབ་དཔོན་ཀཱ་མ་ལ་ཤི་ལའི་དེ་
ཁོ་ན་ཉིད་བསྡུས་པའི་འགྲེལ་བར། གང་འདོད་ཆགས་དང་བཅས་
པའི་སེམས་ཡིན་པར་དེ་ནི། རང་གིས་ཉེ་བར་བླང་བར་བྱ་བའི་
སེམས་གཞན་བསྐྱེད་པར་ནུས་པ་ཡིན་ཏེ། ཆགས་པ་དང་བཅས་
པའི་སྔར་གྱི་གནས་སྐབས་ཀྱི་སེམས་བཞིན། ཐ་མལ་བ་འཆི་ཁའི་
སེམས་ཀྱང་འདོད་ཆགས་དང་བཅས་པ་ཡིན་ནོ། ། ཞེས་བྱ་བ་ནི་
རང་བཞིན་གྱི་གཏན་ཚིགས་སོ། ། ཞེས་དང་། གང་དུ་དྲོད་་
གཤེར་ལ་སོགས་པ། །སྐྱེ་བོ་སྐྱེ་བར་མི་འགྱུར་བའི། །ས་སོགས་ཆ་དེ་
འགའ་ཡང་མེད། །ཅེས་དང་། རྣམ་བཤད་ལས། འབྱུང་བ་་་་
ཐམས་ཅད་སྲོག་ཆགས་ཀྱི་ས་བོན་གྱི་བདག་ཉིད་ཅན་དུ་ཐལ། གང་
དུ་དྲོད་གཤེར་ལས་སྐྱེས་པ་ལ་སོགས་པ་སྐྱེ་བོ་སྐྱེ་བར་མི་འགྱུར་བའི་ས་
275

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སོགས་འབྱུང་བའི་ཆ་དེ་འགའ་ཡང་མེད་པ་དེའི་ཕྱིར། སྲོག་ཆགས་
ཀྱི་རྒྱུ་བྱེད་པ་ཙམ་གྱིས་སྲོག་ཆགས་སུ་འགྱུར་ན་ཧ་ཅང་ཐལ་བའི་ཉེ་བ་
དེ་ཉིད་སོ་ན་གནས་སོ། ། ཞེས་དང་། དོན་བསྡུས་ན། སྐྱེས་
མ་ཐག་པའི་ཡིད་བློ་ཆོས་ཅན། —རིག་པ་སྔ་མ་སྔོན་དུ་སོང་སྟེ།
རིག་པ་ཡིན་པའི་ཕྱིར། དཔེར་ན། དེ་ལྟར་གྱི་ཆགས་པ་ལས་ཞེ་
སྡང་འབྱུང་བར་མཐོང་བ་བཞིན་ཞེས་པ་དང་། ཐ་མལ་བ་འཆི་
ཁའི་ཡིད་བློ་ཆོས་ཅན། རིག་པ་ཕྱི་མ་མཚམས་སྦྱོར་ཏེ། ཆགས་
བཅས་ཀྱི་རིག་པ་ཡིན་པའི་ཕྱིར། དཔེ་སྔ་མ་བཞིན་ནོ། ། རྟགས་
དེ་གཉིས་ཀྱི་ཕྱོགས་ཁྱབ་ལེགས་པར་གྲུབ་པ་ཡིན་པས་སྐྱེ་བ་སྔ་ཕྱི་ཡོད་
པར་གྲུབ་བོ། ། ཞེས་གསུངས་པའི་ཕྱིར། ཡང་ཁོ་ན་རེ། སྐྱེ་བ་
སྔ་མ་ནས་འདི་དང་། དི་ནས་ཕྱི་མར་འགྲོ་བ་ཞིག་ཡོད་ན་མིག་
གིས་མཐོང་ཆོག་པ་ལ། སུས་ཀྱང་མ་མཐོང་བའི་ཕྱིར་ཟེར། ། དེ་
ལ་གསུང་བ། གལ་ཏེ་འགྲོ་འོང་མ་མཐོང་ན། །དཔེར་ཆ་མིག་མི་
གསལ་བ་ཡིས། །དུ་བ་ཆུང་ངུ་མི་མཐོང་བཞིན། །ཞེས་བྱུང་། དོན་
ནི། བར་སྲིད་པ་འགྲོ་འོང་བྱེད་པ་རྒྱང་འཕེན་ཁྱོད་ཀྱིས་མི་མཐོང་
ace ཁྱོད་ཀྱི་མིག་མི་གསལ་བའི་ཕྱིར། དཔེར་ན། ཁྱོད་ཀྱི་མིག་
གིས་དུ་བ་ཕྲ་མོ་མི་མཐོང་བ་བཞིན་ནོ། ། མཛོད་ལས་ཀྱང་།
རིགས་མཐུན་ལྷ་མིག་དག་པས་མཐོང་། །ལས་ཀྱི་རྫུ་འཕྲུལ་ཤུགས་
དང་ལྡན། །དབང་བོ་ཀུན་ཚང་ཐོགས་མེད་ལྡན། །ཞེས་བར་སྲིད་
རིགས་མཐུན་པ་ཕན་ཚུན་དང་ལྷའི་མིག་གིས་མཐོང་ལ་གཞན་གྱིས་མི་
མཐོང་བར་གསུངས་སོ། ། ཡང་རྒྱང་འཕེན་པ་ན་རེ། གལ་ཏེ་
མིག་གིས་མི་མཐོང་ན་ཡང་། གཟུགས་ཅན་དུ་ཡོད་ན་ལུས་ལ་
ཐོགས་ཆོག་པ་ལ་སུ་ལ་ཡང་མི་ཐོགས་པའི་ཕྱིར་ཟེར་བ་ལ། ལན་
276

གཏན་ཚིགས་རིག་པའི་སྣང་བ།
གསུང་བ། ལུས་ཅན་ཡིན་ཡང་ཕྲ་བའི་ཕྱིར། །འགའ་ཞིག་ལ་ལར་
ཐོགས་མེད་དེ། །ཆུ་བཞིན་གསེར་ལ་དངུལ་ཆུ་བཞིན། །མ་མཐོང་
ཕྱིར་ན་མེད་པ་མིན། །ཞེས་བྱུང་། དོན་ནི་བར་སྲིད་པ་དེ་ལུས་ཅན་
ཡིན་ཡང་དེའི་ལུས་ཤིན་ཏུ་ཕྲ་བས་མི་ཐོགས་ཏེ། དཔེར་ན། བྱེ་མ་
ལ་ཆུ་དང་གསེར་ལ་དངུལ་ཆུ་མི་ཐོགས་པ་བཞིན་ནོ། །རྒྱང་འཕེན་
ཁྱོད་ཀྱི་མིག་གིས་མ་མཐོང་བ་དང་ལུས་ཀྱིས་མ་རེག་པས་མེད་པར་མི་
འགྲུབ་སྟེ། ཁྱོད་ཀྱིས་མ་མཐོང་བའི་ཆོས་འཇིག་རྟེན་ན་མཐའ་ཡས་
པའི་ཕྱིར། ཡང་གསུང་བ། ལུས་ནི་གནས་པ་ཉིད་ན་སེམས། །
ལྡོག་པ་མེད་པར་ཐལ་བར་འགྱུར། །ཞེས་དང་། ཤི་བས་ཉེས་པ་
ཉམས་གྱུར་ཚེ། །སླར་ཡང་འཚོ་བ་དག་ཏུ་འགྱུར། །རྒྱང་འཕེན་ཁྱོད་
ལྟར་ན། ཤི་བའི་རོ་ལ་ཡང་ལུས་ནི་ཚང་བར་གནས་པས་དེ་ལ་་
སེམས་ཀྱང་གནས་པར་འགྱུར་ལ། དེ་ལྟར་ན་རོ་མ་འཇིག་བར་དུ་
སེམས་མི་ལྡོག་པར་ཐལ་ལོ། ། གཞན་ཡང་། མི་ཤི་བས་ནད་ཀྱི་
ཉེས་པ་སྡུག་བསྔལ་སོགས་ཉམས་པར་གྱུར་པ་ན། མི་དེ་སླར་ཡང་
གསོན་ཞིང་འཚོ་བ་དག་ཏུ་འགྱུར་བར་ཐལ། ལུས་དང་སེམས་ནི།
སྒྲོན་མེ་བཞིན་དུ་གཅིག་ཅར་སྐྱེས་ཤིང་གཅིག་ཅར་འཇིག་དགོས་པའི་
ཕྱིར། ཁོ་ན་རེ། ལུས་སེམས་ཀྱི་ཉེར་ལེན་མིན་ན། འཁོར་བའི་
རྒྱུ་གང་ཞེ་ན། ་གསུང་བ། བདག་ལ་ཆགས་པ་དང་ལྡན་པས།
སེམས་ཅན་གཞན་གྱིས་བཀྲི་མིན་པར། །བདེ་སྡུག་དོར་ཐོབ་འདོད་
པས་ན། །དམན་པའི་གནས་ནི་ཡོངས་སུ་འཛིན། །སྡུག་བསྔལ་ཕྱིན་
ཅི་ལོག་བློ་དང་། །སྲིད་པ་ཀུན་ནས་འཆིང་བ་ནི། །སྐྱེ་རྒྱུ་གང་ལ་དེ་
མེད་པ། །དེ་ནི་སྐྱེ་བར་མི་འགྱུར་རོ། །ཞེས་སྡུག་བསྔལ་ལ་བདེ་བར་
ཕྱིན་ཅི་ལོག་པའི་བློ་དང་། སྲེད་པ་མེད་ན་ལས་ཉོན་གྱི་དབང་གིས་
― 277

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཁོར་བར་མི་སྐྱེ་ལ། དེ་ཡོད་ན་སྐྱེ་བར་གསུངས་པས་སོ། །
གཞན་ཡང་། ཕ་མ་གཅིག་ལས་སྐྱེས་པའི་སྤུན་རྣམས་ལས། ཁ་
ཅིག་དབང་བོ་ཚང་ལ། ཁ་ཅིག་མ་ཚང་བ་དང་། ཁ་ཅིག་ཡིད་
གཞུངས་ལ། ཁ་ཅིག་བླུན་པོ་དང་། ཁ་ཅིག་ཞེ་སྡང་ཆེ་ལ། ཁ་
ཅིག་སྙིང་རྗེ་ཆེ་བ་སོགས་འགའ་ཞིག་རང་གི་སྐྱེ་བ་སྔོན་མས་གོམས་པ་
དང་འགའ་ཞིག་ལས་ཀྱིས་བྱས་པ་མིན་ན། དེ་ལྟར་གྱུར་པའི་རྒྱུ་
མཚན་གཞན་མི་རྙེད་པའི་ཕྱིར། བཅོམ་ལྡན་འདས་ཀྱིས།
སེམས་ཅན་འདི་དག ་ལས་བདག་གིར་བྱ་བ། ལས་ཀྱི་བགོ་སྐལ་
ལ་སྤྱོད་པ། ལས་ཀྱི་སྐྱེ་གནས་ལ་བརྟེན་པར་བྱ་བ་དག་སྟེ། ལས་ནི།
སེམས་ཅན་མཐོན་པོ་དང་དམའ་བ་དང་ངན་པ་དང་གྱ་ནོམ་པ་རྣམ་
པར་འབྱེད་པའོ། །ཞེས་བཀའ་བསྩལ་བ་ལྟར་ལ འདི་ཉིད་ལས་
ཀྱང་། སྐྱོབ་པ་ཉིད་གཟིགས་ལམ་གསུང་བ། །འབྲས་མེད་ཕྱིར་ན་
རྫུན་མི་གསུང༌། །ཐུགས་བརྩེ་ལྡན་ཕྱིར་རྩོམ་ཀུན་ཡང་། །གཞན་གྱི་
དོན་དུ་སྦྱོར་ཕྱིར་རོ། ། ཞེས་གསུངས་སོ། ། གསུམ་པ་རྒྱུ་སྤྱི་
སྒྲུབ་ཀྱི་དེ་ནི། རེས་འགའ་བ་ཉིད་ཡིན་པས་ན། །སྡུག་བསྔལ་འདི་
རྒྱུ་བཅས་ཉིད་གྲུབ། །ཅེས་དང༌། རྣམ་བཤད་ལས། སྡུག་བསྔལ་
གྱི་ཕུང་བོ་འདི་ཆོས་ཅན། རྒྱུ་དང་བཅས་པ་ཉིད་དུ་གྲུབ་སྟེ། རེས་
འགའ་སྐྱེ་བ་ཉིད་ཡིན་པའི་ཕྱིར ཞེས་སོ། ། འདི་ནི་རྒྱུ་ཡི་ཁྱད་
པར་ངོས་མ་བཟུང་བར་རང་རྒྱུ་དང་བཅས་པ་ཙམ་སྒྲུབ་པས་ན་དེ་
ལྟར་བརྗོད་དོ། ། བཞི་བ་རྒྱུ་ཁྱད་པར་སྒྲུབ་པའི་འབྲས་རྟགས་ནི།
རྒྱུ་གཞན་དག་ནི་ཡོད་ན་ཡང་། །དབང་བོ་བློ་དང་ལྡན་པའི་ཕྱིར། །
ཞེས་པས་བསྟན། སྔོ་འཛིན་དབང་ཤེས་ལྟ་བུ་རྒྱུ་ཁྱད་པར་བ་རང་
གི་དམིགས་རྐྱེན་དང་དེ་མ་ཐག་རྐྱེན་སོགས་ལས་སྐྱེ་བར་སྒྲུབ་པས་ན་
278

གཏན་ཚིགས་རིག་པའི་སྣང་བ།
དེ་ལྟར་བཤད་དོ། ། དེ་ཡང་མདོ་ལས། དུ་བ་ལས་ནི་མེར་ཤེས་
དང་། །ཆུ་སྐྱར་ལས་ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་
ལྡན་གྱི། །རིགས་ནི་མཚན་མ་དག་ལས་ཤེས། །ཞེས་དང༌། ཉན་ས་
ལས། ཡོངས་སུ་མྱ་ངན་ལས་མི་འདའ་བའི་རྟགས་ནི་མང་དུ་ཡོད་
མོད་ཀྱི། ཕྱོགས་ཙམ་ཞིག་བརྗོད་པར་བྱའོ། ། ཞེས་གནས་་་་་
སྐབས་རིགས་ཆད་ཀྱི་རྟགས་ལྔ་གསུངས་ཤིང་། ལས་གྲུབ་པ་ལས།
ཆུ་ན་གནས་པའི་ཉ་ནི་རབ་གབ་ཀྱང་། ། ཆུ་ཡི་རླབས་གྱི་འགྱུར་བ་
རྣམས་ཀྱིས་སྟོན། །ཕྱི་རོལ་སྤྱོད་པའི་འགྱུར་བ་དག་གིས་ནི། །སྐྱེ་བུའི་
སྙིང་ལ་གནས་པའི་བསམ་པ་སྟོན། ། ཞེས་ཕྱི་རོལ་གྱི་བྱ་སྤྱོད་དང་།
ལུས་ངག་གི་འབྲས་རྟགས་ལས། རིགས་ཀྱི་ཁྱད་པར་དང་བསམ་
པའི་ཁྱད་པར་སོགས་རྟོགས་པར་གསུངས་སོ། ། རྩ་བར དེ་ནི་
རྣམ་གསུམ་ཉིད། ཅེས་ངེས་བཟུང་གི་ཚིག་གིས་རྟགས་ཡང་དག་ལ་
འབྲས་རང་མ་དམིགས་པའི་རྟགས་གསུམ་དུ་གྲངས་ངེས་པར་བཤད་
པ་ལ། གཞན་སྡེ་རིག་པ་ཅན་པ་སོགས་ན་རེ། ནས་མྱུག་གི་རྒྱུ་
ཚོགས་གྲངས་ཚང་བའི་ཞིང་དེ། ནས་ས་ཆུ་ལུད་དྲོད་གཤེར་སོགས་
ཚང་བའི་ཞིང་ཤར་མའི་སྟེང་དུ་ནས་ཀྱི་མྱུ་གུ་སྐྱེ་བར་སྒྲུབ་པའི་རྟགས་
ཡང་དག་མ་ཡིན་པར་ཐལ། དེ་གསུམ་གང་རུང་མ་ཡིན་པའི་ཕྱིར་
ཟེར། རིག་པ་ཅན་པ་ཁྱོད་ཀྱིས། རྟགས་དེས། ཞིང་དེའི་སྟེང་
དུ་ནས་མྱུག་སྐྱེ་རུང་དུ་སྒྲུབ་པ་ཡིན་ནམ། སྐྱེ་ངེས་སུ་སྒྲུབ་པ་ཡིན།
དང་བོ་ལྟར་ན་རྟགས་མ་གྲུབ་སྟེ། རྟགས་དེ། དེ་སྒྲུབ་ཀྱི་རང་
བཞིན་གྱི་རྟགས་ཡང་དག་ཡིན་པའི་ཕྱིར་ཞེས་འཆད་པ་ལ། རྒྱུ་
ཚོགས་པ་ལས་འབྲས་སྐྱེ་བར། །རྗེས་སུ་དཔོག་པ་གང་ཡིན་ཏེ། །དོན་
གཞན་ལ་ནི་མི་ལྟོས་ཕྱིར། །དེ་ནི་རང་བཞིན་ཡིན་པར་བརྗོད། །ཅེས་
279

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། ཊཱིཀ་ཆུང་ལས། སྔ་ཕྱི་ལ་བརྟེན་པའི་རྩོད་པ་སྤང་། དུས་
མཉམ་ལ་བརྟེན་པའི་རྩོད་པ་སྤང་པའོ། ། དང་བོ་ནི། རྟགས་
ཡང་དག་ལ་འབྲས་རང་མ་དམིགས་པ་གསུམ་དུ་ངེས་ན། རྒྱུ་ཚོགས་
པ་ལས་འབྲས་བུ་སྐྱེ་བར་རྗེས་སུ་དཔོག་པ་གང་ཡིན་པ་དེ་རྟགས་ཡང་
དག་མ་ཡིན་པར་འགྱུར་རོ་ཞེ་ན། ནས་ཀྱི་ས་བོན་དང་ཆུ་ལུད་དྲོད་
གཤེར་ཚོགས་པ་དེ་ནི་ཆོས་ཅན། དེ་འདྲའི་ཞིང་སྟེང་དུ་ནས་ཀྱི་མྱུ་
གུ་སྐྱེ་རུང་དུ་སྒྲུབ་པའི་རང་བཞིན་གྱི་རྟགས་ཡང་དག་ཡིན་པར་་་་
བརྗོད་དེ། དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག རྒྱུ་རྐྱེན་
དོན་གཞན་ལ་ནི་མི་ལྟོས་པར་དང་བོ་ནས་ནས་ཀྱི་མྱུ་གུ་སྐྱེ་རུང་གི་རང་
བཞིན་དུ་ཡོད་པ་ཡིན་པའི་ཕྱིར། ཞེས་སོ། ། གཉིས་པ་ལྟར་ན།
ནས་མྱུག་གི་རྒྱུ་ཚོགས་གྲངས་ཚང་ན། རང་འབྲས་ནས་མྱུག་སྐྱེ་ངེས་
ཡིན་པས་མ་ཁྱབ་སྟེ། ས་བོན་བྱ་རོག་གིས་ཟོས་པ་ལ་སོགས་པའི་
གེགས་བྱེད་པ་དག་སྲིད་པའི་ཕྱིར་ཞེས་འཆད་པ་ལ ཚོགས་པའི་
འབྲས་བུ་ནུས་པ་རྣམས། །འགྱུར་བ་དང་འབྲེལ་འབྲས་བུ་ལ། །མ་
ངེས་པ་ནི་ཉིད་ཡིན་ཏེ། །གེགས་བྱེད་པ་དག་སྲིད་ཕྱིར་རོ། །ཞེས་
དང་། ཊཱིཀ་ཆེན་ལས། གཉིས་པ་ལྟར་ན། དེ་ཆོས་ཅན།
ཁྱོད་ཀྱིས་རང་ཕྱོགས་ཀྱི་ཆོས་སུ་གྲུབ་པའི་གཞིར། འབྲས་བུ་ནས་ཀྱི་
མྱུ་གུ་སྐྱེད་ངེས་དཔོག་པ་ལ་ནི། ཁྱབ་པ་མ་ངེས་པ་ཉིད་ཡིན་ཏེ།
ཁྱོད་ལས་འབྲས་བུ་དེ་སྐྱེ་བ་ཁྱོད་ཀྱི་ཚོགས་པ་སྐད་ཅིག་སྔ་མ་དང་ཕྱི་
མའི་ནུས་པ་རྣམས་གོང་ནས་གོང་དུ་འགྱུར་བ་དང་འབྲེལ་ཞིང་ལྟོས་
པའི་ཕྱིར། ཁྱབ་སྟེ། ཁྱོད་ཀྱང་ཡིན། དེ་ལྟར་ནུས་པ་འགྱུར་
བའི་རྒྱུ་གཞན་གྱི་སྐབས་སུ། འགལ་རྐྱེན་གྱི་གེགས་བྱེད་པའང་ཡིན་
པའི་གཞི་མཐུན་དག་སྲིད་པའི་ཕྱིར་རོ། ། གང་དག་འདིའི་རྒྱུ་
280

གཏན་ཚིགས་རིག་པའི་སྣང་བ
ཚོགས་གྲངས་ཚང་ཆོས་ཅན་དུ་འཛིན་པ་ནི་མི་རིགས་ཏེ། དེའི་རྒྱུ་
ཚོགས་གྲངས་ཚང་། ཆོས་ཅན་དུ་ངེས་ནས་དེ་ལས་་འབྲས་བུ་དེ་
སྐྱེད་རུང་མི་རུང་ཐེ་ཚོམ་ཟ་བ་མི་སྲིད་པའི་ཕྱིར་རོ། ། དེས་ན་ཆོས་
ཅན་དུ་འཛིན་ལུགས་སོགས་ཇི་ལྟར་བྱ་སྙམ་ན། ནས་ཀྱི་ས་བོན་ཆུ་
ལུད་དྲོད་གཤེར་དུས་དང་འཚམ་པར་ཚོགས་པའི་ཤར་ཕྱོགས་ཀྱི་ཞིང་
འདི་ཆོས་ཅན། ཁྱོད་ལས་རང་འབྲས་ནས་ཀྱི་མྱུ་གུ་སྐྱེར་རུང་སྟེ
ནས་དང་ཆུ་ལུད་དྲོད་གཤེར་སོགས་དུས་དང་འཚམ་པར་ཚོགས་པའི་
ཞིང་ཡིན་པའི་ཕྱིར། ཞེས་འགོད་པར་བྱ་ཞིང་། དེ་འདྲའི་ཚོགས་
པ་དེས་ནས་ཀྱི་མྱུ་གུ་སྐྱེད་ངེས་ཡིན་ཀྱང་། དེ་ཡིན་པ་ལ། ནས་ཀྱི་
མྱུ་གུ་སྐྱེད་ངེས་ཡིན་པས་མ་ཁྱབ་བོ། ། ཞེས་གསུངས། སྐབས་
འདིར། ངེས་པའི་ལས་དང་མ་ངེས་པའི་ལས་ཀྱི་ཁྱད་པར་དང་།
དགྲ་བཅོམ་པའི་རྒྱུད་ཀྱི་མི་དགེ་བའི་ལས་ཀྱི་རྣམ་སྨིན་ཡོད་མེད་དང་།
དེ་རྣམ་སྨིན་གྱི་རྒྱུ་ཡིན་མིན་དང་། སེམས་ཅན་ཡིན་ན་སངས་རྒྱ་
ངེས་ཡིན་པས་ཁྱབ་མ་ཁྱབ་དང༌། ཁྱབ་ན་འཚང་རྒྱ་བ་ལ་གེགས་
བྱེད་པ་སྲིད་མི་སྲིད་སོགས་སྤྲོ། ཕྱི་རོལ་བྱེ་བྲག་པ་སོགས་ན་རེ།
རྟགས་ཡང་དག་ལ་དེ་གསུམ་དུ་མ་ངེས་ཏེ། བུ་རམ་གྱི་རོ་མྱང་བ་
ལས་དེའི་གཟུགས་དང་དྲི་སོགས་རྟོགས་པ་ཡོད་པའི་ཕྱིར། བུ་རམ་
གྱི་གཟུགས་དྲི་རོ་རེག་སོགས་ཕན་ཚུན་རྒྱུ་འབྲས་ཀྱང་མིན་ལ། རང་
བཞིན་ཡང་མི་གཅིག་པའི་ཕྱིར་ཟེར། ཁ་ནང་བུ་རམ་གོང་བུའི་སྟེང་
དུ་ཆོས་ཅན། བུར་རོ་སྔ་མས་བུར་གཟུགས་ཕྱི་མ་བསྐྱེད་པའི་ནུས་
པ་ཡོད་དེ། བུར་རོ་ད་ལྟ་བ་ཡོད་པའི་ཕྱིར། ཞེས་བཀོད་པའི་ཚེ་
ན་བུར་རོ་ད་ལྟ་བ་དེ། སྦྱོར་བ་དེ་སྒྲུབ་ཀྱི་རྒྱུ་ཆོས་རྗེས་དཔོག་གི
འབྲས་རྟགས་ཡང་དག་ཡིན་པས། དེ་སྒྲུབ་ཀྱི་བསྒྲུབ་བྱ་རྟོགས་པའི་
281

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྗེས་དཔོག་གིས་བྱེད་པ་ལ་བརྟེན་ནས་བུ་རམ་དེ་ཡི་གཟུགས་ལ་་་་
སོགས་པ་རྟོགས་པ་ཡིན་གྱི། བུར་རོ་ད་ལྟ་བའི་རྟགས་ཀྱི་བུ་རམ་གྱི་
གཟུགས་སོགས་རྟོགས་པ་མིན་ཏེ། དཔེར་ན། དུ་བའི་རྟགས་
ཀྱིས་མེ་ཡོད་པར་རྟོགས་པ་ན་བསྲེག་བྱའི་བུད་ཤིང་གི་འགྱུར་བ་ཐལ་
བ་སོགས་ཞར་ལ་རྟོགས་པ་བཞིན་ནོ། ། ཞེས་འཆད་པ་ལ།
ཚོགས་པ་གཅིག་ལ་རག་ལས་པའི། །གཟུགས་ལ་སོགས་པ་རོས་་་་་་་
རྟོགས་པ། །རྒྱུ་ཆོས་རྗེས་སུ་དཔོག་པ་སྟེ། །དུ་བས་བུད་ཤིང་འགྱུར་
བ་བཞིན། ། ཞེས་སོགས་གསུངས་སོ།།།རྒྱུ་ཆོས་ཞེས་པའི་རྒྱུ་ནི།
བུར་རོ་ད་ལྟར་བ་སྐྱེད་པའི་རྒྱུ་བུར་རོ་སྔ་མ་དང་། ཆོས་ནི་བུར་རོ་
སྔ་མའི་སྟེང་གི་བུར་གཟུགས་ཕྱི་མ་སྐྱེད་པའི་ནུས་པ་སྟེ རྣམ་་་་
བཤད་ལས། རྒྱུ་ནི་རོའི་ཉེར་ལེན་རོ་སྔ་མ་ཡིན་ལ། ཆོས་ནི།
དེའི་ཁྱད་པར་གྱི་ཆོས་རོ་སྔ་མའི་གཟུགས་སྐྱེད་པའི་ནུས་པའོ། །
ཞེས་གསུངས་པས་སོ། ། དེས་ན། དེ་འདྲའི་བུར་རོ་སྔ་མ་ནི།
བུར་རོ་ད་ལྟ་བའི་ཉེར་ལེན་དང་། བུར་གཟུགས་ད་ལྟ་བའི་ལྷན་
ཅིག་བྱེད་རྐྱེན་ནོ། ། སྐབས་འདིར། རྗེས་དཔག་ལ་གཏན་་་་་་་
ཚིགས་ཡང་དག་གི་རྗེས་སུ་སྐྱེ་བས་ཁྱབ་མིན་སོགས་ནི། རྗེས་དཔག་
རྣམ་གཉིས་རང་དོན་ནི། །ཚུལ་གསུམ་རྟགས་ལས་དོན་མཐོང་་་་་་་་་་
ཡིན། །ཞེས་དང་། དུ་བས་བུད་ཤིང་འགྱུར་བ་བཞིན། །ཞེས
སོགས་ཀྱིས་སྤྲོ། །རང་བཞིན་གྱི་རྟགས་ཡང་དག་འཆད་པ་ལ། རྩ་
བར། རང་བཞིན་ཡོད་ཙམ་དང༌། །འབྲེལ་བ་ཅན་གྱི་ངོ་བོ་་་་་་་་་
ཡང༌། །ཞེས་གསུངས། དེ་ཡང་མི་རྟག་པའི་རང་བཞིན་ཡོད་པར་
གྲུབ་ཙམ་ནས་དེ་དང་བདག་ཉིད་གཅིག་ཏུ་འབྲེལ་བ་ཅན་གྱི་ངོ་བོར་
གྲུབ་པ་བྱས་པ་ཡང་། སྒྲ་མི་རྟག་པར་སྒྲུབ་པའི་རང་བཞིན་གྱི་་
282

གཏན་ཚིགས་རིག་པའི་སྣང་བ།
རྟགས་ཡང་དག་ཡིན་ཏེ། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་གང་
ཞིག ཁྱོད་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་འགྲོ་རྒྱུ་དེ་དང་
རང་བཞིན་གཅིག་ཡིན་པའི་ཕྱིར། ཊཱིཀ་ཆུང་ལས། ·མི་རྟག་པའི་
རང་བཞིན་ཡོད་ཙམ་དང་འབྲེལ་བ་ཅན་གྱི་ངོ་བོ་བྱས་པའང་ཆོས་
ཅན། སྒྲ་མི་རྟག་པར་སྒྲུབ་པའི་གཏན་ཚིགས་ཡང་དག་ཡིན་ཏེ།
དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར། ཞེས་སོ། ། དེས་ན།
ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག དེ་སྒྲུབ་ཀྱི་དངོས་ཀྱི་
བསྒྲུབ་བྱའི་ཆོས་ཀྱི་བཟུང་བྱ་གཙོ་བོ་ཡང་ཡིན། ཁྱོད་དང་རང་
བཞིན་གཅིག་པའང་ཡིན་པའི་གཞི་མཐུན་པ་དམིགས་པ་དེ། ཁྱོད་
དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡིན་པའི་མཚན་ཉིད། དེ་
ཡི་དབྱེ་བ་ནི། རང་བཞིན་ཁྱད་པར་བྱེ་བྲག་ལ། །ལྟོས་པའམ་འོན་
ཏེ་འབའ་ཞིག་པ། །བསྒྲུབ་བྱ་སྒྲུབ་པའི་ཕྱིར་བརྗོད་དེ། །འཇིག་ལ་
འབྲས་དང་ཡོད་ཉིད་བཞིན།། །ཞེས་པས་བསྟན། རྣམ་བཤད་ལས།
རང་གི་བསྒྲུབ་བྱ་སྒྲུབ་པའི་ཕྱིར་དུ་བརྗོད་པའི་རང་བཞིན་གྱི་གཏན་
ཚིགས་ཆོས་ཅན། སྦྱོར་ཚུལ་གཉིས་ཡོད་དེ། སྒྲ་འཇིག་པར་སྒྲུབ་
པ་ལ་འབྲས་བུ་རྟགས་སུ་བཀོད་པ་བཞིན་དུ། རྟགས་བརྗོད་པའི་སྒྲ་
དེ་ཉིད་ཀྱིས་བྱེད་ཆོས་ཀྱི་བྱེ་བྲག་འཕངས་པ་ལ་བལྟོས་པ་ཁྱད་པར་
བལྟོས་པ་བ་དང་། དངོས་པོར་ཡོད་པ་རྟགས་སུ་བཀོད་པ་ལྟ་བུ།
དེ་ལྟར་འཕངས་པ་ལ་མི་ལྟོས་པའི་འབའ་ཞིག་པ་རྣམས་སུ་ཡོད་པའི་
ཕྱིར། སྒྲ་འཇིག་པར་སྒྲུབ་པ་ལ་དངོས་པོ་རྟགས་སུ་བཀོད་པ་ཡང་
ཁྱད་པར་བལྟོས་པ་བ་ཡིན་པར་ཐལ། དངོས་པོ་བློ་ཡུལ་དུ་འགྱུར་
བ་དོན་བྱེད་ནུས་པ་བློ་ཡུལ་དུ་འགྱུར་བ་ལ་བལྟོས་པའི་ཕྱིར་ཞེ་ན།
སྐྱོན་མེད་དེ། དངོས་པོ་ཚད་མས་ངེས་པ་ལ་དོན་བྱེད་ནུས་པ་ངེས་
283

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་སྔོན་དུ་འགྲོ་དགོས་ཀྱང༌། དངོས་པོ་བརྗོད་པའི་སྒྲ་དེ་ཉིད་ཀྱིས་
དོན་བྱེད་ནུས་པ་འཕེན་པའི་ངེས་པ་མེད་དོ། ། དེས་ན། བྱས་
ཞེས་བརྗོད་པ་ན་བྱེད་པ་བོ་བློ་ཡུལ་དུ་འཕེན་པ་ལྟར་བལྟོས་པའི་དོན་
ནོ། ། ཞེས་དང་། རང་འགྲེལ་ལས། གཞན་གྱི་བྱེད་པ་ལ་ལྟོས་
པའི་ངོ་བོ་ནི་བྱས་པ་ཡིན་པ་དེ་བས་ན། ཞེས་གསུངས་ལ། དེ་
ཡང་བྱས་པ་ཞེས་བརྗོད་པའི་ཚིག་གིས་བྱས་པ་དངོས་སུ་བརྗོད་ནས་
དེ་གང་གིས་བྱས་པའི་རྒྱུ་རྐྱེན་ཤུགས་ལ་འཕེན་ཞིང་། འབྲས་བུ་
ཞེས་བརྗོད་པའི་ཚིག་གིས་ཀྱང་དེ་ལྟར་འཕེན་ལ། དངོས་པོ་ཞེས་
བརྗོད་པའི་ཚིག་གིས་དེ་ལྟར་མི་འཕེན་པས། དེ་གཉིས་རིམ་པ་
བཞིན་སྒྲ་མི་རྟག་པར་སྒྲུབ་པའི་ལྟོས་པ་བྱེད་ཆོས་འཕེན་པ་དང་མི་
འཕེན་པའི་རང་བཞིན་གྱི་རྟགས་ཡང་དག་ཏུ་བཞག་གོ སྐབས་
འདིར་བྱས་པའི་བྱེ་བྲག་དང་། བྱས་པ་མ་ཡིན་པ་ལས་ལོག་པ་་
སོགས་བརྗོད་པའི་ཚིག་གིས་ལྟོས་པ་བྱེད་ཆོས་འཕེན་མིན་དང་། དེ་
དག་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་གཉིས་
པོ་གང་རུང་ཡིན་མིན་དང་། དངོས་པོ་ཞེས་བརྗོད་པའི་ཚིག་གིས་
དོན་བྱེད་ནུས་པ་དང་དངོས་པོ་མ་ཡིན་པ་ལས་ལོག་པ་འཕེན་མིན་
སོགས་སྤྲོ། ། གསུམ་པ་མ་དམིགས་པའི་གཏན་ཚིགས་ཡང་དག་ལ།
གང་ཞིག་ཡོད་ཀྱང་སྐབས་ཀྱི་རྒོལ་བ་ལ་མི་སྣང་བས་མི་སྣང་བ་མ་
དམིགས་པའི་རྟགས་ཡང་དག་དང་། གང་ཞིག་ཡོད་ན་སྐབས་ཀྱི་
རྒོལ་བ་ལ་སྣང་དུ་རུང་བའི་སྣང་རུང་མི་དམིགས་པའི་རྟགས་ཡང་
དག་གཉིས། དང་བོ་ནི། ཚད་མ་རྣམས་ནི་མི་འཇུག་པ། །མེད་
ལ་མི་འཇུག་འབྲས་བུ་ཅན། །ཞེས་གསུངས། སྐབས་ཀྱི་རྒོལ་བའི་
ངོར་མངོན་སུམ་དང་རྗེས་དཔག་དང་ལུང་གི་ཚད་མ་རྣམས་ནི་མི་
284

གཏན་ཚིགས་རིག་པའི་སྣང་བ།
འཇུག་པ་དེ། རྒོལ་བ་དེ་ཡི་བློ་ཡུལ་དུ་མེད་པའི་བསྐལ་བའི་དོན་ལ།
འདི་ནི་འདི་ལྟར་ཞེས་མཐའ་གཅིག་ཏུ་བཅད་ཤེས་དོན་མཐུན་མི་
འཇུག་པར་སྒྲུབ་པའི་གཏན་ཚིགས་ཡང་དག་སྟེ། དེ་ལྟར་སྒྲུབ་པའི་
ཚུལ་གསུམ་ཡིན་པའི་ཕྱིར། རྣམ་བཤད་ལས། རང་གང་ལ་་་་་
བསྐལ་དོན་དུ་སོང་བའི་སྐྱེས་བུའི་རྒྱུད་ཀྱི་ཚད་མ་རྣམས་ནི་འཇལ་
བྱེད་དུ་མི་འཇུག་པ་ནི་ཆོས་ཅན། མདུན་གྱི་གཞི་འདིར་དེ་འདྲའི་
གང་ཟག་གི་བཅད་ཤེས་དོན་མཐུན་གྱི་ཡུལ་དུ་མེད་པའི་ཤ་ཟ་ལ་གང་
ཟག་དེའི་ངོར་ཡོད་ངེས་ཀྱི་ཐ་སྙད་དོན་མཐུན་མི་འཇུག་པ་གོ་བར་
བྱེད་པའི་འབྲས་བུ་ཅན་གྱི་རྟགས་ཡང་དག་ཡིན་ཏེ། དེའི་ངོར་དེ་
མི་འཇུག་པར་སྒྲུབ་པའི་ཚུལ་གསུམ་ཡིན་པའི་ཕྱིར། ཞེས་སོ། །
དེ་ཡང་མདུན་གྱི་གཞི་འདིར་འདྲེ་ཤ་ཟ་ཡོད་མེད་བསྐལ་དོན་དུ་སོང་
བའི་གང་ཟག་གི་ངོར་གཞིར་བཞག་ལ། མདུན་གྱི་གཞི་འདིར་ཆོས་
ཅན། མཐའ་གཅིག་ཏུ་ཤ་ཟ་ཡོད་ཅེས་པ་དང༌། མེད་ཅེས་དམ་
བཅའ་མི་རིགས་ཏེ། དེ་ལྟར་ཐག་གཅོད་ནུས་པའི་བཅད་ཤེས་དོན་
མཐུན་མི་འཇུག་པའི་ཕྱིར་ཞེས་པའོ། ། རྣམ་ངེས་རང་འགྲེལ་ལས།
ཡུལ་དང་དུས་དང་རང་བཞིན་གྱིས་བསྐལ་པས་ན་བསྐལ་པ་ནི་རྣམ་
པ་གསུམ་སྟེ། ཞེས་པ་གང་ཟག་འགའ་ཞིག་ལ་རང་གནས་ལས་ཡུལ་
ཤིན་ཏུ་ཐག་རིང་བའི་གྲོང་དང་གྲོང་ཁྱེར་གྱི་བཀོད་པ་དང་དེར་་་་
གནས་པའི་འགྲོ་བའི་བྱེ་བྲག་སོགས་ཇི་ལྟ་བ་བཞིན་བསྐལ་དོན་དུ་
སོང་བ་དང་། རང་གི་མའི་མ་སོགས་སྟོང་ཕྲག་དང་ཁྲི་ཕྲག་བརྒལ་
བའི་མའི་རྒྱུད་པའི་མིང་དོན་དང་དེ་དག་གིས་བྱ་བ་ཅི་ཞིག་བྱས་པ་
སོགས་ཇི་ལྟ་བ་བཞིན་དུས་ཀྱིས་སྒོ་ནས་བསྐལ་དོན་དུ་སོང་བ་དང་།
བར་སྲིད་པ་དང་ཤ་ཟ་སོགས་མདུན་གྱི་གཞི་འདིར་ཡོད་ཀྱང་ངོ་བོ་ཕྲ་
285

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བའི་དབང་གིས་གང་ཟག་འགའ་ཞིག་ལ་བསྐལ་དོན་དུ་སོང་བ་སོགས་
ཡོད་དོ། ། དེའི་ཕྱིར་མདོ་ལས། དགེ་སློང་དག་ང་དང་ང་འདྲ་
བས་གང་ཟག་གི་དྲོད་བཟུང་གི ། གང་ཟག་གིས་གང་ཟག་གི་དྲོད་
མི་བཟུང་ངོ་། །ཞེས་སོགས་གསུངས་སོ། ། དེ་སྒྲུབ་ཀྱི་མ་དམིགས་
པའི་་རྟགས་ཡང་དག་གང་ཞིག དེ་སྒྲུབ་ཀྱི་དགག་བྱའི་ཆོས་སུ་་
བཏགས་པའི་དོན་དེ་ཡོད་ཀྱང་དེ་སྒྲུབ་ལ་ཕྱོགས་ཆོས་ཅན་དུ་སོང་
བའི་གང་ཟག་ལ་སྣང་དུ་མི་རུང་བ་དེ། དེ་སྒྲུབ་ཀྱི་མི་སྣང་བ་མ་
དམིགས་པའི་གཏན་ཚིགས་ཡང་དག་གི་མཚན་ཉིད། རྣམ་བཤད་
ལས། མདུན་གྱི་གཞི་འདིར་ཆོས་ཅན། ཤ་ཟ་རང་ལ་བསྐལ་དོན་
དུ་སོང་བ་དེས། དེ་ཡོད་ཅེས་དམ་བཅའ་མི་རིགས་ཏེ། དེ་དེའི་
རྒྱུད་ཀྱི་ཚད་མས་མ་དམིགས་པའི་ཕྱིར། ཞེས་བཀོད་པ་ན་ཁྱབ་བྱེད་
མ་དམིགས་པ་ལ་སྡུད་ཅིང་། དེའི་རྒྱུད་ཀྱི་དེ་འཇལ་བྱེད་ཀྱི་ཚད་མ་
མེད་པ་བཀོད་ན་རྒྱུ་མ་དམིགས་པར་སྡུད་ལ། ཞེས་དང་། ཤ་ཟ་
ཡོད་པ་ཉིད་སྨྲ་བ་བོའི་འདོད་པས་དམིགས་པའི་དགག་བྱའི་ཆོས་སུ་
བཏགས་པའི་དོན་ཏེ།·ལོག་ཕྱོགས་དམ་འཆའ་བ་ན་གཞི་དེར་ཤ་ཟ་
ཡོད་ཅེས་དམ་བཅས་པས་སོ། ། ཞེས་སོ། །
གཉིས་པ་སྣང་རུང་མ་དམིགས་པའི་རྟགས་ཡང་དག་འཆད་པ་
ལ། གཏན་ཚིགས་བྱེ་བྲག་ལ་ལྟོས་ནས། །འགའ་ཞིག་མེད་ཤེས་
འབྲས་བུ་ཅན། །འགལ་དང་འབྲས་བུ་དག་གྲུབ་དང་། །རྒྱུ་དང་ངོ་
བོ་བལྟར་རུང་བའི། །བདག་ཉིད་དག་ནི་མ་གྲུབ་པ། །མེད་དོན་ཅན་
མི་དམིགས་རྣམ་བཞི། །ཞེས་གསུངས། དོན་ནི། མ་དམིགས་
པའི་གཏན་ཚིགས་ཀྱི་བྱེ་བྲག་ལ་ལྟོས་ནས་གཞི་འགའ་ཞིག་ཏུ་དགག་
བྱའི་ཆོས་དེ་མེད་པར་ཤེས་པར་བྱེད་པ་སྟེ་སྒྲུབ་པར་བྱེད་པའི་འབྲས་
286

གཏན་ཚིགས་རིག་པའི་སྣང་བ།
བུ་ཅན་གྱི་རྟགས་ཡང་དག་ཡིན་ཏེ། དཔེར་ན། གྲང་རེག་དང་
འགལ་བའི་མེ་སྟོབས་ཆེན་པོ་དམིགས་པའི་རྟགས་ཀྱིས། གཞི་དེར་
གྲང་རེག་མེད་པར་སྒྲུབ་པ་དང་། གྲང་རེག་དང་འགལ་བའི་མེའི་
འབྲས་བུ་དུ་བ་དྲག་འཕྱུར་བ་དག་གྲུབ་པའི་རྟགས་ཀྱིས། གཞི་དེར་
གྲང་རེག་མེད་པར་སྒྲུབ་པ་དང་། དུ་བའི་རྒྱུ་མེ་དེ་ཡོད་ན་བལྟར་
རུང་བ་སྟེ། སྣང་དུ་རུང་བའི་མེའི་བདག་ཉིད་དག་ནི་མ་གྲུབ་པའི་
རྟགས་ཀྱིས། མཚན་མོའི་རྒྱ་མཚོར་དུ་བ་མེད་པར་སྒྲུབ་པ་དང་།
གཞི་འདིར་མེའི་ངོ་བོ་ཡོད་ན་སྣང་དུ་རུང་བ་ལ། མེ་ཚད་མས་མ་
དམིགས་པའི་རྟགས་ཀྱིས། གཞི་དེར་མེ་མེད་པར་སྒྲུབ་པ་ལྟ་བུའི་
མེད་པའི་དོན་ཅན་མི་དམིགས་པའི་གཏན་ཚིགས་རྣམ་པ་དང
བཞིའོ། ། རྣམ་བཤད་ལས། ཁྱབ་བྱེད་སྣང་རུང་ཡིན་ན།
ཁྱབ་བྱེད་མ་དམིགས་པའི་རྟགས་འཇུག་དུས་དང་། ཁྱབ་མཉམ་
སྣང་དུ་རུང་ན་བཤད་པ་ལྟར་རང་བཞིན་མ་དམིགས་པ་འཇུག་་་་་
པའོ། ། རྒྱུ་སྣང་རུང་ཡིན་ན། རྒྱུ་མ་དམིགས་པ་འཇུག་དུས་
དང་། འབྲས་བུ་སྣང་དུ་རུང་ན། འབྲས་བུ་ཡིན་ཙམ་བཀག་པས་
འགོག་མི་ནུས་པས་དངོས་འབྲས་མ་དམིགས་པའི་རྟགས་འཇུག་་་་་་
དགོས་སོ། ། དེ་ལྟར་ན། འབྲེལ་ཟླ་མ་དམིགས་པའི་རྟགས་་་
བཞིར་ངེས་ཤིང་། དེ་ལས་གཞན་གང་དུ་ཡང་མ་བཤད་དོ།།།།
ཅེས་སོ། ། འོན་ཀྱང་འདི་དག་གིས་ཤུགས་བསྟན་དང་བཅས་སྣང་
རུང་མི་དམིགས་པའི་གཏན་ཚིགས་བཅུ་གཅིག་སོགས་མཁས་པ་་་་་
འགའ་ཞིག་གིས་གསུངས་ཏེ། ལྷན་ཅིག་མི་གནས་འགལ་ལ་བརྟེན་
པའི་འབྲེལ་ཟླ་མ་དམིགས་པ་བཞིན་དང༌། འགལ་ཟླ་དམིགས་པ་
287

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དྲུག་དང་། ཕན་ཚུན་སྤང་འགལ་ལ་བརྟེན་པ་གཅིག་སྟེ་བཅུ་གཅིག་
ཡོད་པའི་ཕྱིར། དང་བོ་ལ་རང་བཞིན་མི་དམིགས་པ་དང༌། ཁྱབ་
བྱེད་མི་དམིགས་པ་དང་། རྒྱུ་མི་དམིགས་པ་དང་། དངོས་འབྲས་
མི་དམིགས་པ་དང་བཞི་ཡོད་པ་ལས་དང་བོ་ནི། དུ་བས་དབེན་
པའི་ར་བ་ན་ཆོས་ཅན། དུ་བ་མེད་དེ། དུ་བ་ཚད་མས་མ་་་་་་་
དམིགས་པའི་ཕྱིར་ཞེས་པ་ལྟ་བུ་སྟེ། དུ་བ་ཚད་མས་དམིགས་པ་ནི།
དུ་བ་ཡོད་པའི་རང་བཞིན་ཡིན་ལ། དུ་བ་མ་དམིགས་པ་རྟགས་སུ་
བཀོད་པས་དེ་ལྟར་བརྗོད་པའི་ཕྱིར། གཉིས་པ་ནི། ཤིང་གིས་
དབེན་པའི་བྲག་ལྗོངས་ན་ཆོས་ཅན། ཤིང་ཤ་བ་མེད་དེ། ཤིང་
མེད་པའི་ཕྱིར་ཞེས་པ་ལྟ་བུ་སྟེ། ཤིང་ནི་ཤིང་ཤ་བའི་ཁྱབ་བྱེད་ཡིན་
ལ། དེ་མ་དམིགས་པ་རྟགས་སུ་བཀོད་པས་དེ་ལྟར་བརྗོད་པའི་ཕྱིར།
གསུམ་པ་ནི། མཚན་མོའི་རྒྱ་མཚོར་ཆོས་ཅན། དུ་བ་མེད་དེ།
མེ་མེད་པའི་ཕྱིར་ཞེས་པ་ལྟ་བུ་སྟེ། མེ་ནི་དུ་བའི་རྒྱུ་ཡིན་ལ། དེ་མ་
དམིགས་པ་རྟགས་སུ་བཀོད་པས་དེ་ལྟར་བརྗོད་པའི་ཕྱིར། བཞི་བ་
ནི། མེ་སྟོབས་ཆེན་པོས་ཁྱད་པར་ནོན་པའི་གཞིར་ཆོས་ཅན།
གྲང་རེག་གི་རྒྱུའི་ནུས་པ་ཐོགས་མེད་མེད་དེ། གྲང་རེག་མེད་པའི་
ཕྱིར་ཞེས་པ་ལྟ་བུ་སྟེ། གྲང་རྒྱུའི་ནུས་པ་ཐོགས་མེད་ཀྱི་དངོས་་་་
འབྲས་གྲང་རེག་ཡིན་ལ། དེ་མ་དམིགས་པ་རྟགས་སུ་བཀོད་པས་དེ་
ལྟར་བརྗོད་པའི་ཕྱིར། གཉིས་པ་ལྷན་ཅིག་མི་གནས་འགལ་ལ་་་
བརྟེན་པའི་འགལ་ཟླ་དམིགས་པ་དྲུག་ལས། དང་བོ་རང་བཞིན་
དང་འགལ་བའི་རང་བཞིན་དམིགས་པ་ནི། མེ་སྟོབས་ཆེན་པོས་
ཁྱབ་པར་ནོན་པའི་གཞིར་ཆོས་ཅན། གྲང་རེག་མེད་དེ མེ་་་
སྟོབས་ཆེན་པོ་དམིགས་པའི་ཕྱིར། ཞེས་པ་ལྟ་བུ་སྟེ། གྲང་རེག་གི་
288

གཏན་ཚིགས་རིག་པའི་སྣང་བ།
རང་བཞིན་དང་འགལ་བ་ནི་མེ་ཡིན་ལ། དེ་སྟོབས་ཆེན་དམིགས་པ་
རྟགས་སུ་བཀོད་པས་དེ་ལྟར་བརྗོད་པའི་ཕྱིར། གཉིས་པ་ནི། དུ་
བ་དྲག་འཕྱུར་བས་ཁྱད་པར་ནོན་པའི་གཞིར་ཆོས་ཅན། གྲང་རེག་
མེད་དེ། དུ་བ་དྲག་འཕྱུར་བ་དམིགས་པའི་ཕྱིར། ཞེས་པ་ལྟ་བུ་སྟེ།
གྲང་རེག་དང་འགལ་བ་མེ་ཡིན་ལ། མེའི་འབྲས་བུས་དུ་བ་དྲག་
འཕྱུར་བ་རྟགས་སུ་བཀོད་པས་འགལ་བའི་འབྲས་བུ་དམིགས་པ་ཞེས་
བརྗོད་པའི་ཕྱིར། གསུམ་པ་འབྲས་བུ་དང་འགལ་བ་དམིགས་པ་ནི།
མེ་སྟོབས་ཆེན་པོས་ཁྱད་པར་ནོན་པའི་གཞིར་ཆོས་ཅན། གྲང་རྒྱུའི་
ནུས་པ་ཐོགས་མེད་མེད་དེ། མེ་སྟོབས་ཆེན་པོ་དམིགས་པའི་ཕྱིར།
ཞེས་པ་ལྟ་བུ་སྟེ། གྲང་རྒྱུའི་ནུས་པ་ཐོགས་མེད་ཀྱི་དངོས་འབྲས་
གྲང་རེག་དང་འགལ་བ་མེ་སྟོབས་ཆེན་པོ་དམིགས་པ་རྟགས་སུ་བཀོད་
པས་དེ་ལྟར་བརྗོད་པའི་ཕྱིར། བཞི་བ་ནི།། མེ་སྟོབས་ཆེན་པོས་
ཁྱད་པར་ནོན་པའི་གཞིར་ཆོས་ཅིན། བ་མོའི་རེག་པ་མེད་དེ། མེ་
སྟོབས་ཆེན་པོ་དམིགས་པའི་ཕྱིར། ཞེས་པ་ལྟ་བུ་སྟེ། བ་མོའི་རེག་
པའི་ཁྱབ་བྱེད་གྲང་རེག་དང་འགལ་བའི་མེ་སྟོབས་ཆེན་པོ་དམིགས་པ་
རྟགས་སུ་བཀོད་པས་ཁྱབ་བྱེད་དང་འགལ་བ་དམིགས་པ་ཞེས་བརྗོད་
པའི་ཕྱིར། ལྔ་བ་རྒྱུ་དང་འགལ་བ་དམིགས་པ་ནི། མེ་སྟོབས་ཆེན་
པོས་ཁྱད་པར་ནོན་པའི་གཞིར་ཆོས་ཅན། གྲང་འབྲས་སྤུ་ལོང་བྱེད་
མེད་དེ། མེ་སྟོབས་ཆེན་པོ་དམིགས་པའི་ཕྱིར་ཞེས་པ་ལྟ་བུ་སྟེ།
གྲང་འབྲས་སྤུ་ལོང་བྱེད་ཀྱི་རྒྱུ་གྲང་རེག་དང་འགལ་བའི་མེ་སྟོབས་
ཆེན་པོ་དམིགས་པ་རྟགས་སུ་བཀོད་པས་དེ་ལྟར་བརྗོད་པའི་ཕྱིར།
དྲུག་པ་རྒྱུ་དང་འགལ་བའི་འབྲས་བུ་དམིགས་པ་ནི། དུ་བ་དྲག་
འཕྱུར་བས་ཁྱད་པར་ནོན་པའི་གཞིར་ཆོས་ཅན། གྲང་འབྲས་སྤུ་
289

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལོང་བྱེད་མེད་དེ། དུ་བ་དྲག་འཕྱུར་བ་དམིགས་པའི་ཕྱིར། ཞེས་
པ་ལྟ་བུ་སྟེ། གྲང་འབྲས་སྤུ་ལོང་བྱེད་ཀྱི་རྒྱུ་གྲང་རེག་དང་འགལ་
བའི་མེའི་འབྲས་བུ་དུ་བ་དྲག་འཕྱུར་བ་དམིགས་པ་རྟགས་སུ་བཀོད་
པས་ན། རྒྱུ་དང་འགལ་བའི་འབྲས་བུ་དམིགས་པ་ཞེས་བརྗོད་པའི་
ཕྱིར། ཕན་ཚུན་སྤང་འགལ་ལ་བརྟེན་པ་ལ། ངེས་པས་ལྟོས་པ་
འགོག་པ་དང་། ལྟོས་པས་ངེས་པ་འགོག་པ་གཉིས་ལས། དང་བོ་
ནི། བུམ་པ་ཆོས་ཅན། འཇིག་པ་ཕྱིས་འབྱུང་གི་རྒྱུ་དོན་གཞན་ལ་
ལྟོས་པ་མེད་དེ། གྲུབ་ཙམ་ཉིད་ནས་འཇིག་པའི་ཆོས་ཅན་དུ་ངེས་
པའི་ཕྱིར། ཞེས་པ་དང་། གཉིས་པ་ནི། གོས་ཆོས་ཅན།
གྲུབ་ཙམ་ཉིད་ནས་ཚོན་ཅན་དུ་མེད་དེ། ཚོན་ཅན་དུ་འགྱུར་བ་
ཕྱིས་འབྱུང་གི་རྒྱུ་དོན་གཞན་ལ་ལྟོས་པའི་ཕྱིར། ཞེས་པ་ལྟ་བུའོ། །
གཞན་ཡང་། ལྷན་ཅིག་མི་གནས་འགལ་ལ་བརྟེན་པའི་འགལ་ཟླ་
དམིགས་པ་བཅུ་གཉིས་གསུངས་ཏེ། འགལ་བའི་རང་བཞིན་
དམིགས་པ་བཞི་ནི། མེ་སྟོབས་ཆེན་པོས་ཁྱད་པར་ནོན་པའི་ཤར་གྱི་
གཞིར། གྲང་རེག་དང་། གྲང་འབྲས་སྤུ་ལོང་བྱེད་དང་། གྲང་
རྒྱུའི་ནུས་པ་ཐོགས་མེད་དང་། བ་མོའི་རེག་པ་བཞི་རིམ་པ་བཞིན་
མེད་པར་སྒྲུབ་པ་ལ། མེ་སྟོབས་ཆེན་པོ་དམིགས་པ་རྟགས་སུ་བཀོད་
འགལ་བའི་འབྲས་བུ་དམིགས་པ་བཞི་ནི། དུ་བ་དྲག་པ་ལྟ་བུ།
འཕྱུར་བས་ཁྱད་པར་ནོན་པའི་ཤར་གྱི་གཞིར། གྲང་རེག་སོགས་
བཞི་མེད་པར་སྒྲུབ་པ་ལ། དུ་བ་དྲག་འཕྱུར་བ་དམིགས་པ་རྟགས་
སུ་བཀོད་པ་ལྟ་བུ། འགལ་བའི་ཁྱབ་བྱ་དམིགས་པ་བཞི་ནི། ཙན་
དན་གྱི་མེ་སྟོབས་ཆེན་པོས་ཁྱད་པར་ནོན་པའི་ཤར་གྱི་གཞིར། གྲང་
རེག་སོགས་བཞི་རིམ་པ་བཞིན་མེད་པར་སྒྲུབ་པ་ལ། ཙན་དན་གྱི་
290

གཏན་ཚིགས་རིག་པའི་སྣང་བ།
མེ་སྟོབས་ཆེན་པོ་དམིགས་པ་རྟགས་སུ་བཀོད་པ་ལྟ་བུའོ། ། ཁ་
ཆེའི་སློབ་དཔོན་ཛྙཱ་ན་ཤྲིས། མེ་དང་། ཙན་དན་གྱི་མེ་དང་།
དུ་བ་དང་། མེའི་དངོས་རྒྱུ་ནུས་པ་ཐོགས་མེད་ཀྱིས་ཁྱབ་པར་ནོན་
པའི་གཞིར།། གྲང་རེག་དང་། བ་མོའི་རེག་པ་དང་། གྲང་་་
འབྲས་སྤུ་ལོང་བྱེད་དང་། གྲང་རེག་གི་དངོས་རྒྱུ་ནུས་པ་ཐོགས་
མེད་རྒྱུན་ཆགས་སུ་གནས་པ་མེད་པར་སྒྲུབ་པ་ལ། མེ་དང་། ཙན་
དན་གྱི་མེ་དང་། དུ་བ་དང༌། མེའི་དངོས་རྒྱུ་ནུས་པ་ཐོགས་མེད་
ཀྱིས་ཁྱད་པར་ནོན་པ་རྟགས་སུ་བཀོད་པ། ཚ་རེག་སྐོར་བཞིས།
གྲང་རེག་སྐོར་བཞི་བཀག་པའི་ལྷན་ཅིག་མི་གནས་འགལ་ལ་བརྟེན་
པའི་སྦྱོར་བ་བཅུ་དྲུག་ཡོད་གསུངས། དེ་ལ་ས་སྐྱ་པཎྚི་ཏའི་རིགས་
གཏེར་ལས། ཚ་རེག་སྐོར་བཞི་གྲང་རེག་བཞིས། །བཀག་པའི་སྦྱོར་
བ་བཅུ་དྲུག་ཟེར། ། གཞུང་ལས་རྣམ་བཞག་མང་བཤད་ཀྱང་། །
འགོག་ནུས་སྔ་མ་བཅུ་གཉིས་ཡིན། །ཞེས་གསུངས། དེ་ལ་རྒྱལ་
ཚབ་རིན་པོ་ཆེས། ལུགས་དང་བོ་འགལ་བའི་རྒྱུ་དམིགས་པའི་་་
རྟགས་བཞིའི་གྲངས་ངེས་བྱེད་པ་མི་འཐད་དེ། མེའི་དངོས་རྒྱུ་ནུས་
པ་ཐོགས་མེད་ཀྱིས་ཁྱབ་པར་ནོན་པའི་གཞིར་མེ་སྣང་དུ་མི་རུང་ན།
མེའི་དངོས་རྒྱུ་ནུས་པ་ཐོགས་མེད་ཀྱང་སྣང་དུ་མི་རུང་། གཞི་དེར་
མེ་སྣང་དུ་རུང་ན་རྟགས་བཀོད་པའི་ཚེ། རང་བཞིན་འགལ་་་་་་་
དམིགས་ཀྱི་རྟགས་བཀོད་དགོས་ཀྱི། འགལ་བའི་རྒྱུ་དམིགས་པའི་
རྟགས་འགོད་མི་རིགས་པའི་ཕྱིར། ཞེས་སོ། ། ཡིད་ཆེས་ཀྱི་་་
རྟགས་ཡང་དག་ནི། སློབ་དཔོན་ཕྱོགས་གླང་གིས། ཡིད་ཆེས་
ཚིག་ནི་མི་སླུ་བའི། །སྤྱི་ལས་རྗེས་སུ་དཔོག་པ་ཉིད། །ཅེས་བདེན་
བཞིའི་བླང་དོར་སྟོན་པ་ལྟ་བུའི་གསུང་རབ་སྤྱི་རང་གི་བསྟན་བྱའི་
291

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དོན་ལ་མི་སླུ་བས། ·ཤིན་ཏུ་ལྐོག་གྱུར་སྟོན་པའི་ལུང་ཚིག་དེ་ཡང་
རང་གི་བསྟན་བྱའི་དོན་ལ་མི་སླུ་བར་དཔོག་ནུས་པར་གསུངས་སོ། །
ལུང་ཚད་མ་དེ་ཡང་ཚིག་སྔ་ཕྱིའི་འབྲེལ་ཆགས་པ་དང་། མངོན་
མཐོ་ངེས་ལེགས་ཅི་རིགས་འཐོབ་པ་དང་རྗེས་སུ་མཐུན་པའི་ཐབས་
སྟོན་པ་དང་། ཐར་འདོད་ཀྱི་སྐྱེས་བུས་འདོད་པའི་དོན་སྟོན་པ་
སོགས་ཡོངས་སུ་བརྟག་ཤིང་དཔྱད་པས་སྐྱོན་མེད་པ་དག་གི་དབང་དུ་
བྱས་པ་ཡིན་གྱི། དེ་ལས་གཞན་ཚིག་མ་འབྲེལ་པ་དང་། ཐབས་
མེད་པ་དང་། དགོས་པ་མེད་པ་སོགས་བསྟན་བཅོས་གང་ཡིན་གྱི་
དབང་དུ་བྱས་པ་མིན་ནོ་ཞེས་འཆད་པར་འདི་ཉིད་ལས། འབྲེལ་བ་
དང་ནི་རྗེས་མཐུན་ཐབས། །སྐྱེས་བུའི་དོན་ནི་བརྗོད་བྱེད་ངག །
ཡོངས་བརྟག་དབང་དུ་བྱས་ཡིན་གྱི། །དེ་ལས་གཞན་པའི་དབང་
བྱས་མིན། །ཞེས་གསུངས། དེ་ཡང་དཔེར་ན། འབྲེལ་བ་མེད་པ།
སེའུ་བཅུའི་ངག་དང་། ཐབས་མེད་པ། ཀླུ་རྒྱལ་བོ་འཇོག་པོའི་
གཙུག་རྒྱན་བླངས་ནས་རྒྱན་དུ་བྱས་ན་དུག་ཞི་བར་བྱེད་ནུས་པར་
སྟོན་པ་ལྟ་བུ་དང་། དགོས་པ་མེད་པ་བྱ་རོག་ལ་སོ་ཡོད་མེད་རྟོག་
པའི་བསྟན་བཅོས་ལྟ་བུ་ལུང་ཚད་མར་མི་རུང་ངོ་། ། སེའུ་བཅུའི་
ངག་ནི། སློབ་དཔོན་ཞི་བ་འཚོས། སེའུ་བཅུ་གང་བ་དྲུག་སྣོད་
དང་། རི་དྭགས་ལྤགས་པ་རྩ་གོང་བུ །དེ་ནས་རྔོན་པའི་བུ་མོ་
འདི། །སྦུ་ཡ་ཀྲ་ཏའི་བ་ཤིའོ། །ཞེས་རྩོད་རིགས་ཀྱི་འགྲེལ་པར་དྲངས་
པ་ལྟར་ལ། རང་འགྲེལ་ལས། སེའུ་བཅུ་ཞེས་བྱ་བ་ལ་སོགས་པའི་
ངག་དང་འདྲ་བར་བསྡུར་མེད་པ་ཁོ་ན་ཡིན་ནོ། ། ཞེས་པ་ལྟར་
རོ། ། མཐོང་བ་མངོན་གྱུར་རྟོགས་པའི་མངོན་སུམ་ཚད་མ་དང་།
ཅུང་ཟད་ལྐོག་གྱུར་རྟོགས་པའི་དངོས་སྟོབས་རྗེས་དཔག་དང་། མ་
292

གཏན་ཚིགས་རིག་པའི་སྣང་བ།
མཐོང་བ་ཤིན་ཏུ་ལྐོག་གྱུར་རྟོགས་པའི་ཡིད་ཆེས་རྗེས་དཔག་སྟེ།
ཚད་མ་གསུམ་གྱིས་གནོད་པ་མེད་པ་ནི། སྦྱིན་པས་ལོངས་སྤྱོད་
ཁྲིམས་ཀྱིས་བདེ། ། ཞེས་པ་ལྟ་བུའི་ཁྱད་པར་གསུམ་ལྡན་གྱི་ལུང་
རྣམས། རང་གི་བསྟན་བྱའི་དོན་ལ་མི་སླུ་བར་སྒྲུབ་པའི་ཡིད་ཆེས་
ཀྱི་རྟགས་ཡང་དག་གོ། ཞེས་འཆད་པར། མཐོང་དང་མ་མཐོང་
དངོས་པོ་ཡི། །དོན་དེ་དག་ལ་མངོན་སུམ་དང་། །རྗེས་དཔག་རྣམ་
པ་གཉིས་ཀྱིས་ཀྱང་། །གནོད་མེད་འདི་ནི་མི་སླུ་བའོ། །ཞེས་གསུངས།
གོ་ཐོབ་བྱས་ན། རང་གི་བསྟན་བྱའི་གཙོ་བོ་དེ་ཇི་ལྟར་བསྟན་པ་
ལྟར་མངོན་སུམ་དང་། དངོས་སྟོབས་རྗེས་དཔག་དང་།། ཡིད་
ཆེས་རྗེས་དཔག་དང་། གྲགས་པའི་རྗེས་དཔག་གིས་གནོད་པ་མེད་
པའི་ལུང་དེ། དཔྱད་པ་གསུམ་གྱིས་དག་པའི་ལུང་གི་མཚན་ཉིད།
མཚན་གཞི་ནི། མདོ་ལས། ཀུན་དགའ་བོ། དེ་ལ་དུད་འགྲོར་
སོང་བའི་སྲོག་ཆགས་དག་ལ་སྦྱིན་པ་སྦྱིན་པར་བྱེད་ན་རྣམ་པར་སྨིན་
པ་བརྒྱ་འགྱུར་དུ་རེ་བར་བྱའོ། ། ཚུལ་ཁྲིམས་འཆལ་བའི་གང་
ཟག་ལ་སྦྱིན་པ་སྦྱིན་པར་བྱེད་ན་རྣམ་པར་སྨིན་པ་སྟོང་འགྱུར་དུ་རེ་
བར་བྱའོ། ། ཚུལ་ཁྲིམས་དང་ལྡན་པའི་གང་ཟག་ལ་སྦྱིན་པ་སྦྱིན་
པར་བྱེད་ན་རྣམ་པར་སྨིན་པ་འབུམ་འགྱུར་དུ་རེ་བར་བྱའོ། །
ཞེས་སོགས་དང༌། རིན་ཆེན་ཕྲེང་བ་ལས། སྦྱིན་པས་ལོངས་སྤྱོད་
ཁྲིམས་ཀྱིས་བདེ། ། ཞེས་སོགས་དང་། མཛོད་ལས། ནད་པ་
དང་ནི་ཕ་མ་དང་། །སྐྱེ་ཐའི་བྱང་ཆུབ་སེམས་དཔའ་ལ། །ཡོན་ནི་
གཞལ་དུ་མེད་པ་ཡིན། །ཞེས་གསུངས་པ་ལྟ་བུའོ། ། དེ་ལ་དབྱེ་ན་
འབྲས་རང་མ་དམིགས་པའི་རྟགས་ཡང་དག་གསུམ་ཡོད་ཏེ། སྦྱིན་
པས་ལོངས་སྤྱོད་ཁྲིམས་ཀྱིས་བདེ། །ཞེས་པའི་ལུང་ཆོས་ཅན། རང་
293

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གི་བརྗོད་བྱ་རྟོགས་པའི་བློ་སྔོན་དུ་སོང་སྟེ། དཔྱད་པ་གསུམ་གྱིས་
དག་པའི་ལུང་ཡིན་པའི་ཕྱིར། ཞེས་པ་ལྟ་བུ་འབྲས་རྟགས་ཡང་དག་
དང་། ལུང་དེ་ཆོས་ཅན། རང་གི་བསྟན་བྱའི་དོན་ལ་མི་སླུ་བ་
ཡིན་དེ།། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར།
ཞེས་པ་ལྟ་བུ་རང་བཞིན་གྱི་རྟགས་ཡང་དག་དང་། དེ་ཆོས་ཅན།
རང་གི་བསྟན་བྱའི་དོན་ལ་སླུ་བ་མེད་དེ། དཔྱད་པ་གསུམ་གྱིས་
དག་པའི་ལུང་ཡིན་པའི་ཕྱིར། ཞེས་པ་ལྟ་བུ་མ་དམིགས་པའི་རྟགས་
ཡང་དག་ཡིན་པའི་ཕྱིར། གཞལ་བྱའི་གནས་གསུམ་པ་ཤིན་ཏུ་ལྐོག་
གྱུར་དག་ལ། ཚུར་མཐོང་གིས་དངོས་སྟོབས་ཀྱི་དཔྱད་པ་མི་འཇུག་
པས། ལུང་ཉིད་ཚད་མར་བྱེད་དགོས་ཞེས་འཆད་པར། རབ་ཏུ་
གྲགས་པའི་དོན་དག་ལ། །བསྟན་བཅོས་དོར་ནའང་ཉེས་པ་མེད། །
ལྐོག་གྱུཪ་དག་ལ་བསྟན་བཅོས་ནི། །མི་འདོད་དཔྱད་པ་ཉིད་མི་་་
འཇུག ། ཅེས་གསུངས། འོ་ན་བསྟན་བཅོས་སུ་གྲགས་པ་ཐམས་
ཅད་ལུང་ཚད་མ་ཡིན་ནམ་ཞེ་ན། མ་ཡིན་ཏེ། འཇིག་རྟེན་གྱི་
བསྟན་བཅོས་དག་ལ་བརྟག་ན། ཕལ་ཆེར་གྱིས་རང་ཚིག་ནང་་་
འགལ་དང་། ཐབས་ཐབས་བྱུང་མ་འབྲེལ་བ་སོགས་བཤད་པའི་
ཕྱིར། དཔེར་ན། ཆགས་སོགས་ཆོས་མིན་སྡིག་པའི་རྩ་བར་ཁས་
བླངས་ནས ཁྲུས་ཀྱིས་ཆོས་མིན་གྱི་སྡིག་པ་དག་པར་བཤད་པ་ལྟ་
བུའོ། ། ཞེས་འཆད་པར། འདི་ལ་བརྟག་པ་ཕལ་ཆེར་ནི། །
འགལ་བ་བརྗོད་པ་འདི་ལྟ་སྟེ། ། ཆགས་སོགས་ཆོས་མིན་རྩ་བ་་་་་་
དང་། །ཁྲུས་ཀྱིས་ཆོས་མིན་དག་འགྱུར་རོ། །ཞེས་གསུངས། དེ་
ལྟར་ན། ལུང་ཚད་མ་ནི་ཇི་ལྟ་བུ་ཞེ་ན། ལུང་གི་བསྟན་བྱ་མཐོང་
བ་མངོན་གྱུར་དང་ཅུང་ཟད་ལྐོག་གྱུར་དག་ནི། རིམ་པ་བཞིན་
294

གཏན་ཚིགས་རིག་པའི་སྣང་བ།
མངོན་སུམ་དང་དངོས་སྟོབས་ཀྱིས་གྲུབ་ཅིང་། མ་མཐོང་བ་ཤིན་ཏུ་
ལྐོག་གྱུར་བསྟན་པ་ལ་རང་ཚིག་སྔ་ཕྱི་འགལ་བ་མེད་པ་དང་།
བརྗོད་དོན་སྔ་ཕྱི་འབྲེལ་ཆགས་པའི་ཁྱད་པར་གསུམ་ལྡན་གྱི་ལུང་གང་
ཡིན་པ་དེ་ནི། དཔྱད་པ་གསུམ་གྱིས་དག་པའི་ལུང་རྣམ་དག་ཏུ་
གཟུང་བར་བྱའོ། ། ཞེས་འཆད་པར། མཐོང་དང་མ་མཐོང་བ་
དག་ལ། །རིགས་པས་གྲུབ་དང་རང་ཚིག་གིས། །གནོད་མེད་བསྟན་
བཅོས་གང་ཡིན་དེ། ། གཟུང་བར་བྱ་ཕྱིར་དཔྱོད་འཇུག་འགྱུར། །
ཞེས་གསུངས། དེ་ལྟར་གཞལ་བྱའི་གནས་དང་བོ་གཉིས་ལ་དཔྱོད་
པ་རྣམ་པར་དག་ནས། གནས་གསུམ་པ་ལ་དཔྱོད་པ་དེ་ཡི་ཚེ་་་་
བསྟན་བཅོས་ཉིད་ཚད་མར་གཟུང་བར་བྱའོ། ། ཞེས་འཆད་པར།
དེ་ལྟར་ཡུལ་གཉིས་རྣམ་དག་ན། །དེ་ནི་བསྟན་བཅོས་ཡོངས་འཛིན་
ཡིན། ། ཞེས་དང་། གནས་གསུམ་པར་ནི་འཕོ་བ་ནི། །བསྟན་་་་་
བཅོས་ལེན་པ་རིགས་ལྡན་ཡིན། །ཞེས་གསུངས། འོ་ན་བསྟན་་་་
བཅོས་ཀྱི་བརྗོད་བྱ་གང་ཞིག་རྟོགས་པ་ལའང་ལུང་ཤེས་བྱེད་དུ་དགོས་
སམ་ཞེ་ན། མི་དགོས་ཏེ། འདི་ཉིད་ལས། དཔྱོད་པ་ཀུན་ལ་
བསྟན་བཅོས་དག །གཟུང་ཞེས་ལུགས་འདི་གང་གིས་བྱས། །དེ་ནི་
གྲུབ་མཐའ་མེད་རྣམས་ཀྱིས། །དུ་བས་མེ་ནི་རྟོགས་མི་འགྱུར། །ཞེས་
གསུངས་པའི་ཕྱིར། གཞན་དོན་རྗེས་དཔག་སྒྲུབ་ངག་ནི།
རིགས་སྒོ་ལས། གང་ལ་ཆོས་མཐུན་པ་ནི། གང་ལ་རྟགས་མཐུན་
པའི་ཕྱོགས་ཉིད་ལ་ཡོད་པར་སྟོན་པར་བྱེད་པ་སྟེ། གང་བྱས་པ་དེ་
མི་རྟག་པར་མཐོང་སྟེ། དཔེར་ན། བུམ་པ་ལ་སོགས་པ་བཞིན་
ཞེས་པའོ། ། ཆོས་མི་མཐུན་པ་ཡང་། གང་ལ་བསྒྲུབ་པར་བྱ་བ་
མེད་པ་ལ་རྟགས་མེད་པ་ཉིད་དུ་སྟོན་པ་སྟེ། གང་རྟག་པ་དེ་བྱས་པ་
295

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མིན་པར་མཐོང་སྟེ། དཔེར་ན། ནམ་མཁའ་བཞིན་ཞེས་པའོ། །
ཞེས་གསུངས་པ་ལྟར། ཁྱད་པར་བཞི་ལྡན་གྱི་རྟགས་ཚིག་རྣམ་དག་
དེ། སྒྲུབ་ངག་ཡང་དག་གི་དོན་དང་། རྒྱུའི་ཁྱད་པར་རང་གི་
བསྟན་དོན་རྟོགས་པའི་ཚད་མ་སྔོན་དུ་སོང་བ་དང་། བརྗོད་བྱའི་
ཁྱད་པར་རང་གི་བསྟན་བྱར་གྱུར་པའི་ཚུལ་གསུམ་ལྷག་ཆད་མེད་པར་
བརྗོད་པ་དང་། ངོ་བོའི་ཁྱད་པར་སྒྲ་བློ་དོན་གསུམ་གྱི་སྐྱོན་དང་
བྲལ་བ་དང་། བྱེད་ལས་ཀྱི་ཁྱད་པར་རང་འབྲས་རྟགས་འཛིན་
སེམས་དང་རྟགས་ཅན་རྗེས་དཔག་སྐྱེད་པར་བྱེད་པ་ཞིག་དགོས་པར་
མཁས་པ་དག་གིས་བཤད་དོ། ། དེ་སྒྲུབ་ཀྱི་སྒྲུབ་ངག་ཡང་དག་
གང་ཞིག དེ་སྒྲུབ་ཀྱི་ཕྱོགས་ཆོས་དང་རྗེས་ཁྱབ་དངོས་སུ་བརྗོད་
ནས། ལྡོག་ཁྱབ་ཤུགས་ལ་བརྗོད་པའི་སྒྲུབ་ངག་དེ། དེ་སྒྲུབ་ཀྱི
ཆོས་མཐུན་སྦྱོར་གྱི་སྒྲུབ་ངག་ཡང་དག་གི་མཚན་ཉིད། མཚན་གཞི་
ནི། གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན།
སྒྲ་ཡང་བྱས་སོ་ཞེས་པ་ལྟ་བུ། དེ་སྒྲུབ་ཀྱི་སྒྲུབ་ངག་ཡང་དག་གང་
ཞིག དེ་སྒྲུབ་ཀྱི་ཕྱོགས་ཆོས་དང་ལྡོག་ཁྱབ་དངོས་སུ་བརྗོད་ནས་
རྗེས་ཁྱབ་ཤུགས་ལ་བརྗོད་པའི་སྒྲུབ་ངག་དེ། དེ་སྒྲུབ་ཀྱི་ཆོས་མི་
མཐུན་སྦྱོར་གྱི་སྒྲུབ་ངག་གི་མཚན་ཉིད། མཚན་གཞི་ནི། གང་
རྟག་ན་མ་བྱས་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་
བཞིན། སྒྲ་ནི་བྱས་སོ་ཞེས་པ་ལྟ་བུའོ། ། འོ་ན་ཆོས་མི་མཐུན་
སྦྱོར་གྱི་སྒྲུབ་ངག་དང་། སྒྲ་ཆོས་ཅན། མ་བྱས་པ་ཡིན་པར་ཐལ།
རྟག་པ་ཡིན་པའི་ཕྱིར། ཞེས་པའི་ཐལ་འགྱུར་གཉིས་ལ་ཁྱད་པར་
མེད་པར་ཐལ། དེ་གཉིས་ཀས་ཀྱང་ཕྱི་རྒོལ་གྱི་ངོར་མི་འདོད་པ་
འཕེན་ཞིང་འདོད་པ་འགོག་པ་འདྲ་བའི་ཕྱིར་ཟེར་ན། མ་ཁྱབ་སྟེ།
296

གཏན་ཚིགས་རིག་པའི་སྣང་བ།
རྣམ་བཤད་ལས། གཉིས་ཀས་འབྲེལ་བ་སྟོན་པར་ཁྱད་པར་མེད་
ཀྱང་། རང་རྒྱུད་ཀྱི་རྟགས་དང་། ཐལ་འགྱུར་གྱི་རྟགས་བློ་ཡུལ་དུ་
སོང་བའི་དངོས་ཀྱི་འབྲས་བུ་མི་འདྲ་སྟེ། ཐལ་འགྱུ ར་ལ་ནི་རྟག་
ནམ་བྱས་པའི་ཁྱབ་པ་ངེས། སྒྲ་ནི་རྟག་པའི་ཕྱིར་མ་བྱས་པར་ཐལ་
བ་འཕངས་པ་ན། སྔར་མི་འདོད་པའི་དོན། སྒྲ་མ་བྱས་པར་འདོད་
དགོས་པར་འདུག་སྙམ་པ་ནི་མི་འདོད་པ་འཕེན་པ་ཡིན་ལ དེ་ནི།
ཁྱབ་པ་ངེས་ཤིང་ཐལ་འགྱུར་གྱི་རྟགས་རྟག་པ་བློ་ཡུལ་དུ་སོང་བའི་
དངོས་ཀྱི་འབྲས་བུ་ཡིན་ལ། ཆོས་མི་མཐུན་པའི་སྒྲུབ་ངག་ལ་ནི་སྒྲ་
ནི་བྱས་ཞེས་པའི་རང་རྒྱུད་ཀྱི་རྟགས་ཚད་མའི་ཡུལ་དུ་སོང་ཞིང་།
ཁྱབ་པ་ངེས་པའི་དངོས་ཀྱི་འབྲས་བུ་ལ་བསྒྲུབ་བྱ་ངེས་པར་བྱེད་པ་
ཡིན་ནོ། ། དེས་ན། སུན་འབྱིན་གྱིས་ནི། མཐའ་གཅིག་ཏུ་
འཛིན་པའི་ལོག་རྟོག་ལོག་ནས་བློ་ཐེ་ཚོམ་ཅན་དུ་བྱེད་པ་ཡིན་ལ།
སྒྲུབ་ངག་ལ་བརྟེན་ནས་མཇའ་གཉིས་སུ་དོགས་པའི་ཐེ་ཚོམ་གཅོད་
པར་བྱེད་དོ། ། ཅེས་གསུངས་པའི་ཕྱིར། སྒྲུབ་ངག་ཡང་དག་དེ་
གཉིས་ཀ་འགོད་པ་སྐབས་སུ་བབས་པའི་ཕྱི་རྒོལ་ཡང་དག་གཅིག་གི་
ཡིན་པ་ཡོད་དམ་མེད་ཅེས་ན། མེད་དེ། རྗེས་ཁྱབ་དང་ལྡོག་ཁྱབ་
གཉིས་པོ་གང་རུང་ཞིག་དངོས་སུ་རྟོགས་ན་ཅིག་ཤོས་ཤུགས་ལ་རྟོགས་
པས་ཁྱབ་པའི་ཕྱིར། རྣམ་འགྲེལ་ལས། དེ་ཉིད་ཇི་ལྟར་འབྲེལ་
ཤེས་ན། །གཉིས་ལས་གང་ཡང་རུང་སྨྲས་པས། །དོན་གྱིས་གོ་བས་
གཅིག་ཤོས་ལ། །དྲན་པ་ཡང་དག་སྐྱེ་བར་འགྱུར། །ཞེས་གསུངས་
པས་སོ། ། དེས་ན་སྒྲུབ་ངག་ཡང་དག་དང་། སྦྱོར་བ་ཡང་དག་
གཉིས་ཀས་ཚུལ་གསུམ་བརྗོད་པ་འདྲ་ཡང་བཀོད་པའི་དངོས་ཀྱི་་་
འབྲས་བུ་མི་འདྲ་སྟེ། རྣམ་བཤད་ལས། རང་དོན་ལེའུའི་བསྟན་
297

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱའི་གཙོ་བོ་ཚུལ་གསུམ་པའི་རྟགས་ཡིན་ལ། དེ་བློ་ཡུལ་དུ་སོང་
བའི་དངོས་ཀྱི་འབྲས་བུ་རྟགས་ཅན་བསྒྲུབ་བྱ་གོ་བར་བྱེད་པ་ཡིན་ལ།
གཞན་དོན་ལེའུའི་གཏན་ལ་དབབ་བྱའི་གཙོ་བོ་སྒྲུབ་ངག་ཡིན་ལ།
དེ་བློ་ཡུལ་དུ་སོང་བའི་དངོས་ཀྱི་འབྲས་བུ་ནི་ཚུལ་གསུམ་ལ་གོ་བ་
བསྐྱེད་པར་བྱེད་པ་ཡིན་ནོ། ། ཞེས་གསུངས་པའི་ཕྱིར། འོན་
ཀྱང་སྒྲུབ་ངག་གིས་བསྒྲུབ་བྱ་དངོས་སུ་མི་བརྗོད་དེ། ཚད་མ་མདོར།
གཞན་དོན་རྗེས་སུ་དཔག་པ་ནི། །རང་གི་མཐོང་དོན་རབ་གསལ་
བྱེད། །ཅེས་དང་། རྣམ་བཤད་ལས། དེ་ལ་རང་གིས་མཐོང་བ་
དང་། དོན་དང་། གསལ་བྱེད་གསུམ་གྱིས་རིམ་པ་བཞིན་དུ།
ཕྱིར་རྒོལ་གྱི་ཁས་བླངས་ཙམ་གྱིས་རྟགས་ཀྱི་ཚུལ་གྲུབ་པར་འདོད་པ་
དང་། ཚུལ་གསུམ་ཚད་མའི་ཡུལ་དུ་མི་གནས་པར་འདོད་པ་དང་།
ལུང་ཙམ་གྱིས་བཞག་པ་རྟགས་སུ་སྨྲ་བ་དང་། ངག་ལྷག་ཆད་ཅན་
དུ་བརྗོད་པ་རྣམས་སེལ་བ་ཡིན་ནོ། །· དེ་ལ་ངག་ལྷག་ཆད་ཅན་ནི།
སྒྲ་ནི་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན།
བུམ་པ་བྱས་པ་དེ་བཞིན་དུ་སྒྲ་ཡང་བྱས། དེའི་ཕྱིར་སྒྲ་ནི་མི་རྟག་
ཅེས་པ་བཞིན་ཏེ། བསྒྲུབ་བྱ་དངོས་སུ་བརྗོད་པ་དོན་མེད་དེ། དེ་
ཉིད་སྒྲུབ་པའི་ཕྱིར་དུ་སྒྲུབ་བྱེད་ཀྱི་ངག་བཀོད་པ་ཡིན་པས། སྒྲ་མི་
རྟག་སྟེ་མི་རྟག་པའི་ཕྱིར། ཅེས་པར་འགྱུར་བས་སོ། ། དཔེ་
བརྗོད་ཀྱང་ཁྱབ་པ་མ་བསྟན་པས་ཁྱབ་པ་མ་ཚང་ལ། ཉེར་གཏོད་
ཕྱོགས་ཆོས་བརྗོད་པ་དང་ཟློས་ཤིང་། ཞེས་སྒྲུབ་ངག་ཡན་ལག་ལྔ་
ལྡན་ཅན་ལ་ལྷག་ཆད་ཀྱིས་སྐྱོན་བརྗོད་པའི་ཕྱིར། ཚུལ་གསུམ་ལ་གོ་
བ་བསྐྱེད་པ་ནི། དེ་སྒྲུབ་ཀྱི་རྟགས་འཛིན་སེམས་ཚུལ་གསུམ་དུས་
གཅིག་ཏུ་དྲན་པའི་ཤེས་པ་དངོས་སུ་བསྐྱེད་པའི་དོན་ཡིན་ལ།
298

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ
རྟགས་འཛིན་སེམས་དེས་ཀྱང་རྟགས་ཅན་རྗེས་དཔག་བསྐྱེད་པའི་
ཕྱིར། ཚད་མ་མདོ་ལས། རྗེས་དཔག་རྗེས་སུ་དཔག་ལས་བྱུང་།
ཞེས་གསུངས་པའི་ཕྱིར།
འདིར་སྨྲས་པ། དྲི་མེད་ལུང་དང་རིགས་པ་ཡི། །ལེགས་་་
བཤད་འོད་ཀྱི་ཐིག་ལེ་གང་།།རབ་ཡངས་བློ་གྲོས་དབང་ཕྱོགས་་་་
ལས། །བློ་གསར་པདྨའི་ཚལ་དུ་ཤར། །ཡང་དག་མིན་དང་ཡང་དག་
ཚུལ། །གསར་བར་ཀུན་མཐོང་མེ་ལོང་སྟེ། །གཏན་ཚིགས་རིག་པའི་
གྲོང་ཁྱེར་དུ། །འཇུག་པའི་སྒོ་ཆེན་དང་བོ་ཡིན། །དངོས་བསྟན་་་
གཏན་ཚིགས་རིག་པའི་དོན། །གཅེས་གཅེས་བསྡུས་པས་ཚད་མའི་
སྡོམ། །ཤུགས་བསྟན་རིག་པའི་རྣམ་འགྱུར་ནི། །མི་ཟད་འཇོ་བས་
རིག་པའི་གཏེར། །ཕྱོགས་ཀྱི་རང་དང་སྐལ་བ་མཉམ་པའི་བློ་གྲོས་
ཡངས་པའི་མེ་ལོང་དུ། །གཏན་ཚིགས་རིག་པའི་བཀྲ་ཤིས་རི་མོ་རབ་
དཀར་པིར་གྱིས་བྲིས་པ་ལམ། །ལེགས་འོང་བསོད་ནམས་སྣང་བ་
དམ་པ་ཟླ་བའི་འོད་ལྟར་དཀར་བ་དེས། །འཇིག་རྟེན་ཁམས་འདིར་
དམ་ཆོས་སྣང་བ་མི་ནུབ་ཡུན་རིང་གནས་གྱུར་ཅིག ། ཅེས་གཏན་
ཚིགས་རིག་པའི་སྣང་བ་ཞེས་བྱ་བ་འདི་ནི། བཙུན་པ་ཡེ་ཤེས་རྒྱ་
མཚོ་ཞེས་བྱ་བས་སྦྱར་བའི་ཡི་གེ་བ་ནི། ལྷ་རྗེ་ཡོན་ཏན་རྒྱ་མཚོའོ། །
299

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
༄༅། །ཆོས་གསུམ་གྱི་རྣམ་བཞག་མཁས་པའི་
གསུང་རྒྱུན་ཞེས་བྱ་བ་བཞུགས་སོ། །
བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
སྟོབས་བཅུ་མངའ་བ་ཤཱཀྱའི་རྒྱལ་བོ་ལ། །
སྒོ་གསུམ་གུས་པ་ཆེན་པོས་ཕྱག་འཚལ་ནས། །
ཕུང་བོ་སྐྱེ་མཆེད་ཁམས་ཀྱི་རྣམ་བཞག་ནི། །
མཁས་པའི་གསུང་ལ་བརྟེན་ནས་རབ་བཤད་བྱ། །
འདིར་ཆོས་གསུམ་གྱི་རྣམ་བཞག་ཅུང་ཟད་བཤད་པ་ལ།
ཆོས་དུ་མ་སྤུང་བ་ནི་ཕུང་བོའི་དོན་ཏེ། ཀུན་འདུས་ལས། དེ་
ཐམས་ཅད་གཅིག་ཏུ་བསྡུས་ཏེ་སྤུངས་པའི་ཕྱིར་ཕུང་བོ་ཞེས་བྱའོ། །
ཞེས་གསུངས་པའི་ཕྱིར། དེ་ལ་དབྱེ་ན། གཟུགས་ཀྱི་ཕུང་བོ་དང་།
ཚོར་བའི་ཕུང་བོ་དང་།འདུ་ཤེས་ཀྱི་ཕུང་བོ་དང་། འདུ་བྱེད་ཀྱི་ཕུང་
བོ་དང་། རྣམ་པར་ཤེས་པའི་ཕུང་བོ་དང་ལྔ་ཡོད། སེམས་དང་
སེམས་བྱུང་སྐྱེ་བའི་སྒོར་གྱུར་པ་ནི། སྐྱེ་མཆེད་ཀྱི་དོན་ནོ། །
དབྱེ་ན་བཅུ་གཉིས་ཡོད་དེ། མིག་གི་སྐྱེ་མཆེད་དང་། རྣ་བའི་སྐྱེ་
མཆེད་དང་། སྣའི་སྐྱེ་མཆེད་དང་། ལྕེའི་སྐྱེ་མཆེད་དང་། ལུས་
ཀྱི་སྐྱེ་མཆེད་དང་། ཡིད་ཀྱི་སྐྱེ་མཆེད་དེ་ཡུལ་ཅན་གྱི་སྐྱེ་མཆེད་དྲུག་
དང་། གཟུགས་ཀྱི་སྐྱེ་མཆེད་དང༌། སྒྲའི་སྐྱེ་མཆེད་དང་། དྲིའི་
སྐྱེ་མཆེད་དང་། རོའི་སྐྱེ་མཆེད་དང་། རེག་བྱའི་སྐྱེ་མཆེད་དང་།
300

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆོས་ཀྱི་སྐྱེ་མཆེད་དེ་གཟུང་བ་ཡུལ་གྱི་སྐྱེ་མཆེད་དྲུག་དང་བཅུ་གཉིས་
སོ། ། དེ་ཡང་མིག་སོགས་ནང་གི་སྐྱེ་མཆེད་དྲུག་ནི། སེམས་
སེམས་བྱུང་གི་བདག་རྐྱེན་གྱི་ཚུལ་གྱིས་དེ་དག་སྐྱེ་བའི་སྒོ་དང་།
གཟུགས་ཀྱི་སྐྱེ་མཆེད་སོགས་ཕྱིའི་སྐྱེ་མཆེད་དྲུག་ནི། དམིགས་རྐྱེན་
གྱི་ཚུལ་གྱིས་སེམས་དང་སེམས་བྱུང་སྐྱེ་བའི་སྒོར་གྱུར་པ་ཡིན་ནོ། །
དབུས་མཐའ་ལས། འའཛིན་དང་གཟུང་དང་དེ་འཛིན་པའི། །ས་
བོན་དོན་དེ་གཞན་དུ་འདོད། །ཅེས་རྟེན་དབང་བོའི་ཁམས་དྲུག་ནི།
འཛིན་པའི་ས་བོན་གྱི་དོན་དང་། གཟུང་བ་ཡུལ་གྱི་ཁམས་དྲུག་ནི་
གཟུང་བྱའི་ས་བོན་གྱི་དོན་དང༌། བརྟེན་པ་རྣམ་པར་ཤེས་པའི་
ཁམས་དྲུག་ནི། གཟུང་བ་དང་འཛིན་པའི་ས་བོན་གྱི་དོན་དུ་བཤད་
པ་ལྟར་རོ། ། ཁམས་ཞེས་པ་ནི། རང་གི་རང་བཞིན་འཛིན་པའི་་
དོན་དེ། ཀུན་བཏུས་ལས་ཀྱང་། ཁམས་ཀྱི་དོན་གང་ཞེ་ན།
ཆོས་ཐམས་ཅད་ཀྱི་ས་བོན་གྱི་དོན་ནོ། ། ཡང་རང་གི་མཚན་ཉིད་
འཛིན་པའི་དོན་ནོ། ། ཞེས་སོ། ། དེ་ལ་དབྱེ་ན། གཟུགས་
ཀྱི་ཁམས་དང་། སྒྲའི་ཁམས་དང་། དྲིའི་ཁམས་དང་། རོའི་
ཁམས་དང་། རེག་བྱའི་ཁམས་དང༌། ཆོས་ཀྱི་ཁམས་ཏེ་གཟུང་བ་
ཡུལ་གྱི་ཁམས་དྲུག་དང་། མིག་གི་ཁམས་དང་། རྣ་བའི་ཁམས་
དང་། སྣའི་ཁམས་དང་། ལྕེའི་ཁམས་དང་། ལུས་ཀྱི་ཁམས་
དང་། ཡིད་ཀྱི་ཁམས་ཏེ་རྟེན་དབང་བོའི་ཁམས་དྲུག་དང་། མིག་
གི་རྣམ་པར་ཤེས་པའི་ཁམས་དང་། རྣ་བའི་རྣམ་པར་ཤེས་པའི་
ཁམས་དང་། སྣའི་རྣམ་པར་ཤེས་པའི་ཁམས་དང་། ལྕེའི་རྣམ་
པར་ཤེས་པའི་ཁམས་དང་། ལུས་ཀྱི་རྣམ་པར་ཤེས་པའི་ཁམས་་
དང་། ཡིད་ཀྱི་རྣམ་པར་ཤེས་པའི་ཁམས་ཏེ། བརྟེན་པ་རྣམ་ཤེས་
301

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
ཀྱི་ཁམས་དྲུག་དང་བཅོ་བརྒྱད་དོ། ། དེ་ལ་སྐྱེ་མཆེད་བཅུ་གཉིས་
ཀྱི་གཟུགས་ཀྱི་སྐྱེ་མཆེད་དང་། ཁམས་བཅོ་བརྒྱད་ཀྱི་གཟུགས་ཀྱི་
ཁམས་གཉིས་དོན་གཅིག་ཡིན་པ་ནས། བཅུ་གཉིས་ཀྱི་ཆོས་ཀྱི་སྐྱེ་
མཆེད་དང་། བཅོ་བརྒྱད་ཀྱི་ཆོས་ཁམས་གཉིས་ཀྱང་དོན་གཅིག་
ཡིན་པའི་བར་འདྲའོ། ། གཟུགས་ཀྱི་ཕུང་བོ་ཡིན་ན། གཟུགས་
ཀྱི་སྐྱེ་མཆེད་དང་དེའི་ཁམས་ཡིན་པས་མ་ཁྱབ་སྟེ། མིག་སོགས་
དབང་བོ་ལྔ་དང་། གཟུགས་སྒྲ་དྲི་རོ་རེག་བྱ་ལྔ་སྟེ། གཟུགས་ཅན་
བཅུ་བོ་ཐམས་ཅད་གཟུགས་ཡིན་པས་གཟུགས་ཀྱི་ཕུང་བོ་ཡིན་ཀྱང་།
མིག་ཤེས་ཀྱི་གཟུང་བྱ་ནི་གཟུགས་ཁམས་གཅིག་པུ་ཡིན་པའི་ཕྱིར།
མཛོད་ལས། བསྟན་ཡོད་འདིར་ནི་གཟུགས་གཅིག་པུ། །ཐོགས་
དང་བཅས་པ་གཟུགས་ཅན་བཅུ། །ཞེས་སོ། ། འོ་ན་གཟུགས་
ཅན་ལྷག་མ་དགུ་བོ་ཡང་གཟུགས་དང༌། སྐྱེ་མཆེད་དང་། ཁམས་
གསུམ་ག་མ་ཡིན་ནམ། སྐྱེ་མཆེད་ལྷག་མ་དགུ་དང་། ཁམས་དང་
བོ་བཅུ་བདུན་པོ་ཡང་། ཆོས་དང་། སྐྱེ་མཆེད་དང་། ·ཁམས་
གསུམ་ག་མ་ཡིན་ནམ། ཅིའི་ཕྱིར་ན། གཟུགས་ཀྱི་སྐྱེ་མཆེད་དང་།
གཟུགས་ཀྱི་ཁམས་ལ་མིག་གི་སྤྱོད་ཡུལ་ཁོ་ན་དགོས་པ་དང་། ཆོས་
ཀྱི་སྐྱེ་མཆེད་དང་། ཆོས་ཀྱི་ཁམས་ལ་དྲུག་པ་ཡིད་ཤེས་ཁོ་ནའི་སྤྱོད་
ཡུལ་ཞིག་དགོས་ཞེ་ན། མིག་གི་སྤྱོད་ཡུལ་ནི་གཟུགས་ཀྱི་གཙོ་བོ་
ཡིན་པའི་ཕྱིར་དང་། ཆོས་ཀྱི་སྐྱེ་མཆེད་དང་། ཆོས་ཁམས་ཀྱིས་
ཆོས་མང་བོ་བསྡུས་པའི་ཕྱིར་ན། གཟུགས་དང་ཆོས་ཀྱི་སྤྱི་མིང་གིས་
བཟུང་སྟེ། གཟུགས་ཀྱི་ཁམས་དང་སྐྱེ་མཆེད་དང་། ཆོས་ཀྱི་་་་
ཁམས་དང་སྐྱེ་མཆེད་ཅེས་བརྗོད་པ་སྟེ། དེ་ཉིད་ལས། བྱེ་བྲག་
དོན་དང་གཙོ་བོའི་ཕྱིར། །ཆོས་མང་བ་དང་མཆོག་བསྡུས་ཕྱིར། །
- 302

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཅིག་ནི་གཟུགས་ཀྱི་སྐྱེ་མཆེད་དང་། །གཅིག་ནི་ཆོས་ཞེས་བྱ་བར་
བརྗོད། །ཅེས་གསུངས་པའི་ཕྱིར། ཡང་དེ་ཉིད་ལས། འདུས་
བྱས་ཆོས་རྣམས་དེ་དག་ཀྱང་། །གཟུགས་ལ་སོགས་པའི་ཕུང་བོ་ལྔ། །
ཞེས་དང་། ཕུང་བོ་དག་ཏུ་འདུས་མ་བྱས། ། དོན་དུ་མི་རུང་
ཕྱིར་མ་བཤད། །ཅེས་གསུངས་པ་ལྟར། ཕུང་བོ་ལྔ་བོ་གང་རུང་
ཡིན་ན། འདུས་བྱས་ཀྱི་ཆོས་ཡིན་པས་ཁྱབ་པའི་ཕྱིར་ན། འདུས་
མ་བྱས་ཀྱི་ཆོས་རྣམས་ཕུང་བོ་མིན་ནོ། ། དེ་ཡང་རྒྱུ་རྐྱེན་གཅིག་ཁོ་
ན་ལས་སྐྱེ་བ་ཞིག་མི་སྲིད་པས། རྒྱུ་རྐྱེན་དུ་མ་འདུས་ཤིང་ཕྲད་ནས་
བྱས་པ་ཡིན་པས་ན་འདུས་བྱས་དང་། རྣམ་བཤད་རིག་པ་ལས།
ཆོས་ནི་ཤེས་བྱ་ལམ་དང་ནི། ། མྱ་ངན་འདས་དང་ཡིད་ཀྱི་ཡུལ། །
བསོད་ནམས་ཚེ་དང་གསུང་རབ་དང་། །འབྱུང་འགྱུར་ངེས་དང་་
ཆོས་ལུགས་ལའོ། །ཞེས་ཆོས་ཞེས་བྱ་བ་དོན་བཅུ་ལ་འཇུག་པར་་་་
གསུངས་པ་ལས། འདིར་ནི་ལུང་སིལ་བུ་ལས། མཚན་ཉིད་་་་་
འཛིན་ལ་ཆོས་ཞེས་བརྗོད། །ཅེས་པ་ལྟར་རང་གི་ངོ་བོ་འཛིན་པས་ན་
ཆོས་ཞེས་བརྗོད་པ་ཡིན་ནོ། ། དེས་ན་ཡོད་པ་དང་། ཤེས་བྱ་
དང་གཞི་གྲུབ་དང་ཆོས་རྣམས་དོན་གཅིག་མིང་གི་རྣམ་གྲངས་སོ།
གཞི་གྲུབ་ན། གཟུགས་ཀྱི་ཕུང་བོ་དང་། ཡིད་ཀྱི་སྐྱེ་མཆེད་དང་།
ཆོས་ཁམས་གསུམ་པོ་གང་རུང་ཡིན་པས་ཁྱབ་སྟེ། གཟུགས་ཅན་
བཅུ་བོ་གང་རུང་ཡིན་ན། གཟུགས་ཀྱི་ཕུང་བོ་ཡིན་པས་ཁྱབ་པའི་
ཕྱིར་དང༌། རྣམ་ཤེས་ཚོགས་དྲུག་གོ་གང་རུང་ཡིན་ན།! ཡིད་ཀྱི་སྐྱེ་
མཆེད་ཡིན་པས་ཁྱབ་པའི་ཕྱིར་དང༌། གཟུགས་སེམས་གང་རུང་
ལས་གཞན་པའི་ཆོས་ཡིན་ན། ཆོས་ཁམས་ཡིན་པས་ཁྱབ་པའི་ཕྱིར།
དེ་ལྟར་ཡང་མཛོད་ལས ཕུང་བོ་དང་ནི་སྐྱེ་མཆེད་དང་། །ཁམས་
303

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
གཅིག་གིས་ནི་ཐམས་ཅད་བསྡུས། ། ཞེས་སོ། ། དེ་ཉིད་ལས།
སེམས་དང་ཡིད་དང་རྣམ་ཤེས་རྣམས། །དོན་གཅིག ཅེས་་་་་་་
གསུངས་པ་ལྟར། སེམས་དང་ཡིད་དང་རྣམ་ཤེས་གསུམ་དོན་་་་་
གཅིག་ཡིན་ཀྱང་། ཡིད་ཀྱི་སྐྱེ་མཆེད་དང༌། ཡིད་ཀྱི་རྣམ་པར་ཤེས་
པ་གཉིས་དོན་མི་གཅིག་སྟེ། ཡིད་ཀྱི་རྣམ་ཤེས་ལ་ཡིད་ཤེས་ཁོ་ནས་
ཁྱབ་པའི་ཕྱིར་དང་། ཡིད་ཀྱི་སྐྱེ་མཆེད་ལ་རྣམ་ཤེས་ཚོགས་དྲུག་
ཡོད་པའི་ཕྱིར་ཏེ། མདོ་ལས། རྣམ་པར་ཤེས་པའི་ཚོགས་དྲུག་ནི་
ཡིད་ཀྱི་སྐྱེ་མཆེད་དོ། །ཞེས་གསུངས་པའི་ཕྱིར། ཡང་དེ་ཉིད་ལས།
རྣམ་ཤེས་སོ་སོཪ་རྣམ་རིག་པ། །ཡིད་ཀྱི་སྐྱེ་མཆེད་ཀྱང་དེ་ཡིན། །
ཁམས་བདུན་དག་ཏུའང་འདོད་པ་སྟེ། །རྣམ་པར་ཤེས་པ་དྲུག་དང་
ཡིད། །དྲུག་གོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་
དོ། །དྲུག་པའི་རྟེན་ནི་རབ་བསྒྲུབ་ཕྱིར། །ཁམས་ནི་བཅོ་བརྒྱད་དག་
ཏུ་འདོད།།ཅེས་གསུངས་པ་ལྟར། ཡིད་ཀྱི་ཁམས་ནི་རྣམ་ཤེས་
ཡིན་ཀྱང་རྣམ་ཤེས་ཚོགས་བདུན་དུ་འགྱུར་བའི་སྐྱོན་མེད་དེ། རྣམ་
ཤེས་ཚོགས་དྲུག་རང་རང་གི་སྔ་རོལ་ཏུ་འདས་མ་ཐག་པའི་རྣམ་ཤེས་
དེ་མ་ཐག་རྐྱེན་དེ་ལ་ཡིད་ཁམས་ཞེས་བརྗོད་པ་ཡིན་པས། ཡིད་ཀྱི་
ཁམས་ནི་རྣམ་ཤེས་ཚོགས་དྲུག་ལས་རྫས་ལོགས་སུ་མེད་དོ། །
གཟུགས་སུ་རུང་བ་ནི། གཟུགས་ཀྱི་མཚན་ཉིད། དེ་ལ་དབྱེ་ན།
མིག་སོགས་གཟུགས་ཅན་གྱི་དབང་བོ་ལྔ་དང་། གཟུགས་སོགས་
དོན་ལྔ་སྟེ། གཟུགས་ཅན་བཅུ་ཡོད་དོ། ། མིག་གི་རྣམ་པར་ཤེས་
པའི་རྟེན་དུ་གྱུར་པའི་གཟུགས་ཅན་དང་བ་ནི། མིག་དབང་གི་
མཚན་ཉིད། དེས་རྣ་བའི་དབང་བོ་སོགས་བཞི་ལ་རིགས་འདྲ།
བསྟན་བཅོས་རབ་ཏུ་བྱེད་པ་ལས། མིག་གི་དབང་བོ་གང་ཞེ་ན།
304 A

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མིག་གི་རྣམ་པར་ཤེས་པའི་རྟེན་གྱི་གཟུགས་དང་བའོ། ། ཞེས་
། དེ་ལ་མིག་གི་དབང་བོ་ནི། མིག་གི་རྟེན་མིག་འབྲས་ཀྱི་
ནང་དུ་རྒུན་འབྲུའི་ཚད་ཙམ་ཟི་རའི་མེ་ཏོག་ལྟ་བུ་ཞིག་ཡིན་པར་་
གསུངས་ཤིང་། དེ་ཡང་མིག་གིས་ལྟར་མེད་པ་པགས་པ་དང་བོས་
གཡོགས་པ་སྟེ། ཅེ་རེ་ལོང་རྣམས་ལ་མིག་འབྲས་ཡོད་ཀྱང་རྣམ་པར་
ཤེས་པ་མི་འབྱུང་བས་མིག་དབང་མེད་པར་ཤེས་སོ་གསུངས། སྣའི་
བའི་དབང་བོ་ནི། མཚུལ་བའི་ནང་དུ་ལྟག་ཁུང་གི་ཐད་ཀ་ན་མིག་
སྨན་གྱི་ཐུར་མ་གཤིབས་པ་ལྟ་བུ་དང་། ལུས་ཀྱི་དབང་བའི་རྡུལ་ཕྲ་
རབ་རྣམས་ལུས་བཞིན་དུ་གནས་སོ། ། དེ་ལྟར་ཡང་སློབ་དཔོན་
ཟླ་བ་གྲགས་པའི་ཕུང་བོ་ལྔའི་རབ་བྱེད་ལས། འདི་ལྟར་མ་དང་ཕ་ལ་
བརྟེན་ནས་བུ་འབྱུང་བར་འགྱུར་བ་དེ་བཞིན་དུ། མིག་དང་་་་་་་་་་
གཟུགས་ལ་བརྟེན་ནས་མིག་གི་རྣམ་པར་ཤེས་པ་འབྱུང་བ་ན་དེའི་
གནས་ལྟ་བུ་ནི་མིག་སྟེ། དེ་ཡོངས་སུ་གྱུར་པ་ལས་རྣམ་པར་ཤེས་
པའི་འགྱུར་བ་འབྱུང་བར་འགྱུར་ཏེ། དེ་ལ་ཕན་བཏགས་པ་དང་
·གནོད་པ་བྱས་པ་དག་གིས་གསལ་བ་དང་མི་གསལ་བ་དག་ཏུ་རྗེས་སུ་
སྒྲུབ་པས་སོ། ། དེ་ལྟ་བས་ན་མིག་གི་དབང་བོ་ནི་འདིའི་རྟེན་དུ་
གྱུར་པས་ན་མིག་གི་རྣམ་པར་ཤེས་པ་ཞེས་བསྟན་ཏོ། ། མིག་གི་
དབང་བོ་འདི་ནི། མིག་གི་རྟེན་གྱི་མིག་གི་འབྲས་བུའི་ནང་ན་རྒུན་
འབྲུའི་འབྲས་བུའི་ཚད་ཙམ་ཟི་རའི་མེ་ཏོག་ལྟ་བུ། ལྟར་མེད་པ་
པགས་པ་དང་བོས་གཡོགས་པ་དང་བར་དུ་གནས་པ་རང་གི་འབྲས་
བུ་རྣམ་པར་ཤེས་པ་ལས་རྟོགས་པ་སྟེ། དེང་འདི་ལྟར་ཅེ་རེ་ལོང་
རྣམས་ཀྱི་མིག་གི་རྟེན་འདྲ་བར་གནས་ཀྱང་རྣམ་པར་ཤེས་པ་མི་་་་
འབྱུང་བས་དབང་བོ་མེད་པར་རབ་ཏུ་ཤེས་སོ། ། མིག་ལ་བརྟེན་
305

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
པའི་རྣམ་པར་ཤེས་པ་ཡང་། མིག་དང་། གཟུགས་དང༌། སྣང་
བ་དང་། ཡིད་ལ་བྱེད་པའི་རྐྱེན་རབ་ཏུ་རྙེད་ནས་འབྱུང་བར་་་་
འགྱུར་མོད་ཀྱི། ཐུན་མོང་མ་ཡིན་པའི་རྒྱུ་ལ་ཉེ་བར་བརྟེན་ཏེ། ཇི་
ལྟར་རྔ་བོ་ཆེའི་སྒྲ་དང་། ནས་ཀྱི་མྱུ་གུ་ཞེས་བྱ་བ་བཞིན་དུ་རྟེན་དེའི་
རྣམ་པར་ཤེས་པ་ཞེས་བསྟན་ཏོ། ། རབ་ཏུ་བྱེད་པའི་གཞུང་དང་
ཡང་རྗེས་སུ་མཐུན་པར་འགྱུར་ཏེ། མིག་གི་དབང་བོ་གང་ཞེ་ན།
མིག་གི་རྣམ་པར་ཤེས་པའི་རྟེན་གཟུགས་དང་བའོ་ཞེས་འབྱུང་ངོ་། །
མིག་གི་རྣམ་པར་ཤེས་པ་འདིའི་རྟེན་ནི་རྣམ་པ་གཉིས་ཏེ། ལྷན་
ཅིག་སྐྱེས་པའི་མིག་དང་། འདས་པའི་ཡིད་དོ། ། དེ་ལ་མིག་ལ་
མིག་གི་རྣམ་པར་ཤེས་པའི་རྟེན་དུ་བརྗོད་ན་ཡིད་ཀྱིས་ཀྱང་མིག་ཅེས་
བྱ་བ་འཐོབ་པར་འགྱུར་བས། དེ་བས་ན་གཟུགས་དང་བ་ཞེས་སྨོས་
སོ། ། དེ་བཞིན་དུ་རྣ་བ་ལ་སོགས་པ་ལ་ཡང་ཤེས་པར་བྱའོ། །
ཁྱད་པར་ནི་འདི་ཡིན་ཏེ། རྣ་བའི་དབང་བོའི་རྡུལ་ཕྲ་རབ་ནི་གྲོ་
གའི་མདུད་པ་ལྟ་བུར་གནས་སོ། ། སྣའི་དབང་བོའི་རྡུལ་ཕྲ་རབ་
ནི་མཚུལ་བའི་ནང་ལྟག་ཁུང་གི་ཐད་ཀ་ན་མིག་སྨན་གྱི་ཐུར་མ་་་་་
གཤིབས་པ་ལྟར་གནས་ཏེ། དབང་བོ་དང་བོ་གསུམ་ནི་ཕྲེང་བ་ལྟར་
གནས་སོ། ། ལྕེའི་དབང་བོའི་རྡུལ་ཕྲ་རབ་ནི་ཟླ་བ་གམ་པ་ལྟར་
གནས་སོ། ། ལུས་ཀྱི་དབང་བོའི་རྡུལ་ཕྲ་རབ་ནི་ལུས་བཞིན་དུ་
གནས་སོ། ། ལུས་ཀྱི་དབང་བོའི་ཁྱད་པར་ཉིད་མོ་དང་ཕོ་ཡི་་་
དབང་བོའོ། ། ཞེས་དང་། མིག་ལ་སོགས་པ་ལྔ་བོ་འདི་རྣམས་
ནི་རང་གི་ཡུལ་ལ་ཉེ་བར་དམིགས་པའི་བདག་པོ་ཡིན་པས་དབང་བོ་
ཞེས་བྱའོ། ། དེ་ལྟ་བས་ན་མིག་ནི་གཟུགས་ལ་ཉེ་བར་དམིགས་པ་
ལ་ལྷག་པར་དབང་བྱེད་ཀྱི། སྒྲ་ལ་ནི་མ་ཡིན་ནོ། ། དེ་བཞིན་དུ་
www 306 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ་
རྣ་བ་ལ་སོགས་པ་རྣམས་ལ་ཡང་རིག་པར་བྱའོ། ། ཞེས་གསུངས་
སོ། ། མིག་སོགས་དབང་བོ་ལྔ་ལ་རྟེན་བཅས་དང་། དེ་མཚུངས་
ཀྱི་དབང་བོ་གཉིས་གཉིས་ཡོད་དེ། གཟུགས་མཐོང་བ་དང་སྒྲ་ཐོས་
པ་སོགས་ཀྱི་བྱ་བ་བྱེད་བཞིན་པའི་མིག་རྣ་སོགས་ནི་རྟེན་བཅས་དང་།
རང་གི་ཡུལ་མཐོང་བ་དང་། ·ཐོས་པ་དང་། དྲི་སྣོམ་པ་དང་།
རེག་བྱ་མྱོང་བའི་བྱ་བ་མི་བྱེད་པའི་དབང་བོ་ལྔ་ནི་དེ་མཚུངས་ཀྱི་
དབང་བོ་ཡིན་པའི་ཕྱིར། དཔེར་ན། མིག་བཙུམས་པ་དང་རྣ་
བའི་བུ་ག་བཅད་པའི་སྐབས་ཀྱི་མིག་དབང་དང་། རྣ་དབང་ལྟ་
བུའོ། ། དབུ་མ་ལ་འཇུག་པ་ལས། གལ་ཏེ་གཉིད་ན་མིག་བློ་མི་
སྲིད་པས། ། ཡོད་མིན་ཡིད་ཀྱི་ཤེས་པ་ཁོ་ན་ཡོད། ། ཅེས་པ་ནས།
མིག་དང་མིག་གི་ཡུལ་དང་དེ་བསྐྱེད་སེམས། །གསུམ་པོ་ཐམས་ཅད་
ཀྱང་ནི་རྫུན་པ་ཡིན། ། སྣ་སོགས་ལྷག་མ་གསུམ་པོའང་སྐྱེ་བ་མེད། །
ཅེས་དང༌། ཇི་ལྟར་མིག་མེད་པར་ནི་རྨི་ལམ་དུ། །སྔོ་སོགས་སྣང་
བའི་ཡིད་སེམས་འབྱུང་དེ་ལྟར། །མིག་དབང་མེད་པར་རང་གི་ས་
བོན་ནི། །སྨིན་ལས་ལོང་བ་ལ་འདིར་ཅིས་མི་སྐྱེ། །ཞེས་གསུངས་
སོ། ། མིག་སོགས་དབང་བོ་ལྔ་བོ་འདི་དག་ནི། ཡིད་ཤེས་ཁོ་
ནའི་སྤྱོད་ཡུལ་ཡིན་ཏེ། གཉིས་ཀྱིས་རྣམ་ཤེས་ཕྱི་ཡི་ལྔ། ཞེས་
ཁམས་བཅོ་བརྒྱད་ལས་རྣམ་ཤེས་གཉིས་ཀྱིས་ཤེས་པར་བྱ་བ་ནི།
ཕྱིའི་སྐྱེ་མཆེད་ལྔ་ཙམ་ཡིན་པར་གསུངས་པའི་ཕྱིར་རོ། ། མིག་གི་
ཡུལ་དུ་གྱུར་པའི་གཟུགས་ནི། གཟུགས་ཀྱི་སྐྱེ་མཆེད་ཀྱི་མཚན་ཉིད།
དེ་ལ་དབྱེ་ན། ཁ་དོག་དང་དབྱིབས་གཉིས་ཡོད། ཁ་དོག་ལ་དབྱེ་
ནྀ། རྩ་བ་དང་ཡན་ལག་གི་ཁ་དོག་གཉིས། རྩ་བའི་ཁ་དོག་ལ་
དབྱེ་ན། སྔོན་པོ་དང་སེར་པོ་དང་། དཀར་པོ་དང་། དམར་པོ་
307

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
བཞི་དང་། ཡན་ལག་གི་ཁ་དོག་ལ་དབྱེ་ན། སྤྲིན་དང་དུ་བ། རྡུལ་
དང་ཁུག་སྣ། སྣང་བ་དང་མུན་པ། གྲིབ་མ་དང་ཉི་མིའི་འོད་ཟེར་
བརྒྱད་ཡོད། དབྱིབས་ལ་དབྱེ་ན། རིང་པོ་དང་ཐུང་ངུ་། ལྷམ་
པ་དང་ཟླུམ་པོ། མཐོན་པོ་དང་དམའ་བ། ཕྱ་ལེ་བ་དང་ཕྱ་ལེ་བ་
མ་ཡིན་པའི་དབྱིབས་དང་བརྒྱུད་ཡོད་དོ། ། དེ་ལྟར་ཡང་མཛོད་
ལས། གཟུགས་རྣམ་གཉིས་དང་རྣམ་ཉི་ཤུ། །ཞེས་སོ། ། ཁུག་
སྣ་ནི་ལྷོ་འུར་མའོ། ། ཞེས་མངོན་པའི་རྒྱན་ལས་གསུངས་ལ།
དབུ་མ་བཞི་བརྒྱ་བའི་ཟླ་འགྲེལ་ལས། ཇི་ལྟར་ཡུལ་དང་དུས་དང་
རྒྱུ་མཚན་རྣམ་པ་དེ་ལྟ་བུ་དག་ལ་བརྟེན་ནས་རྟེན་ཅིང་འབྲེལ་བར་
འབྱུང་བའི་སྟོབས་ཉིད་ལས་ཁུག་སྣ་བྱུང་བ་ན་རྒྱང་རིང་བོ་ན་གནས་
པ་རྣམས་ལ་བདེན་པར་འགྱུར་བའི་དུ་བར་ཕྱིན་ཅི་ལོག་པའི་རྒྱུར་
འགྱུར་བ་དང་། ཇི་ལྟར་ཡུལ་དང་དུས་ཀྱི་ཁྱད་པར་དུ་ཉེ་བར་ལྷག་
པའི་ཉི་མའི་འོད་ཟེར་གྱི་རྟེན་ཅན་གྱི་རྨིག་རྒྱུ་ཆུའི་རང་གི་ངོ་བོས་
དབེན་བཞིན་དུ། ཐག་རིང་བ་རྣམས་ལ་ཆུར་ཕྱིན་ཅི་ལོག་སྐྱེད་པར་
བྱེད་པ་དང་། ཞེས་ཁུག་སྣ་དང་སྨིག་རྒྱུ་ཆུའི་རང་གི་ངོ་བོས་དབེན་
བཞིན་དུ། ཐག་རིང་བ་རྣམས་ལ་ཆུར་ཕྱིན་ཅི་ལོག་སྐྱེད་པར་བྱེད་
པ་དང་། ཞེས་ཁུག་སྣ་དང་སྨིག་རྒྱུའི་དོན་གསུངས་པ་ལྟར་རོ། །
རྣ་བའི་ཐོས་པར་བྱ་བ་ནི། སྒྲའི་སྐྱེ་མཆེད་དང་། དབྱེ་ན་སྒྲ་ནི་
རྣམ་པ་བརྒྱད་ཡོད་དེ། ཞེས་པ་ལྟར། ཟིན་པའི་འབྱུང་བ་ཚན་
པོའི་རྒྱུ་ལས་བྱུང་བ་དང་། མ་ཟིན་པའི་འབྱུང་བ་ཆེན་པོའི་རྒྱུ་ལས་
བྱུང་བའི་སྒྲ་གཉིས་དང་། དེ་གཉིས་པོ་རེ་རེ་ལ་བརྗོད་བྱ་སྟོན་པ་
དང་བརྗོད་བྱ་མི་སྟོན་པའི་སྒྲ་གཉིས་གཉིས་བཞི་དང་། བཞི་བོ་དེ་
རེ་རེ་ལ་ཡང་ཡིད་དུ་འོང་བ་དང་མི་འོང་བའི་སྒྲ་གཉིས་གཉིས་ཏེ་
308

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བརྒྱད་ཡོད་དོ། ། སྣའི་དབང་བོས་སྣོམ་པར་བྱ་བ་ནི། དྲིའི་སྐྱེ་
མཆེད་དེ། དབྱེ་ན་དྲི་ཞིམ་པ་དང་ང་བ་གཉིས་དང་དེ་གཉིས་པོ་རེ་
རེ་ལའང་ལྷན་སྐྱེས་ཀྱི་དྲི་དང་སྦྱར་བྱུང་གི་དྲི་གཉིས་རེ་ཕྱེ་བས་་་་་་
བཞིའོ། ། ལྕེའི་དབང་བོས་མྱོང་བར་བྱ་བ་ནི། རོའི་སྐྱེ་མཆེད་དེ།
དབྱེ་ན། མངར་བ་དང་སྐྱུར་བ། ཁ་བ་དང་བསྐ་བ། ཚ་བ་དང་
ལན་ཚྭ་སྟེ་དྲུག་གོ། དེ་ཉིད་ལས། རོ་ནི་རྣམ་དྲུག་དྲི་རྣམ་བཞི། །
ཞེས་སོ། ། ཁ་བ་ནི་ཏིག་ཐ་དང་། བསྐ་བ་ནི་ཨ་རུ་ར་དང་།
ཚ་བ་ནི་པི་པི་ལིང་དང་མེ་ཏོག་ལྕེ་ཚའི་རོ་ལྟ་བུའོ། ། ལུས་ཀྱི་་
དབང་བོས་མྱོང་བར་བྱ་བ་ནི། རེག་བྱའི་སྐྱེ་མཆེད་དེ། དབྱེ་ན།
འབྱུང་བ་དང་། འབྱུང་བ་ལས་གྱུར་པའི་རེག་བྱ་གཉིས། དང་བོ་
ལ། ས་ཆུ་མེ་རླུང་སྟེ་འབྱུང་བ་ཆེན་པོ་བཞི་དང་། གཉིས་པ་ལ་
དབྱེ་ན། འཇམ་པ་དང་རྩུབ་པ། ལྕི་བ་དང་ཡང་བ། གྲང་བ་
དང་བཀྲེས་པ། . སྐོམ་པ་དང་བདུན་ནོ། ། དངོས་པོ་གང་ལ་
འབྱུང་བ་རླུང་དང་ཆུའི་ཁམས་ཤས་ཆེ་བ་ནི་འཇམ་པ་ཉིད་དོ།
ས་དང་རླུང་ཤས་ཆེ་བ་དེ་ནི་རྩུབ་པ་ཉིད་དོ། ། ས་དང་ཆུ་ཤེས་ཆེ་
བ་དེ་ནི་ལྕི་བ་ཉིད་དོ། ། མེ་དང་རླུང་ཤས་ཆེ་བ་དེ་ནི་ཡང་བའོ། །
ཕོ་བའི་ནང་དུ་རླུང་ཤས་ཆེ་བ་དེ་ནི་བཀྲེས་པའོ། ། མེ་དང་རླུང་
ཤས་ཆེ་བ་ལས་གྱུར་པའི་རེག་བྱ་དེ་ནི་སྐོམ་པའོ། ། ཞེས་སློབ་
དཔོན་ཟླ་བ་གྲགས་པས་གསུངས་སོ། ། རང་རྒྱུ་འབྱུང་བ་ཆེན་པོ་
ལས་བྱུང་བའི་ཆ་ནས་བཞག་པའི་རེག་བྱ་ལ། འབྱུང་བ་ལས་གྱུར་
པའི་རེག་བྱ་ཞེས་བརྗོད་དོ། ། ཅིའི་ཕྱིར། ས་ཆུ་མེ་རླུང་བཞི་ལ་
འབྱུང་བ་ཆེན་པོ་ཞེས་བརྗོད་ཅེ་ན། དེ་དག་ལས་འབྲས་བུའི་་་་་
གཟུགས་རྣམས་འབྱུང་བའི་ཕྱིར་དང་། ཐོག་མ་མེད་པའི་འཁོར་བ་
309-

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
ནས་ནམ་ཡང་མ་བྱུང་མ་མྱངས་པས་ན་འབྱུང་བའོ། ། ཆེན་པོ་ནི་
རང་རང་གི་བྱ་བ་ལ་ཤས་ཆེར་འཇུག་པའི་ཕྱིར་རོ། ། ཞེས་་་་་་་
མཆིམས་འཇམ་པའི་དབྱངས་ཀྱིས་གསུངས་ལ། སློབ་དཔོན་བློ་་་
གྲོས་བརྟན་པས། རྒྱུར་གྱུར་བྱས་པའི་གཟུགས་ཐམས་ཅད་ཀྱི་རྟེན་
ཡིན་པས་བརྟེན་པ་གཏོས་ཆེ་བ་དང་། གཟུགས་འདུས་པ་ཐམས་
ཅད་ལ་སྲ་བ་ལ་སོགས་པ་ཡོད་པས་ཡོད་པ་རྒྱ་ཆེ་བ་དང་། གནས་པ་
མཐའ་གྲུ་ཆེ་བའི་ཕྱིར། ཆེན་པོ་ཞེས་བརྗོད་དོ། ། ཞེས་གསུངས་
སོ། ། ཟླ་བའི་ཕུང་བོ་ལྔའི་རབ་བྱེད་ལས། མིག་ལ་སོགས་པ་
བཅུ་བོ་རྣམས་ནི། འབྱུང་བ་ལས་གྱུར་པ་སྟེ། འབྱུང་བ་ལས་བྱུང་
བའི་ཕྱིར་རོ། ། སའི་ཁམས་ནི་འཐས་པ་ཉིད་དང་མཁྲང་བ་ཉིད་
དང་། སྲ་བ་ཉིད་དེ། དེའི་ལས་ནི་འཛིན་པའོ། ། ཆུའི་ཁམས་
ནི་གཤེར་བ་ཉིད་དང་། སྣུམ་པ་ཉིད་དང་ཁུ་བ་ཉིད་དེ། དེའི་
ལས་ནི་སྡུད་པའོ། ། མེའི་ཁམས་ནི་དྲོ་བ་ཉིད་དེ། དེའི་ལས་ནི་
ཚོས་པ་དང་སྐེམས་པའོ། ། རླུང་གི་ཁམས་ནི་ཡང་ཞིང་གཡོ་བ་སྟེ།
དེའི་ལས་ནི་བསྐྱེད་པ་དང་འཕེལ་པའོ། ། དེ་དག་ནི་འབྱུང་བ་
ཡང་ཡིན་པས་འབྱུང་བ་ཆེན་པོ་སྟེ རྒྱ་ཆེ་བའི་ནམ་མཁའ་ཁྱབ་
པར་གནས་པས་ན་འདི་དག་ཉིད་ཆེན་པོའོ། ། ཞེས་གསུངས་་་་
སོ། ། ཉན་ཐོས་ཀྱི་ས་ལས། དེ་ལ་ཁམས་ཀྱི་རབ་ཏུ་དབྱེ་བ་གང་
ཞེ་ན། ཁམས་དྲུག་པོ་དག་སྟེ། འདི་ལྟ་སྟེ། སའི་ཁམས་དང་།
ཆུའི་ཁམས་དང་། མེའི་ཁམས་དང་། རླུང་གི་ཁམས་དང་། ནམ་
མཁའི་ཁམས་དང་། རྣམ་པར་ཤེས་པའི་ཁམས་སོ། ། དེ་ལ་སའི་
ཁམས་གང་ཞེ་ན། རྣམ་པ་གཉིས་ཏེ། ནང་དང་ཕྱི་རོལ་གྱིའོ། །
དེ་ལ་ནང་གི་སའི་ཁམས་གང་ཞེ་ན། འདི་ལྟ་སྟེ། སྐྲ་དང་སྤུ་དང་།
- 310

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སེན་མོ་དང་། སོ་དང་། གློག་པ་དང་། དྲི་མ་དང་། པགས་
པ་དང་། ·ཤ་དང་། རུས་པ་དང་། ཞེས་དང་། ཆུའི་ཁམས་
ཀྱང་རྣམ་པ་གཉིས་ཏེ། ནང་གི་དང་ཕྱི་རོལ་གྱིའོ། ། དེ་ཡང་
འདི་ལྟ་སྟེ། མཆི་མ་དང་། རྔུལ་དང་། མཆིལ་མ་དང་།
ཚིལ་སྣབས་དང་། ཞག་དང་། ཆུ་སེར་དང་། རྐང་དང་།
དང་། མཁྲིས་པ་དང་། བད་ཀན་དང་། རྣག་དང་། ཁྲག་
དང་། ཀླད་སྐྱི་དང་། ཀླད་རྒྱུས་དང་། གཅིན་དག་སྟེ་དེ་ནི་
ནང་གི་ཆུའི་ཁམས་ཞེས་བྱའོ། ། མེའི་ཁམས་ཀྱང་རྣམ་པ་གཉིས་
ཏེ། ནང་དང་ཕྱི་རོལ་གྱིའོ། ། དེ་ལ་ནང་གི་མེ་ཁམས་གང་ཞེ་ན།
དེ་ཡང་འདི་ལྟ་སྟེ། ལུས་འདི་ལ་མེ་ཡོད་ཅིང་། དེས་ལུས་འདི་
གདུང་བར་བྱེད། ཀུན་ཏུ་གདུང་བར་བྱེད། ཡོངས་སུ་གདུང་
བར་བྱེད་པ་དང་། གང་གིས་ཟོས་པ་དང་།། འཐུང་བ་དང་།
འཆོས་པ་དང་། མྱངས་པ་རྣཾམས་ལེགས་པར་བདེ་བར་འཇུ་བར་
འགྱུར་བ་དང་། གང་གི་ཤས་ཆེ་བར་གྱུར་ན། རིམས་ཀྱིས་བཏབ་
བོ། ། ཞེས་བྱ་བའི་གྲངས་སུ་འགྲོ་བ་གང་ཡིན་པ་སྟེ། ཞེས་དང་།
རླུང་གི་ཁམས་ཀྱང་རྣམ་པ་གཉིས་ཏེ། ནང་གི་དང་ཕྱི་རོལ་གྱིའོ། །
དེ་ལ་ནང་གི་རླུང་གི་ཁམས་གང་ཞེ་ན། དེ་ཡང་འདི་ལྟ་སྟེ། ལུས་
འདི་ཉིད་ལ་གྱེན་དུ་འགྲོ་བའི་རླུང་དང་། ཐུར་དུ་འགྲོ་བའི་རླུང་
དང་། ཞེས་པ་ནས་དབུགས་ཕྱུང་བ་དང་རྔུབ་པའི་རླུང་དང་།
ཡན་ལག་དང་ཉིང་ལག་གི་ནང་དུ་འཇུག་པའི་རླུང་དག་ཡོད་པ་སྟེ།
དེ་ནི་ནང་གི་རླུང་གི་ཁམས་ཞེས་བྱའོ། ཞེས་དང་། དེ་ལ་ནམ་
མཁའི་ཁམས་གང་ཞེ་ན། མིག་གི་སྦུབས་ཡོད་པ་དང་། རྣ་བའི་
སྦུབས་ཡོད་པ་དང་། སྣའི་སྦུབས་ཡོད་པ་དང་། ཁའི་སྦུབས་ཡོད་
----— 311

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
པ་དང་། མགྲིན་པའི་སྦུབས་ཡོད་པ་དང་། གང་གིས་མིད་པར་
བྱེད་པ་དང་། གང་དུ་མིད་པར་བྱེད་པ་དང་། གང་གིས་མིད་པ་
ནས་སྨད་ཀྱི་ཆར་འཛག་པར་བྱེད་པ་དང༌། ཡང་གང་དག་དེ་ལྟ་བུ་
དང་མཐུན་པ་དག་སྟེ། དེ་ནི་ནམ་མཁའི་ཁམས་ཞེས་བྱའོ། ། དེ་
ལ་རྣམ་པར་ཤེས་པའི་ཁམས་གང་ཞེ་ན། མིག་གི་རྣམ་པར་ཤེས་པ་
དང་། ཞེས་པ་ནས། དེ་ཡང་སེམས་དང་ཡིད་དང་རྣམ་པར་ཤེས་
པ་ཡིན་ཏེ། དེ་ནི་རྣམ་པར་ཤེས་པའི་ཁམས་ཞེས་བྱའོ། ། ཞེས་
གསུངས་སོ། ། འདུལ་བའི་རྣམ་བཤད་ཉི་མའི་འོད་ཟེར་ལས།
བསྟན་བཅོས་ལ་གྲགས་པའི་ས་ནི་སྲ་བ་ཐམས་ཅད་ཡིན་པས། རྡོ་
བ་ཡང་བསྟན་བཅོས་ལ་གྲགས་པའི་ས་ཡིན། འཇིག་རྟེན་ལ་གྲགས་
པའི་ས་མ་ཡིན། ཞེས་ཀུན་མཁྱེན་ཤེས་རབ་བཟང་བོས་གསུངས་
སོ། །། ཀུན་བཏུས་ལས། ཆོས་ཀྱི་སྐྱེ་མཆེད་པའི་གཟུགས་གང་ཞེ་
ན། དེ་ནི་རྣམ་པ་ལྔར་བལྟ་སྟེ། བསྡུས་པ་ལས་གྱུར་པ་དང་།
མངོན་པར་སྐབས་ཡོད་པ་དང་། ཡང་དག་པར་བླངས་པ་ལས་བྱུང་
བ་དང་། ཀུན་བཏགས་པ་དང་། དབང་འབྱོར་བའོ། ། ཞེས་
ཀྱང་གསུངས་ལ། རྫས་རྡུལ་ཕྲ་རབ་ཏུ་སྣང་བ་ནི། བསྡུས་པ་ལས་
གྱུར་པའི་གཟུགས་དང་། ཡིད་ཤེས་ཁོ་ན་ལ་སྣང་བའི་བར་སྣང་སྐྱ་
སེངས་ནི། མངོན་པར་སྐབས་ཡོད་པའི་གཟུགས་དང་། མི་སྡུག་
པའི་ཏིང་ངེ་འཛིན་གྱི་ཡུལ་ས་གཞི་ཀེང་རུས་ཀྱིས་ཁྱབ༌པ༌ལྟ༌བུ་ནི།
ཀུན་བཏགས་པའི་གཟུགས་དང༌། རྫུ་འཕྲུལ་ཐོབ་པ་རྣམས་ཀྱིས་ཅི་
དགར་སྤྲུལ་བའི་གཟུགས་ནི་དབང་འབྱོར་བའི་གཟུགས་དང་།
སྡོམ་པ་གཟུགས་ཅན་དུ་འདོད་པ་ལྟར་ན། སོ་ཐར་གྱི་སྡོམ་པའི་ངོ་
བོར་གྱུར་པའི་རྣམ་རིག་མ་ཡིན་པའི་གཟུགས་ནི། ཡང་དག་པར་
312

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་ང
བླང་བ་ལས་བྱུང་བའི་གཟུགས་སུ་གསུངས་སོ། ། རྡུལ་ཕྲ་རབ་ནི།
རབ་བྱེད་ལས། ཐམས་ཅད་ལས་ཕྲ་བའི་གཟུགས་ཀྱི་ངོ་བོ་ནི་རྡུལ་
ཕྲ་རབ་ཅེས་བརྗོད་དོ། དེ་འདོད་པའི་ཁམས་ན་དབང་བོ་ལས་
ཕྱི་རོལ་ཏུ་གྱུར་པ་ནི་རྫས་བརྒྱད་དང་ལྡན་པར་འབྱུང་སྟེ། དེ་ལ་
རྫས་བརྒྱད་ནི་འདི་ལྟ་སྟེ། འབྱུང་བ་ཆེན་པོ་བཞི་དང་། གཟུགས་
དང་། དྲི་དང་། རོ་དང་། རེག་བྱའོ། ། དེ་ལ་རྫས་བརྒྱད་
དང་ལྡན་པའི་རྡུལ་ཕྲ་རབ་ཀྱི་རྫས་བརྒྱད་ནི། སེ་འབྲུའི་འབྲས་བུ་
ལྟར་རང་གི་ངོ་བོ་སོ་སོར་གནས་པ་ནི་མེད་ཀྱི། འོན་ཀྱང་སྨན་གྱི་
ཚོད་མ་ལ་ཀོ་ལའི་འབྲས་བུ་དང་སྲན་མ་ལ་སོགས་པ་དང་། བཏུང་
བ་ལ་བུ་རམ་དང་ཏིན་དི་ལའི་འབྲས་བུ་ལ་སོགས་པའི་རོ་ལྟར་འདྲེས་
པར་གྱུར་ནས་གནས་སོ་གསུངས། དེ་ལྟར་གཟུགས་ཀྱི་ཕུང་བོ་་་
བཤད་པའི་རྗེས་སུ་ཚོར་བའི་ཕུང་བོ་བཤད་པར་བྱ་སྟེ། རང་སྟོབས་
ཀྱིས་བདེ་སྡུག་བར་མ་ཅི་རིགས་ཉམས་སུ་མྱོང་བའི་སེམས་ལས་བྱུང་
བ་ནི་ཚོར་བའོ། ། རང་སྟོབས་ཀྱིས་ཞེས་པ་འདི་ནི་འོག་ཏུ་འཆད་
པར་འགྱུར་བའི་སེམས་བྱུང་ཐམས་ཅད་ཀྱི་འགོར་སྦྱར་བར་བྱའོ། །
ཕུང་བོ་ལྔའི་རབ་བྱེད་ལས། རྣམ་པར་ཤེས་པའི་ཡུལ་ཉེ་བར་སྤྱད་
པར་བྱ་བ་ཉམས་སུ་མྱོང་བ་དེ་ནི་ཚོར་བ་ཞེས་བརྗོད་དེ། རིག་པ་ནི་
ཚོར་བ་ཞེས་བྱ་བས་སོ། །ཚོར་བ་ཉིད་ནི། རྣམ་པར་ཤེས་པས་མྱོང་
བར་བྱ་ཞིང་ཉམས་སུ་མྱོང་བར་བྱ་བས་ཉམས་སུ་མྱོང་བའི་ཕྱིར་ཏེ།
བཟའ་བ་དང་བཏུང་བ་ལ་སོགས་པ་དང་འདྲ་བར་སྤྱད་པར་བྱ་བ་
ཉིད་དོ། ། ཞེས་སོ། ། ཚོར་བ་ལ་ངོ་བོའི་སྒོ་ནས་དབྱེ་ན།
ཚོར་བ་བདེ་བ་དང་། སྡུག་བསྔལ་དང་། བཏང་སྙོམས་གསུམ་
དང་། དབང་བོའི་སྒོ་ནས་དབྱེ་ན། ཚོར་བ་བདེ་བའི་དབང་བོ་
313

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
དང་། སྡུག་བསྔལ་གྱི་དབང་བོ་དང་། ཡིད་བདེ་བའི་དབང་བོ་
དང་། ཡིད་མི་བདེ་བའི་དབང་བོ་དང་། བཏང་སྙོམས་ཀྱི་དབང་
བོ་དང་ལྔ་ཡོད། བསམ་གཏན་གསུམ་པ་ན། །སེམས་ཀྱི་དེ་ནི་བདེ་
དབང་ངོ་། །ཞེས་པ་ལྟར་བསམ་གཏན་གསུམ་པའི་སེམས་ཚོར་བདེ་
བ་ནི༑ ཚོར་བའི་དབང་བོ་ལྔའི་ནང་གི་བདེ་བའི་དབང་བོ་ཡིན་ལ།
དེ་ལས་གཞན་ཚོར་བ་ལྔའི་ནང་གི་བདེ་བའི་དབང་བོ་དང་། སྡུག་
བསྔལ་གྱི་དབང་བོ་གང་རུང་ཡིན་ན། དབང་ཤེས་འཁོར་གྱི་ཚོར་བ་
ཡིན་པས་ཁྱབ་བོ། ། ཚོར་བ་ཡིད་བདེ་དང་ཡིད་མི་བདེ་ནི།
ཡིད་ཤེས་ཁོ་ན་དང་། ཡིད་བདེ་བསམ་གཏན་གཉིས་པ་མན་ཆད་
དང་། ཡིད་མི་བདེ་དང་སྡུག་བསྔལ་གཉིས་ནི་འདོད་ཁམས་ཁོ་ནར་
ཡོད་ལ། རྟེན་གྱི་སྒོ་ནས་མིག་གི་འདུས་ཏེ་རེག་པ་ལས་བྱུང་བའི་
ཚོར་བ་ནས། ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་
བར་དྲུག་ཡོད་དོ། ། གལ་ཏེ་སེམས་དང་སེམས་བྱུང་གཞན་རྣམས་
ལ་བདེ་སྡུག་བར་མ་མྱོང་བ་མེད་དམ་ཞེ་ན། ཡོད་ཀྱང་རང་སྟོབས་
ཀྱིས་མྱོང་བ་མ་ཡིན་ཞིང་། ཚོར་བའི་སྟོབས་ཀྱིས་མྱོང་བ་ཡིན་པའི་
ཕྱིར་ན་སྐྱོན་དེ་མེད་དོ་ཞེས་བཤད་དོ། །རང་ཡུལ་རང་སྟོབས་ཀྱིས་
མཚན་མར་འཛིན་པའི་སེམས་བྱུང་ནི། འདུ་ཤེས་ཀྱི་ཕུང་བོ་སྟེ།
རབ་བྱེད་ལས། རས་ཡུག་ལ་སོགས་པའི་མཚན་མ་དེ། སེམས་
ལས་བྱུང་བའི་ཆོས་གང་གིས་འཛིན་པ་དེ་འདུ་ཤེས་ཏེ། ཡོངས་སུ་
གཅོད་པར་བྱེད་པ་དང་། མཚན་མར་འཛིན་པའི་བདག་ཉིད་ལ་ནི་
འདུ་ཤེས་ཞེས་བརྗོད་དོ། ། ཞེས་པ་ནས། དེ་ལྟ་བུའི་འདུ་ཤེས་
ནི་མི་ལྡན་པའི་མིང་དང་དོན་གཅིག་ལ་འཇུག་སྟེ མིང་གིས་ནི་
དོན་གསལ་བར་བྱེད་ལ། འདུ་ཤེས་ཀྱིས་ནི་ཡང་དག་པར་ཤེས་པར་
--- 314 ----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱེད་དེ། དེས་ན་མིང་དང་དོན་གྱི་མཚན་མའི་བརྡ་ཤེས་པ་ནི་་་་
གསལ་བ་སྟེ། དེའི་ཕྱིར་ངག་ནི་མིང་ལ་འཇུག་ལ། མིང་གིས་ནི་་
དོན་བརྗོད་པར་བྱེད་ཅེས་བྱའོ། །ཞེས་གསུངས་སོ། ། ཅིའི་ཕྱིར་
སེམས་བྱུང་ལྔ་བཅུ་རྩ་གཅིག་ཡོད་པ་ལས་ཚོར་བ་དང་འདུ་ཤེས་དག་
ལ། ཚོར་བའི་ཕུང་བོ་དང་འདུ་ཤེས་ཀྱི་ཕུང་བོ་ཞེས་ཕུང་བོ་སོ་སོར་
བསྟན་ནས། སེམས་བྱུང་ལྷག་མ་ཞེ་དགུ་བོ་ཐམས་ཅད་འདུ་བྱེད་ཀྱི་
ཕུང་བོར་བསྟན་ཅེ་ན། མཛོད་ལས། རྩོད་པའི་རྩ་བར་གྱུར་པ་
དང་། །འཁོར་བའི་རྒྱུ་ཕྱིར་རིམ་རྒྱུ་ཕྱིར། །སེམས་བྱུང་རྣམས་ལས་
ཚོར་བ་དང་། །འདུ་ཤེས་ལོགས་ཤིག་ཕུང་བོར་བཞག ། ཅེས་དང་།
རབ་བྱེད་ལས། དེ་དག་གི་ནང་ནས་རྩོད་པའི་རྩ་བར་གྱུར་པ་དང་།
འཁོར་བའི་རྒྱུར་གྱུར་པས། ཚོར་བ་དང་འདུ་ཤེས་ཕྱུང་ནས་ལོགས་
ཤིག་ཏུ་ཕུང་བོར་བཞག་གོ། ཞེས་པ་ལྟར། རིམ་པ་བཞིན་ཁྱིམ་པ་
དང་། ཕྱི་ནང་གི་རབ་བྱུང་ཕྱོགས་ཀྱི་རྩོད་པའི་རྩ་བར་གྱུར་པས་ན།
དེ་གཉིས་ལ་ཕུང་བོའི་མིང་གིས་བསྟན་ཏོ། ། འདུ་བྱེད་ཀྱི་ཕུང་བོ་
ནི། མཛོད་ལས། འདུ་བྱེད་ཕུང་བོ་བཞི་ལས་གཞན། །ཞེས་པ་
ལྟར། གཟུགས་དང་ཚོར་བ་དང་འདུ་ཤེས་དང་རྣམ་པར་ཤེས་པའི་
ཕུང་བོ་བཞི་བོ་གང་རུང་མ་ཡིན་པའི་འདུས་བྱས་ཐམས་ཅད་ནི།
འདུ་བྱེད་ཀྱི་ཕུང་བོའོ། ། རབ་བྱེད་ལས། འདུ་བྱེད་ཀྱི་ཕུང་བོ་
ནི། རྣམ་པ་གཉིས་ཏེ། སེམས་དང་མཚུངས་པར་ལྡན་པ་དང་།
སེམས་དང་མཚུངས་པར་མི་ལྡན་པའོ། ། དེ་ལ་རྟེན་དང་།
དམིགས་པ་དང་། རྣམ་པ་དང་། དུས་དང༌། རྫས་མཚུངས་
༼པས། སེམས་དང་མཉམ་དུ་འཇུག་པས་སེམས་དང་མཚུངས་པར་
ལྡན་པ་སྟེ། སེམས་པ་ལ་སོགས་པ་ནས ཐ་མ་དཔྱོད་པའི་བར་
315

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན
དུའོ། ། ཞེས་སོ། ། སེམས་དང་མཚུངས་པར་མི་ལྡན་པའི་འདུ་
བྱེད་ནི། འགྲོ་བ་དྲུག་དང་། སྲོག་གི་དབང་བོ་དང་འདུས་བྱས་ཀྱི་
མཚན་ཉིད་སྐྱེ་གནས་རྒ་འཇིག་བཞི་ལ་སོགས་པའོ། ། མངོན་པའི་
རྒྱན་ལས། དེ་ལ་དམིགས་པ་མཚུངས་པ་ནི་ཡུལ་གྱི་ངོ་བོ་གཅིག་ལ་
དམིགས་པ་དང་། རྣམ་པ་མཚུངས་པ་ནི། ཡུལ་དེ་ཁྱད་པར་་
གཅིག་རྣམ་པར་བྱེད་པ་དང་། རྟེན་མཚུངས་པ་ནི། དབང་བོ་
གཅིག་ལ་བརྟེན་ནས་སྐྱེ་བ་དང་། དུས་མཚུངས་པ་ནི་དུས་གཅིག་
པ་དང་། རྫས་མཚུངས་པ་ནི་རྫས་རེ་རེ་བར་འདྲ་བའོ། ། ཞེས་
སོ། ། དེས་ན་སེམས་བྱུང་སེམས་པ་ནས་དཔྱོད་པའི་བར་སེམས་
བྱུང་ཞེ་དགུ་ནི། འདུ་བྱེད་ཀྱི་ཕུང་བོ་ཡིན་ཞིང་། ཀུན་བཏུས་ལས།
སེམས་པ་གང་ཞེ་ན། སེམས་མངོན་པར་འདུ་བྱེད་པ་ཡིད་ཀྱི་ལས་
ཏེ། ཞེས་དང་། རབ་བྱེད་ལས། ཇི་ལྟར་རྒྱལ་བོ་རྣམས་བློན་
པོའི་བྱ་བ་དེ་དང་དེ་ལ་འཇུག་པར་བྱེད་པ་བཞིན་དུ། སེམས་ཀྱང་
སེམས་ལས་བྱུང་བ་དང་བཅས་པའི་ངོ་བོར་དེ་དང་དེ་སྟོན་པར་བྱེད་
དོ། ། དེ་ནི་འདུ་བྱེད་རྣམས་འབྱུང་བ་ལ་ས་བོན་གྱི་ངོ་བོར་གནས་
ཏེ། འགྲོ་བ་སྣ་ཚོགས་ལས་ལས་སྐྱེས་ལ་དེ་ནི་ལས་ཀྱི་ངོ་བོ་ཉིད་ཀྱི་
ཕྱིར་རོ་ཞེས་དང་། མངོན་པའི་རྒྱན་ལས། གང་ཞིག་ཡོད་ན་ཁབ་
ལེན་གྱིས་ལྕགས་ལྟར། ཡུལ་དྲུག་ལ་དམིགས་ནས་སེམས་མངོན་
པར་འདུ་བར་བྱེད་ཅིང་། སེམས་དམིགས་པ་ལ་གཡོ་བར་བྱེད་པ་
ཡིད་ཀྱི་ལས་ཏེ། ཇི་སྐད་དུ། སྐད་ཅིག་གཞན་དུ་མི་གནས་་་་་
ཤིང་། །བྱེད་མེད་ཡུལ་ཀྱང་གང་གིས་ན། །བྱེད་དང་བཅས་པར་སྣང་
བྱེད་པ། །སེམས་པ་དེ་ནི་ཡིད་ཀྱི་ལས། །ཞེས་སོ། ། རེག་པ་ནི།
ཡུལ་དང་དབང་བོ་དང་རྣམ་ཤེས་གསུམ་འདུས་ནས་ཡུལ་གྱི་འགྱུར་བ་
316

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་ག
ཡོངས་སུ་གཅོད་པ་སྟེ དཔེར་ན། ཆུ་ལ་ཆར་པ་བབ་པ་ན་ཆུ་
ལས་ཆུ་བུར་འབྱུང་བ་དེ་བཞིན་དུ། ཆུ་བུར་གྱི་གནས་ལྟ་བུ་རྣམ་
པར་ཤེས་པ་དང་། ཡུལ་དང་དབང་བོ་རྣམ་ཤེས་གསུམ་འདུས་པ་
ལས་སྐྱེས་པ་ནི་རེག་པའོ། ། ཡིད་ལ་བྱེད་པ་ནི། སེམས་ཡུལ་ལ་
གཏོད་ཅིང་འཇུག་པར་བྱེད་པ་སྟེ། དབྱེ་ན། ཚུལ་བཞིན་དུ་ཡིད་
ལ་བྱེད་པ་དང་། ཚུལ་བཞིན་མ་ཡིན་པར་ཡིད་ལ་བྱེད་པ་གཉིས་
། དེ་ཡང་དཔེར་ན། སེམས་ཤིན་ཏུ་གཡོ་བ་སྤྲེའུ་ལྟ་བུ་དེ།
གང་གི་སྟོབས་ཀྱིས་སེམས་ཡུལ་དེར་འཇུག་པར་བྱེད་པ་ཉིད་དུ་བཤད་
དོ། ། ཚོར་དང་འདུ་ཤེས་སེམས་པ་དང་། །ཡིད་བྱེད་རེག་དང་
ཀུན་འགྲོ་ལྔ། །ཞེས་པ་ལྟར་སེམས་བྱུང་འདི་ལྔ་བོ་རང་དང་རིས་འདྲ་
བའི་སེམས་བྱུང་སེམས་ཐམས་ཅད་ཀྱི་འཁོར་དུ་འགྲོ་བས་ན་ཀུན་འགྲོ་
ཞེས་ཟེར་རོ། ། འདུན་པ་ནི། རྣམ་པར་ཤེས་པའི་བྱེད་པ་འདོད་
པ་སྟེ། དགེ་མི་དགེ་སོགས་འདི་དང་འདི་བྱའོ་སྙམ་དུ་བྱ་བ་དེ་དང་
དེ་བྱེད་འདོད་པའི་མཚན་ཉིད་ཅན་གྱི་སེམས་བྱུང་ངོ་། ། རབ་
བྱེད་ལས། སེམས་པ་དང་ཡིད་ལ་བྱེད་པའི་སྔོན་དུ་འདུན་པ་འགྲོ་བ་སྟེ།
གང་དུ་འདུན་པ་ཞུགས་པ་དེར་སེམས་པ་དང་ཡིད་ལ་བྱེད་པ་དག་
འབྱུང་ཞེས་སོ། ། མོས་པ་ནི། གང་ཞིག་འདོད་པའི་དོན་དེ་ལ་
ཡོན་ཏན་དུ་བཟུང་ནས་ལྷག་པར་འདོད་པ་སྟེ། དཔེར་ན། ཕྱེ་མ་
ལེབ་མེ་ལ་ལྷག་པར་མོས་པ་ལྟ་བུའོ་གསུངས། དབྱེ་ན།། ཡང་དག་
པར་མོས་པ་དང་། ལོག་པར་མོས་པ་གཉིས་སོ། ། དྲན་པ་ནི།
འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པར་འཛིན་པ་སྟེ།
རྣམ་པར་མི་གཡོ་བའི་ལས་ཅན་ནོ། ། ཏིང་ངེ་འཛིན་ནི། སེམས་
རྩེ་གཅིག་ཏུ་བྱེད་པ་སྟེ། འདིའི་རྩེ་ནི་དམིགས་པ་ཡིན་པས་སེམས་
317

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
ཡུལ་གཅིག་ལ་གཏོད་པར་བྱེད་པའི་སེམས་བྱུང་ངོ་། ། བློ་གྲོས་
སམ་ཤེས་རབ་ནི། ཆོས་གང་གི་རང་དང་སྤྱིའི་མཚན་ཉིད་སོགས་སོ་
སོར་རྣམ་པར་འབྱེད་པའོ། ། དེ་ཡང་འདུན་པ་ནི་བསམ་པའི་
དངོས་པོ་དང་། མོས་པ་ནི་འདོད་པའི་དངོས་པོ་དང་། དྲན་པ་
ནི་འདྲེས་པའི་དངོས་པོ་དང་། ཏིང་ངེ་འཛིན་དང་ཤེས་རབ་ནི་
སྐྱོན་ཡོན་བརྟག་པའི་དངོས་པོ་ལ་འཇུག་གི མ་བསམ་པ་སོགས་
གཞན་ལ་མི་འཇུག་པས་ན་འདི་ལྔ་ལ་ཡུལ་ངེས་པ་ལྔ་ཞེས་བཤད་དོ། །
དད་པ་ནི། སེམས་ཉོན་མོངས་པ་དང་ཉེ་བའི་ཉོན་མོངས་པའི་སྙོག་
པ་དང་བྲལ་བར་བྱེད་པའི་དང་བ་སྟེ། དབྱེ་ན། ལས་འབྲས་ལ་
ཡིད་ཆེས་ཀྱི་དད་པ་དང་། དཀོན་མཆོག་གསུམ་གྱི་ཡོན་ཏན་ལ་
དང་བའི་དད་པ་དང་། བདེན་བཞིའི་སྤང་བླང་བྱེད་པར་འདོད་པ་
སོགས་དམ་པའི་ཆོས་བསྒྲུབ་པར་འདོད་པའི་མངོན་འདོད་ཀྱི་དད་པ་
གསུམ་ཡོད་དོ། ། བག་ཡོད་ནི། དགེ་བའི་ཕྱོགས་ལ་གཅེས་པར་
འཛིན་ཅིང་། སེམས་ཉོན་མོངས་པའི་ཕྱོགས་ལ་བག་ཡངས་སུ་མི་
འཇུག་པར་སྲུང་བའོ། ། ཤིན་ཏུ་སྦྱངས་པ་ནི། སེམས་དམིགས་
པ་ལ་གཏད་པ་བཟོད་པའི་ལས་སུ་རུང་བ་སྟེ། དབྱེ་ན། ལུས་ཤིན་
ཏུ་སྦྱངས་པ་སྒོ་ལྔའི་རྣམ་ཤེས་ཀྱི་འཁོར་དུ་བྱུང་བ་དང་། སེམས་
ཤིན་ཏུ་སྦྱངས་པ་ཡིད་ཤེས་ཀྱི་འཁོར་དུ་བྱུང་བ་གཉིས་སོ། །
ན་ལུས་ཤིན་ཏུ་སྦྱངས་པ་ནི་ལུས་ཤིང་བལ་ལྟར་ཡང་ཞིང་ལས་སུ་རུང་
བའི་རེག་བྱ་ཞིག་ཡིན་པས་སེམས་ལས་བྱུང་བ་མ་ཡིན་ནོ། ། ཞེས་
མཆིམས་འཇམ་པའི་དབྱངས་ཀྱིས་གསུངས་སོ། ། འདུ་བྱེད་་་་་་་
་་་་་བཏང་སྙོམས་ནི། བྱིང་རྒོད་ཆགས་སྡང་སོགས་དང་བྲལ་བའི་
གནད་དུ་འདུག་པའོ། ། ངོ་ཚ་ཤེས་པ་ནི། རང་རྒྱུ་མཚན་དུ་
་་318

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱས་ནས་ཉེས་སྤྱོད་ལ་འཛེམ་པ་དང༌། ཁྲེལ་ཡོད་པ་ནི། གཞན་རྒྱུ་
མཚན་དུ་བྱས་ནས་ཉེས་སྤྱོད་ལ་འཛེམ་པའོ། ། ཡང་ན་ཡོན་ཏན་
དང་ཡོན་ཏན་ཅན་ལ་གུས་པ་ནི་ངོ་ཚ་ཤེས་པ་དང་། ཁ་ན་མ་ཐོ་བ་
ལ་འཇིག་པར་ལྟ་ཞིང་འཛེམ་པ་ནི་ཁྲེལ་ཡོད་པའོ། ། བཅོམ་ལྡན་
འདས་ཀྱིས ཆོས་གཉིས་ནི་འཇིག་རྟེན་སྐྱོང་བ་ཡིན་ཏེ། ངོ་ཚ་
ཤེས་པ་དང་ཁྲེལ་ཡོད་པའོ། ། ཞེས་གསུངས་སོ། ། འདོད་་་
ཆགས་མེད་པའི་དགེ་རྩ་ནི། སྲིད་པ་དང་སྲིད་པའི་ཡོ་བྱད་རྣམས་
ལ་ཆགས་པ་མེད་པའི་སེམས་བྱུང་ཡིན་ལ། ཞེ་སྡང་མེད་པ་ནི
སེམས་ཅན་རྣམས་དང་། སྡུག་བསྔལ་བ་དང་། དེའི་གནས་་་་
སོགས་ལ་ཀུན་ནས་མནར་སེམས་མེད་པའི་དེའོ། ། གཏི་མུག་མེད་
པ་ནི། ཡུལ་དེ་དང་དེ་ལ་རྨོངས་པ་མེད་པའི་སེམས་བྱུང་ངོ་། །
མངོན་པ་འོག་མ་ལྟར་ན། འདི་ནི་ཤེས་རབ་ལས་རྫས་ལོགས་སུ་
མེད་པས་སེམས་བྱུང་གི་གྲངས་སུ་མི་བརྩི་སྟེ། རྩ་བ་གཉིས་རྣམ་མི་
འཚེ་དང་། །ཞེས་གསུངས་པས་སོ། ། འདིར་མ་ཆགས་པ་དང་།
ཞེ་སྡང་མེད་པ་ཞེས་པའི་མ་དང་མེད་ཅེས་པའི་དགག་པའི་སྒྲ་ནི།
གཉེན་པོའི་དགག་སྒྲ་ཡིན་གྱི་མེད་པ་དང་གཞན་པའི་དགག་སྒྲ་མིན་
པར་བཤད་དོ། ། དེ་ཡང་རབ་བྱེད་ལས། དགེ་རྩ་གསུམ་དང་ངོ་
ཚ་ཤེས་པ་དང་། ཁྲེལ་ཡོད་པ་ཞེས་བྱ་བ་འདི་དག་ནི། ངོ་བོ་ཉིད་
ཀྱིས་དགེ་བ་སྟེ། གཞན་དང་མཚུངས་པར་ལྡན་པ་དང་། ཀུན་
ནས་སློང་བ་ལ་མི་ལྟོས་པའི་ཕྱིར་ཕན་པའི་སྨན་ལྟ་བུའོ། ། ཞེས་
གསུངས་པ་ལྟར་རོ། ། བརྩོན་འགྲུས་ནི། དགེ་བའི་བྱ་བ་ལ་
སེམས་མངོན་པར་སྤྲོ་བ་སྟེ། མདོ་སྡེའི་རྒྱན་ལས། ཐོག་མར་གོ་
ཆའི་བརྩོན་འགྲུས་དེ་ནས་ནི། །ཚུལ་བཞིན་རབ་ཞུགས་སྦྱོར་བའི་
319

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
བརྩོན་འགྲུས་ཏེ། །མ་ཞུམ་མི་འགོང་ཆོག་མི་ཤེས་བརྩོན་འགྲུས། །
ཞེས་པ་ལྟར་ལྔའམ། ཀུན་བཏུས་ལས། བརྩོན་འགྲུས་གང་ཞེ་ན།
གོ་ཆ་དང་། སྦྱོར་བ་དང་། མི་འགོང་བ་དང་། མི་ལྡོག་པ་དང་།
ཆོག་པ་མི་འཛིན་པ་ལ་སེམས་མངོན་པར་སྤྲོ་བ་སྟེ། ཞེས་པ་ལྟར་
ལྔའོ། ། མི་འགོང་བ་ནི། དགེ་བའི་བྱ་བ་དེ་ལ་འཇུག་པ་ལ་མི་
སྐྲག་པཪ་སྤྲོ་པའི་བརྩོན་འགྲུས་སོ། ། རྣམ་པར་མི་འཚེ་བ་ནི།
སྙིང་བརྩེ་བ་སྟེ གང་གི་དབང་གིས་གཞན་ལ་ཐོ་མི་འཚམས་་་་་
ཅེས་པ་བའོ། ། མཛོད་ལས། སྲིད་པའི་རྩ་བ་ཕྲ་རྒྱས་དྲུག
ལྟར་འདོད་ཆགས་དང༌། ཁོང་ཁྲོ་དང་། ང་རྒྱལ་དང་། མ་རིག་
པ་དང་ལྟ་བ་དང་། ཐེ་ཚོམ་དྲུག་ལ་རྩ་བའི་ཉོན་མོངས་པ་ཞེས་བྱ་སྟེ།
ཉེ་བའི་ཉོན་མོངས་པ་རྣམས་ཀྱི་ཡང་རྩ་བ་ལྟ་བུ་ཡིན་པའི་ཕྱིར་དང་།
སེམས་སྙོགས་ཏེ་ཉོན་མོངས་པར་བྱེད་པའི་ཕྱིར་རོ། ། ཀུན་བཏུས་
ལས། འདོད་ཆགས་གང་ཞེ་ན། ཁམས་གསུམ་པའི་རྗེས་སུ་་་་་
ཆགས་པ་སྟེ། སྡུག་བསྔལ་བསྐྱེད་པའི་ལས་ཅན་ནོ། ། ཞེས་་་
སོ། ། ཁོང་ཁྲོ་ནི། རང་གི་ཡུལ་སེམས་ཅན་དེ་ལ་སེམས་ཁོང་
ནས་འཁྲུགས་ཏེ་མནར་བར་སེམས་པའོ། ། ང་རྒྱལ་ནི། གང་ལ་
ལྟོས་ཏེ་རང་ཉིད་མཆོག་ཏུ་རློམ་པའི་སེམས་ཁེངས་པ་སྟེ། ཡུལ་ལ་
འཇུག་ཚུལ་གྱི་སྒོ་ནས་དབྱེ་ན། ང་རྒྱལ་ཙམ་དང་། ལྷག་པའི་ང་
རྒྱལ་དང་། ང་རྒྱལ་ལས་ཀྱང་ང་རྒྱལ་དང་། ངའོ་སྙམ་པའི་ང་རྒྱལ་
དང་། མངོན་པའི་ང་རྒྱལ་དང༌། ཅུང་ཟད་སྙམ་པའི་ང་རྒྱལ་
དང་། ལོག་པའི་ང་རྒྱལ་དང་བདུན་ཡོད་དོ། ། མ་རིག་པ་ནི།
མི་ཤེས་པའམ་རྨོངས་པ་སྟེ། རབ་བྱེད་ལས། སེམས་ལས་བྱུང་
བའི་ཆོས་གང་དང་ལྡན་པས་དེ་ལོག་པའི་ཡིད་ཀྱི་བདེན་པའི་དོན་མི་
320

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཐོང་བ་དང་། དངོས་པོའི་ངོ་བོ་ཉིད་དུ་སྒྲོ་འདོགས་པ་དེ་ནི་མ་
རིག་པ་ཞེས་བརྗོད་དོ། ། ཞེས་སོ། ། རྩ་ཉོན་གྱི་ལྟ་བ་ལ་དབྱེ་ན་
ལྔ་སྟེ། འཇིག་ལྟ་དང་། མཐར་ལྟ་དང་། ལོག་ལྟ་དང་། ལྟ་
བ་མཆོག་འཛིན་དང་། ཚུལ་ཁྲིམས་བརྟུལ་ཞུགས་མཆོག་འཛིན་གྱི་
ལྟ་བའོ། ། འཇིག་ཚོགས་ལ་ལྟ་བའི་ངོ་བོ་ནི། འཇིག་པའི་བདག་
ཉིད་ཅན་གྱི་ཉེར་ལེན་གྱི་ཕུང་བོ་ལྔའི་ཚོགས་པ་ལ་ནི་འཇིག་ཚོགས་
ཞེས་བརྗོད་ཅིང་། དེ་ལྟ་བུའི་ཕུང་བོའི་ཚོགས་པ་ལ་བཏགས་པའི་
གང་ཟག་ལ་དམིགས་ནས་རྫས་ཡོད་ཀྱི་བདག་ཏུ་འཛིན་པའི་ལྟ་བ་ནི།
འཇིག་ཚོགས་ལ་ལྟ་བའོ། ། རབ་བྱེད་ལས། ཉེ་བར་ལེན་པ་སྟེ།
ཉོན་མོངས་པ་དག་ལས་བྱུང་བའི་ཕྱིར། ཉེ་བར་ལེན་པའི་ཕུང་བོ་
སྟེ། རྩྭ་དང་ཕུབ་མའི་མེ་ཞེས་བྱ་བ་བཞིན་ནོ། ། ཉེ་བར་ལེན་པ་
ལ་རག་ལས་པ་ཉིད་ཀྱིས་ཀྱང་ཉེ་བར་ལེན་པའི་ཕུང་བོ་སྟེ། རྒྱལ་
པོའི་སྐྱེས་བུ་བཞིན་ནོ། ། •ཉེ་བར་ལེན་པ་ལ་རྣམ་པ་དེ་དག་ལས་
བྱུང་བ་ཉིད་ཀྱིས་ཀྱང་ཉེ་བར་ལེན་པའི་ཕུང་བོ་སྟེ། མེ་ཏོག་དང་
འབྲས་བུའི་ཤིང་བཞིན་ནོ། ། ཞེས་སོ། ། ཉེར་ལེན་གྱི་ཕུང་བོ་
ལ་དམིགས་ནས་རྟག་ཆད་ཀྱི་མཐའ་གཉིས་ཅི་རིགས་སུ་འཛིན་པའི་ལྟ་
བ་ནི་མཐར་འཛིན་པའི་ལྟ་བའོ། ། ལས་འབྲས་སོགས་མེད་པར་
འཛིན་པའི་ལྟ་བ་ནི་ལོག་ལྟའོ། ། ལྟ་བ་ངན་པ་སོགས་དམན་པ་ལ་
ཐར་བའི་
མཆོག་ཏུ་འཛིན་པའི་ལྟ་བ་ནི་ལྟ་བ་མཆོག་འཛིན་ནོ། །
རྒྱུ་དང་ལམ་མ་ཡིན་པ་ལ། དེར་དམིགས་ནས་ཐར་བ་ཐོབ་པའི་
རྒྱུཪ་མཆོག་ཏུ་འཛིན་པའི་ལྟ་བ་ནི། ཚུལ་ཁྲིམས་བརྟུལ་ཞུགས་་་
མཆོག་འཛིན་གྱི་ལྟ་བའོ། ། དེ་ཡང་དམན་པའི་ཚུལ་ཁྲིམས་དང་
བརྟུལ་ཞུགས་སོགས་དག་པ་དང། གྲོལ་བ་དང་། ངེས་པར་་་
321

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
འབྱིན་པའི་བདག་ཉིད་དུ་ལྟ་བ་ཡིན་ནོ་གསུངས། ། ཐེ་ཚོམ་ནི།
དཀོན་མཆོག་གསུམ་དང་། དཀར་ནག་གི་ལས་རྒྱུ་འབྲས་དང་།
འཇིག་རྟེན་ཕ་རོལ་ཡོད་མེད་སོགས་ལ་བློ་རྩེ་གཉིས་པ་ཅན་གྱི་སེམས་
བྱུང་ངོ་། ། ཕྲག་དོག་ནི། གཞན་གྱི་ཕུན་སུམ་ཚོགས་པ་དེ་དང་
དེ་མཐོང་བ་མི་བཟོད་པར་ནང་དུ་གདུང་བ་བསྐྱེད་པའི་སེམས་བྱུང་
ངོ་། ། སེར་སྣ་ནི། ཆོས་དང་ཟང་ཟིང་གི་སྦྱིན་པ་སོགས་གཏོང་
མི་ཕོད་པར་འགོག་པར་བྱེད་པའི་སེམས་བྱུང་ངོ་། ། ལྟ་བ་མ་་
གཏོགས་པའི་འདོད་ཆགས་སོགས་ལྟ་མིན་ལྔའི་ཀུན་སྦྱོར་དང་།
འཇིག་ལྟ་མཐར་ལྟ་ལོག་ལྟ་གསུམ་ལ་ལྟ་བའི་ཀུན་སྦྱོར་ཞེས་གཅིག་ཏུ་
དང་། མཆོག་འཛིན་གཉིས་ལ་མཆོག་འཛིན་ཀུན་སྦྱོར་ཞེས་གཅིག་
ཏུ་དང་། དེ་ལྟར་ཀུན་སྦྱོར་བདུན་གྱི་སྟེང་དུ་ཕྲག་དོག་ཀུན་སྦྱོར་
དང་། སེར་སྣའི་ཀུན་སྦྱོར་བསྣན་པས་ཀུན་སྦྱོར་རིགས་དགུ་ཞེས་
གསུངས་སོ། ། དེ་ལྟར་རྩ་ཉོན་གྱི་ལྟ་བ་ལྔ་དང་། ལྟ་མིན་ལྔ་སྟེ་
ཉོན་མོངས་བཅུ་ལས། ལོག་ལྟ་དང་ལྟ་བ་མཆོག་འཛིན་དང་།
ཚུལ་ཁྲིམས་བརྟུལ་ཞུགས་མཆོག་འཛིན་དང་ཐེ་ཚོམ་བཞི་ནི་གཅིག་ཏུ་
མཐོང་སྤང་མིན་པས་འདི་བཞི་ལ་སྒོམ་སྤང་མེད་དོ། ། ཆགས་
རྒྱལ་ཁོང་ཁྲོ་མ་རིག་པ་བཞི་དང་། འཇིག་ལྟ་དང་མཐར་ལྟ་སྟེ་དྲུག་
ལ་མཐོང་སྤང་དང་སྒོམ་སྤང་གཉིས་ཀ་ཡོད་པས། འདོད་པའི་་་
བདེན་པ་བཞི་བོ་རེ་རེར་མཐོང་སྤང་ཉོན་མོངས་བཅུ་བཅུ་སྟེ་བཞི་
བཅུ་དང་། ཁམས་གོང་མ་གཉིས་ན་ཁོང་ཁྲོ་དོར་བའི་ལྷག་མ་་་་
བདེན་པ་རེ་རེར་དགུ་རེ་སྦྱར་བས་མཐོང་སྤང་ཉོན་མོངས་སོ་དྲུག་སོ་
དྲུག་སྟེ། ཁམས་གསུམ་གྱི་མཐོང་སྤང་ཉོན་མོངས་བསྡོམས་པས་
བརྒྱ་དང་བཅུ་གཉིས་ཡོད་དོ། ། འདོད་པའི་སྒོམ་སྤང་གི་འདོད་
322 —---

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆགས་ཁོང་ཁྲོ་ང་རྒྱལ་མ་རིག་པ་འཇིག་ལྟ་མཐར་ལྟ་དྲུག་དང་།
ཁམས་གོང་མ་གཉིས་ན་ཁོང་ཁྲོ་དོར་བས་སྒོམ་སྤང་ཉོན་མོངས་ལྔ་ལྔ་
སྟེ། ཁམས་གསུམ་གྱི་དྲུག་དང་ལྔ་ལྔ་བསྡོམས་པས་སྒོམ་སྤང་ཉོན་
མོངས་བཅུ་དྲུག་ཡོད། འདོད་པའི་སྒོམ་སྤང་དྲུག་པོ་ཪེ་རེ་ལ་ཆེ་
འབྲིང་ཆུང་གསུམ་དང་། ཆེ་འབྲིང་ཆུང་ངུ་རེ་རེ་ལ་ཡང་ཆེ་འབྲིང་
ཆུང་ངུ་རེ་བྱས་པས། འདོད་པའི་སྒོམ་སྤང་ཉོན་མོངས་སྐོར་དགུ་
དང་། བསམ་གཏན་དང་བོའི་སྒོམ་སྤང་ཉོན་མོངས་ཆགས་རྒྱལ་མ་
རིག་པ་འཇིག་ལྟ་མཐར་ལྟ་ལྔ་ལ་ཆུང་འབྲིང་ཆེན་པོ་དང་། དེ་རེ་རེ་
ལ་འང་ཆུང་འབྲིང་ཆེན་པོ་རེ་ཕྱེ་བས། བསམ་གཏན་དང་བོའི་སྒོམ་
སྤང་ཉོན་མོངས་སྐོར་དགུ་དང་། དེ་བཞིན་དུ་བསམ་གཏན་གཉིས་
པ་དང་། བསམ་གཏན་གསུམ་པ་དང་། བསམ་གཏན་བཞི་བ་སྟེ་
གཟུགས་ཀྱི་ས་བཞི་དང་། ནམ་མཁའ་མཐའ་ཡས་དང་། རྣམ་
ཤེས་མཐའ་ཡས་དང༌། ཅི་ཡང་མེད་པ་དང་སྲིད་རྩེ་སྟེ། གཟུགས་
མེད་ཀྱི་ས་བཞི་བོ་རེ་རེ་ལའང་སྒོམ་སྤང་ཉོན་མོངས་སྐོཪ་དགུ་རེ་བྱས་
པས་ཁམས་གསུམ་གྱི་སྒོམ་སྤང་ཉོན་མོངས་བརྒྱད་ཅུ་རྩ་གཅིག་གོ
འབྲས་བུ་རིམ་གྱིས་པ་ཞིག་ཡིན་ན། མཐོང་ལམ་བཅུ་དྲུག་པ་ལམ་
རྗེས་ཤེས་ཐོབ་པའི་ཚེ་ན་རྒྱུན་ཞུགས་ཀྱི་འབྲས་བུ་དང་། འདོད་
ཉོན་དྲུག་པ་སྤངས་པའི་ཚེ་ན་ལན་ཅིག་ཕྱིར་འོང་བའི་འབྲས་བུ་དང་།
འདོད་ཉོན་དགུ་བ་སྤངས་པའི་ཚེ་ན་ཕྱིར་མི་འོང་བའི་འབྲས་བུ་དང་།
སྲིད་ཉོན་དགུ་བ་སྤང་བའི་ཚེ་ན་དགྲ་བཅོམ་པའི་འབྲས་བུ་འཐོབ་པ་
ཡིན་ནོ། ། གལ་ཏེ་མཐོང་ལམ་གྱི་སྔ་རོལ་ཏུ་འདོད་ཉོན་དྲུག་་
པའམ་བདུན་པའམ་བརྒྱད་པ་ལ་ཆགས་བྲལ་བྱས་པའི་ཉན་ཐོས་ཞིག་
ཡིན་ན་བཅུ་དྲུག་པའི་ཚེ་ན་ཕྱིར་འོང་གི་འབྲས་བུ་དང་། འདོད་
323

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
ཉོན་དགུ་བ་ལ་ཆགས་བྲལ་བྱས་པའི་ཉན་ཐོས་ཞིག་ཡིན་ན། བཅུ་
དྲུག་པའི་ཚེ་ན་ཕྱིར་མི་འོང་གི་འབྲས་བུ་འཐོབ་པ་ཡིན་ནོ། ། ཕྱིར་
འོང་དང་ཕྱིར་མི་འོང་གཉིས་ལ་ཆགས་བྲལ་སྔོན་སོང་དང་འབྲས་བུ་
རིམ་གྱིས་ཐོབ་པ་གཉིས་རེ་ཡོད་དོ། ། དེའི་ཕྱིར་ཆགས་བྲལ་སྔོན་
སོང་གི་ཕྱིར་མི་འོང་དང་རྒྱུད་གཅིག་པའི་ཕྱིར་འོང་དང་། .. རྒྱུན་
ཞུགས་མེད་ལ། ཆགས་བྲལ་སྔོན་སོང་གི་ཕྱིར་འོང་དང་རྒྱུད་གཅིག་
པའི་རྒྱུན་ཞུགས་ཀྱང་མེད་དོ། ། དེ་ལྟར་ཡང་ཚིག་གསལ་ལས།
ཕྲ་རྒྱས་དེ་དག་ནི་སྒོམ་པ་ལ་ལྟོས་པ་མེད་པར་བདེན་པ་མཐོང་བ་ཙམ་
གྱིས་སྤོང་བའི་ཕྱིར། མཐོང་བའི་སྤོང་བྱ་ཞེས་བྱ་བར་བརྗོད་དོ། །
གང་དག་བདེན་པའི་རྣམ་པ་ཇི་ལྟར་མཐོང་བ་བཞིན། ཕྱིས་བསྒོམ་
པས་སྤོང་བར་འགྱུར་བ་དེ་དག་ནི། བསྒོམ་པའི་སྤང་བར་བྱ་བ་སྟེ།
ཞེས་དང༌། འཇིག་རྟེན་འདིར་ལན་ཅིག་ཕྱིར་འོང་ནས་ཡོངས་སུ་མྱ་
ངན་ལས་འདའ་བས་ན།། ལན་ཅིག་ཕྱིར་འོང་བ་ཞེས་བརྗོད་ལ།
འཇིག་རྟེན་འདིར་ཕྱིར་མི་འོང་བར་དེ་ཉིད་དུ་ཡོངས་སུ་མྱ་ངན་ལས་
འདའ་བས་ན་ཕྱིར་མི་འོང་བ་ཞེས་བརྗོད་དོ། ། དེའི་འབྲས་བུའི་
དོན་དུ་ཞུགས་ཤིང་སྦྱོར་བ་ལ་གནས་པ་ནི། ཕྱིར་མི་འོང་བའི་་་་
འབྲས་བུ་ལ་ཞུགས་པ་ཞེས་བྱའོ། ། བཅུ་དྲུག་པ་ལམ་ལ་རྗེས་སུ་
ཤེས་པ་ལ་གནས་པ་དེ་དག་རྒྱུན་དུ་ཞུགས་པ་ཞེས་བྱའོ།། ཞེས་
དང་། རབ་བྱེད་ལས། མཐོང་ལམ་སྐད་ཅིག་བཅུ་དྲུག་གིས། །
གང་ཞིག་སྤངས་པའི་འབྲས་བུ་དེ། །རྒྱུན་དུ་ཞུགས་པ་ཞེས་བརྗོད་
དོ། །འདོད་ན་ཆགས་སྡང་ང་རྒྱལ་རྨོངས། །གོང་མའི་ས་བརྒྱད་སོ་སོ་
ལ། །ཞེ་སྡང་མ་གཏོགས་བསྒོམ་སྤང་བྱ། །བསྡུས་ནས་ཆེ་སོགས་རྣམ་
གསུམ་ལ། །ཆེན་པོའི་ཆེ་སོགས་བྱེ་བྲག་གིས། །རྣམ་པ་ཡང་ནི་གསུམ་
324

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དུ་འདོད། །ཉོན་མོངས་པ་ནི་རྣམ་དགུ་ལ། །གཉེན་པོའི་ཕྱོགས་ནི་
བཟློག་པས་སོ། །འདོད་པའི་རྣམ་པ་དྲུག་པ་དང་། །དགུ་བ་དག་ནི་
ཟད་པ་ལས། །ལན་ཅིག་ཕྱིར་ནི་འོང་བ་དང་། །དགྲ་བཅོམ་སྲིད་
རྩེའི་མཐའ་ཟད་པས། །ལམ་ལ་གནས་པ་བཞི་བོ་དག ། དེ་ལ་སྦྱོར་
བ་ཞུགས་པའི་ཕྱིར། །དེ་དག་ཞུགས་པ་ཞེས་བརྗོད་དོ། །དགྲ་བཅོམ་
མི་སློབ་སློབ་པ་ནི། །ཟད་ཕྱིར་སློབ་པའི་གཞན་བདུན་ནོ། །སྐྱེས་བུ་
གང་ཟག་བརྒྱད་པོ་འདི།།། དགེ་འདུན་ཞེས་ནི་བྱ་བར་བརྗོད། །
བདུད་རྣམས་ཀུན་གྱིས་མི་ཕྱེད་པས། །འདི་ལྟར་དགེ་འདུན་ཞེས་
བརྗོད་དོ། །ཞེས་སོ། ། འདི་ནི་མཛོད་ལས། བཞི་ནི་བསྒོམ་
པས་སྤང་བྱ་ཡིན། ཞེས་པ་ལྟར། ལྟ་བ་ལྔ་བོ་གང་རུང་ལ་མཐོང་
སྤང་གིས་ཁྱབ་པར་འདོད་པའི་མངོན་པ་འོག་མ་ལྟར་གསུངས་པ་ཡིན་
ནོ།། ཁྲོ་དང་ཁོན་འཛིན་འཆབ་དང་འཚིག །ཕྲག་དོག་སེར་སྣ་
སྒྱུ་དང་གཡོ། །རྒྱགས་པ་དང་ནི་རྣམ་པར་འཚེ། །ངོ་ཚ་ཁྲེལ་མེད་
རྨུགས་རྒོད་དང་། །མ་དད་ལེ་ལོ་བག་མེད་དང་། །བརྗེད་ངས་ཤེས་
བཞིན་མ་ཡིན་དང་། །རྣམ་པར་གཡེང་བ་ཞེས་བྱ་བ། །ཉེ་བའི་ཉོན་
མོངས་བཅུ་ཚན་གཉིས། །གཉིད་འགྱོད་རྟོག་དཔྱོད་གཞན་འགྱུར་
བཞི། །ཞེས་སོ། ། ཁྲོ་བ་ནི། ཁོང་ཁྲོའི་ཆར་གཏོགས། ཀུན་
ནས་མནར་བར་འདོད་པའི་སེམས་བྱུང་ངོ་།།། ཁོན་འཛིན་ནི།
ཁོང་ཁྲོའི་ཆར་གཏོགས། སྔར་གྱི་ཁོ་ན་དེ་ཉིད་ཡིད་ལ་རྒྱུན་དུ་་་་
བཟུང་སྟེ། ཤར་གཉེར་བར་འདོད་པ་མི་གཏོང་བའོ། ། འཆབ་
པ་ནི། གཏི་མུག་གི་ཆར་གཏོགས། ཉེས་པ་དེ་དངོས་སུ་སྦད་ཅིང་
འཁྱུད་པའོ། ། འཚིག་པ་ནི། ཁོང་ཁྲོའི་ཆར་གཏོགས། ཁྲོ་བ་
དང་ཁོན་འཛིན་པ་སྔོན་དུ་འགྲོ་བའི་སེམས་ཀྱིས་ཀུན་ནས་མནར་
325 M

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
སེམས་པ་སྟེ། ཚིག་རྩུབ་པོ་དང་བརླང་བོའི་རྟེན་པའི་ལས་ཅན་
ནོ། ། ཕྲག་དོག་དང་སེར་སྣ་དག་ནི་ཀུན་སྦྱོར་དགུའི་སྐབས་སུ་
བཤད་པ་ལྟར་རོ། ། སྒྱུ་ནི། ·རང་གི་ངོ་བོ་སྦས་ནས་བཟང་བོ་
མིན་ཡང་བཟང་བོ་ལྟར་རྫུ་བ་དང་། ཡོན་ཏན་མེད་ཀྱང་ཡོད་པ་
ལྟར་འའཆོས་ཏེ་གཞན་སླུ་བར་འདོད་པའི་སེམས་བྱུང་ངོ་། ། གཡོ་
ནི། སེམས་གྱ་གྱུ་བ་སྟེ། གནས་ཚུལ་དངོས་མི་སྟོན་པར་སེམས་
ཡོན་པའི་སྒོ་ནས་ཉེས་པ་དེ་ཐབས་སྣ་ཚོགས་ཀྱིས་སྦད་པར་འདོད་པ་
སྟེ། ཉེས་སྦད་གཡོ་དང་བཟང་རྫུ་སྒྱུ། ཞེས་པ་ལྟར་རོ། །
རྒྱགས་པ་ནི། རང་གི་རིགས་གཟུགས་ཐོས་པ་ལང་ཚོ་དབང་ཐང་
སོགས་ཅི་རིགས་ལ་དམིགས་ནས་ཡིད་ཚིམ་ཞིང་གཏུགས་པའི་སེམས་
བྱུང་ངོ་། ། འདི་དང་ང་རྒྱལ་གཉིས་མི་འདྲ་སྟེ། ང་རྒྱལ་ནི་
གཞན་ལ་དམིགས་ནས་རང་ཉིད་དེ་ལས་མཆོག་ཏུ་སེམས་ཁེངས་པ་
ཡིན་ལ། .འདི་ནི་རང་དང་འབྲེལ་བའི་ཆོས་ཅི་རིགས་ལ་དམིགས་ཏེ་
སེམས་རྒྱགས་པའོ། ། རྣམ་པར་འཚེ་བ་ནི། ཁོང་ཁྲོའི་ཆར་་
གཏོགས། གཞན་ལ་ཐོ་འཚམས་པར་འདོད་པའི་དེའོ། ། ངོ་ཚ་
མེད་པ་ནི། རང་རྒྱུ་མཚན་དུ་བྱས་ནས་ཉེས་སྤྱོད་ལ་མི་འཛེམས་པ་
དང་། ཁྲེལ་མེད་པ་ནི། གཞན་རྒྱུ་མཚན་དུ་བྱས་ནས་ཉེས་སྤྱོད་ལ་
མི་འཛེམ་པའི་སེམས་བྱུང་ངོ་། ། ཡང་ན་མཛོད་ལས། མ་གུས་
ངོ་ཚ་མེད་ཁྲེལ་མེད། །ཁ་ན་མ་ཐོ་འཇིགས་མི་ལྟ། །དགའ་དད་གུས་
ཉིད་ངོ་ཚ་ཤེས། །ཞེས་པ་ལྟར། ཡོན་ཏན་དང་ཡོན་ཅན་ལ་མི་གུས་
པ་ནི་ངོ་ཚ་མེད་པ་དང་། རང་གི་ཉེས་སྤྱོད་ལ་ཉེས་པར་མི་ལྟ་བ་ནི།
ཁྲེལ་མེད་པའོ། ། རྨུགས་པ་ནི། གཏི་མུག་གི་ཆར་གཏོགས།
སེམས་ལ་མུན་པ་བབ་པ་ལྟར་སེམས་མི་གསལ་བར་བྱེད་པའི་སེམས་
326

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱུང་ངོ་། ། རྒོད་པ་ནི། འདོད་ཆགས་ཀྱི་ཆར་གཏོགས། སྡུག་
པའི་མཚན་མའི་རྗེས་སུ་ཞུགས་ཏེ་སེམས་མ་ཞི་ཞིང་འཕྲོ་བར་བྱེད་
པའི་དེའོ། ། མ་དད་པ་ནི། གཏི་མུག་གི་ཆར་གཏོགས། དགེ་
བའི་ཆོས་ལ་ཡིད་མི་ཆེས་ཤིང་མི་དགའ་བ་དེའོ། ། ལེ་ལོ་ནི།
དགེ་བའི་ཕྱོགས་ལ་ཡིད་མི་སྤྲོ་བའི་དེའོ།།། བག་མེད་པ་ནི།
དགེ་བའི་ཆོས་གཅེས་སུ་མི་འཛིན་པར་ཉེས་པའི་ཕྱོགས་ལ་སྒོ་གསུམ་
ཅི་རིགས་ལྷོད་པོར་འཇུག་པའི་སེམས་བྱུང་ངོ་། ། བརྗེད་ངེས་ནི།
དོན་དེ་ཡིད་ལ་དྲན་པར་མི་བྱེད་པའི་དེའོ། ། ཤེས་བཞིན་མ་ཡིན་
པ་ནི། ཡུལ་དེའི་དོན་ལ་སེམས་ཀྱིས་ལྟ་རྟོག་བྱེད་དུ་མི་འཇུག་པའི་
སེམས་བྱུང་ངོ་། ། རྣམ་གཡེང་ནི། སེམས་དམིགས་པ་ལས་ཕྱི་
རོལ་ཏུ་གཡེང་ཞིང་འཕྲོ་བར་བྱེད་པའི་སེམས་བྱུང་ངོ༌། ། དེ་ཡང་
ཉོན་མོངས་ཅན་གྱི་དྲན་པ་དང་ཤེས་རབ་ནི་རིམ་པ་བཞིན་བརྗེད་
ངས་དང་ཤེས་བཞིན་མ་ཡིན་པ་དང༌། ཉོན་མོངས་ཅན་གྱི་ཏིང་ངེ་
འཛིན་རྣམ་གཡེང་ཡིན་པར་མངོན་པ་འོག་མས་བཞེད་པས།
བརྗེད་ངེས་དང་ཤེས་བཞིན་མ་ཡིན་པ་དང་རྩ་ཉོན་གྱི་ལྟ་བ་མ་་་་་་
གཏོགས་པའི་སེམས་བྱུང་བཞི་བཅུ་རྩ་དྲུག་གི་རྣམ་བཞག་མཛད་ནས་
ཞེ་དྲུག་གོ་ཐམས་ཅད་སེམས་བྱུང་རྫས་ཡོད་པར་གསུངས་སོ། །
མངོན་པ་གོང་མ་ལྟར་ན་མངོན་པའི་རྒྱན་ལས། སྡེ་ཚན་དྲུག་ཏུ་བཤད་
པ་ལས། སྡེ་ཚན་དང་བོ་གཉིས་དང་། དགེ་བ་བཅུ་གཅིག་ལས་
གཏི་མུག་མེད་པ་དང་། བག་ཡོད་པ་དང་བཏང་སྙོམས་དང་རྣམ་
པར་མི་འཚེ་བ་བཞི་མ་གཏོགས་པ་ལྷག་མ་བདུན། ལྟ་བ་ལས་་་་་
གཞན་པའི་རྩ་ཉོན་ལྔ་སྟེ། སེམས་བྱུང་ཉི་ཤུ་རྩ་གཉིས་ནི། བརྗོད་
པ་སྒྲ་དང་རྒྱུ་མཚན་གཞན་ལ་མ་ལྟོས་པར་བློའི་ཡུལ་དུ་འགྱུར་བས་
327

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
རྫས་ཡོད་དང་། ལྷག་མ་ཉི་ཤུ་རྩ་དགུ་ནི་རྒྱུ་མཚན་དེ་ལས་བཟློག་
པས་བཏགས་ཡོད་ཡིན་ཏེ། ཞེས་པ་ལྟར་སེམས་བྱུང་ལྔ་བཅུ་རྩ་
གཅིག་གི་རྣམ་བཞག་མཛད་དོ། ། ཀུན་དཀྲིས་བརྒྱད་དང་བཅུ་ནི།
མཛོད་ལས། ངོ་ཚ་མེད་དང་ཁྲེལ་མེད་དང་།།ཕྲག་དོག་སེར་སྣ་
རྒོད་པ་དང་། །འགྱོད་དང་རྨུགས་དང་གཉིད་དང་ནི། །ཀུན་ནས་
དཀྲིས་པ་རྣམ་པ་བརྒྱད། །ཁྲོ་དང་འཆབ་པའོ། །ཞེས་གསུངས་པ་
ལྟར་ཀུན་དཀྲིས་བརྒྱད་ཀྱི་སྟེང་དུ་ཁྲོ་བ་དང་འཆབ་པ་བསྣན་པས་
ཀུན་དཀྲིས་བཅུར་འགྱུར་ལ། རབ་བྱེད་ལས། ཀུན་ནས་འཁྲི་
ཞིང་སེམས་ལ་ཐམས་ཅད་དུ་དཀྲིས་ནས་གནས་པས་ན་ཀུན་ནས་
དཀྲིས་པ་སྟེ། དགེ་བའི་ཕྱོགས་ལ་འཇུག་པའི་བར་ཆད་བྱེད་པ་ཉིད་
དོ། ། ཞེས་སོ། ། གཞན་ཡང་། ཁམས་གསུམ་གྱི་བདེན་་་་་
བཞིའི་མཐོང་སྤང་དང་། སྒོམ་སྤང་སོགས་ལ་སྦྱར་ཏེ། འདོད་
པའི་ཉོན་མོངས་སུམ་ཅུ་རྩ་དྲུག་ལས་སྤང་བྱ་རིས་ལྔའི་མ་རིག་པ་ལྔ་མ་
གཏོགས་པ་ལྷག་མ་སོ་གཅིག་དང་ཀུན་དཀྲིས་བཅུ་དང་བཅས་པ་ལ་
འདོད་པའི་ཟག་པ་ཞེ་གཅིག་དང༌། ཁམས་གོང་མ་གཉིས་ཀྱི་ཕྲ་
རྒྱས་སོ་གཅིག་སོ་གཅིག་སྟེ་རེ་གཉིས་ཡོད་པ་ལས། མ་རིག་པ་་་་
བཅུའི་ལྷག་མ་རྣམས་ནི་སྲིད་ཟག་ང་གཉིས་དང༌། ཁམས་གསུམ་གྱི་
མ་རིག་པའི་ཟག་པ་བཅོ་ལྔ་དང་།འདོད་པའི་ཟག་པ་ཞེ་གཅིག་ལས་ལྟ་
བ་བཅུ་གཉིས་དོར་བའི་ལྷག་མ་ནི། འདོད་སྦྱོར་ཉེར་དགུ་དང་།
གོང་མའི་སྲིད་ཟག་ང་གཉིས་ལས་ལྟ་བ་ཉི་ཤུ་རྩ་བཞི་དོར་བའི་ལྷག་མ་
ནི། སྲིད་སྦྱོར་ཉེར་བརྒྱད་དུ་གསུངས་ལ། འདོད་པའི་ཆུ་བོ་དང་
སྲིད་པའི་ཆུ་བོ་ཞེས་མདོ་ལས་གསུང་བ་ཡང་འདོད་སྦྱོར་ཉེར་དགུ་
དང་། སྲིད་སྦྱོར་ཉེར་བརྒྱད་དང་འདྲའོ། ། དེ་དག་གི་སྟེང་དུ་
328

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མ་རིག་པ་བཅོ་ལྔ་བསྣན་པས། འདོད་པ་ཉེ་བར་ལེན་པ་སོ་བཞི་
དང་། བདག་སྨྲ་ཉེ་བར་ལེན་པ་སོ་བརྒྱད་དང་། ཁམས་གསུམ་གྱི་
ལྟ་བ་སོ་དྲུག་ལས་ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་
དྲུག་ལ་བརྟུལ་ཞུགས་ཉེ་བར་ལེན་པ་དྲུག་དང་། ལྷག་མ་སུམ་ཅུ་ལ་
ལྟ་བ་ཉེ་བར་ལེན་པ་སུམ་ཅུ་ཞེས་བཤད་དོ། ། ཉོན་མོངས་འདི་
དག་གི་ངེས་ཚིག་ནི་མཛོད་ལས། དེ་དག་འཇོག་བྱེད་ཟག་བྱེད་
དང་། །འཁྱེར་བར་བྱེད་དང་འབྱར་བྱེད་དང་། །ཉེ་བར་འཛིན་ཕྱིར་
ཟག་ལ་སོགས། །དེ་དག་གི་ནི་ངེས་ཚིག་ཡིན། །ཞེས་དང་། སློབ་
དཔོན་ཟླ་བ་གྲགས་པའི་ཕུང་བོ་ལྔའི་རབ་བྱེད་ལས། ཟག་པ་དང་
ཆུ་བོ་དང་སྦྱོར་བ་དང་ཉེ་བར་ལེན་པ་རྣམས་ནི་བཤད་ཟིན་ཏོ། །
དེ་ལ་ཟག་པ་ནི་འཁོར་བར་ཟག་པ་ཉིད་དེ། སྲིད་པའི་རྩེ་མོ་ནས་
མནར་མེད་པའི་བར་དུ་སྐྱེ་མཆེད་དྲུག་གི་རྨ་ནས་འཛག་པའི་ཕྱིར་
རམ། རྒྱུ་ཡུལ་རྣམས་ལས་འཛག་པར་བྱེད་པས་ཟག་པའོ།
ཁྱེར་བར་བྱེད་པས་ན་ཆུ་བོ་སྟེ། དེའི་རྗེས་སུ་མཐུན་པར་བྱེད་པའི་
ཕྱིར། དེ་དག་གིས་དེ་དང་ལྡན་པར་ཁྱེར་བར་འགྱུར་རོ། ། སྡུག་
བསྔལ་སྣ་ཚོགས་ལ་ཀུན་ཏུ་སྦྱོར་བའི་ཕྱིར་རམ། ཡུལ་ལ་སྦྱོར་བའི་
ཕྱིར་སྦྱོར་བའོ། ། འདོད་པ་ལ་སོགས་པ་ཉེ་བར་ལེན་པའི་ཕྱིར་ཉེ་
ཐ་མའི་ཆ་་་་་་བར་ལེན་པའོ། ། ཞེས་གསུངས་པ་ལྟར་རོ། །
མཐུན་ལྔ་ནི་མཛོད་ལས། ཐ་མའི་ཆ་དང་མཐུན་རྣམ་ལྔ། །གཉིས་
ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་ཟློག་བྱེད། །
ཅེས་པ་ལྟར། འདོད་པ་ལ་འདུན་པ་དང་། གནོད་སེམས་དང་།
མཐོང་སྤང་འཇིག་ལྟ་དང་། ཐེ་ཚོམ་དང་། ཚུལ་ཁྲིམས་བརྟུལ་
ཞུགས་མཆོག་གི་ལྟ་བ་དང་ལྔའོ། ། དང་བོ་གཉིས་ཀྱིས་འདོད་
329

ཆོས་གསུམ་གྱི་རྣམ་བཞག་མཁས་པའི་གསུང་རྒྱུན།
པའི་ཁམས་ལས་མི་འདའ་བར་བྱེད་ལ། ཕྱི་མ་གསུམ་གྱིས་ཁམས་
གོང་མ་ལས་ཕྱིར་ཟློག་པར་བྱེད་དོ། ། ཕྱི་མ་འདི་གསུམ་ལ་མཐོང་
སྦང་ཀུན་སྦྱོར་གསུམ་ཞེས་ཀྱང་གསུངས་ཏེ། འགྲོ་མི་འདོད་དང་
ལམ་ནོར་དང་། །ལམ་ལ་ཐེ་ཚོམ་དེ་སྙེད་ཅིག །ཐར་བར་བགྲོད་ལ་
གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། ། ཞེས་སོ། །
གོང་མའི་ཆ་དང་མཐུན་ལྔ་ཉིད། །གཟུགས་དང་གཟུགས་མེད་ལས་
སྐྱེས་པའི། །འདོད་ཆགས་གཉིས་རྒོད་ང་རྒྱལ་རྨོངས། །ཞེས་པ་ལྟར།
གཟུགས་ཁམས་དང་གཟུགས་མེད་ཀྱི་འདོད་ཆགས་གཉིས་དང་།
རྒོད་པ་དང་། ང་རྒྱལ་དང་། མ་རིག་པའོ། ། སྒྲིབ་པ་ལྔ་ནི།
འདོད་ན་སྒྲིབ་རྣམས་མི་མཐུན་དང༌། །ཟས་དང་བྱ་བ་གཅིག་པའི་
ཕྱིར། །གཉིས་གཅིག་ཕུང་བོ་གནོད་པྱེད་དང༌། །ཐེ་ཚོམ་ཕྱིར་ན་ལྔ་
ཉིད་དོ། ། ཞེས་གསུངས་པ་ལྟར། འདོད་པ་ལ་འདུན་པ་དང་།
གནོད་སེམས་དང་། རྨུགས་གཉིད་གཉིས་དང༌། རྒོད་འགྱོད་་
གཉིས་དང་། ཐེ་ཚོམ་མོ དང་བོ་གཉིས་ཀྱིས་ཚུལ་ཁྲིམས་དང་།
རྨུགས་པ་དང་གཉིད་གཉིས་ཀྱིས་ཤེས་རབ་དང་། རྒོད་པ་དང་་
འགྱོད་པ་གཉིས་ཀྱིས་ཏིང་ངེ་འཛིན་གྱི་བསླབ་པ་ལ་གནོད་པར་བྱེད་
པ་དང་། ཐེ་ཚོམ་གྱིས་ནི་བདེན་པ་བཞིའི་སྤང་བླང་ལ་སྒྲིབ་པར་
བྱེད་དོ། ། རབ་བྱེད་ལས། སྒྲིབ་པ་ནི་འདོད་པར་གཏོགས་པ་
ཉིད་ཀྱིས་ཤིན་ཏུ་མི་དགེ་བ་ཉིད་ཀྱིས་ཕྱིར་དགེ་བའི་ཕྱོགས་ལ་སྒྲིབ་
པས་བསྒྲིབས་པའོ། ། ཞེས་གསུངས་སོ། ། གཞན་འགྱུར་བཞི་
ལས། གཉིད་ནི་སེམས་ཀྱི་འཇུག་པ་རང་དབང་མེད་པར་སྡུད་པར་
བྱེད་པ་སྟེ། ཀུན་སློང་སོགས་ཀྱི་དབང་གིས་དགེ་མི་དགེ་ལུང་མ་
བསྟན་གསུམ་ཡོད་དོ། ། འགྱོད་པ་ནི། དགེ་བ་དང་མི་དགེ་བའི་
― 330 ✔

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱ་བ་ཡིད་ལ་བཅགས་པ་སྟེ། དགེ་བ་ལ་འགྱོད་པ་མི་དགེ་བ་དང་།
མི་དགེ་བ་ལ་འགྱོད་པ་དགེ་བ་ཡིན་པས་ལུང་མ་བསྟན་མེད་དོ། །
རྟོག་པ་ནི། སེམས་ཡུལ་ལ་རྩིང་བ་སྟེ། རགས་པར་འཇུག་པའོ། །
དཔྱོད་པ་ནི། སེམས་ཡུལ་ལ་ཞིབ་མོའི་རྣམ་པར་འཇུག་པའོ། །
འོན་ཀྱང་སེམས་གཅིག་གི་འཁོར་དུ་གཉིས་ཀ་འབྱུང་བ་མི་འགལ་ཏེ།
རྟོག་པས་ཧ་ཅང་རྩིང་བར་མི་བྱེད་ལ། དཔྱོད་པས་ཧ་ཅང་ཞིབ་
པར་ཡང་མི་བྱེད་དོ་གསུངས། རྣམ་པར་ཤེས་པའི་ཕུང་བོ་དང་དེའི་
སྐྱེ་མཆེད་དང་ཁམས་ནི། དབུས་མཐའ་ལས། དེ་ལ་དོན་མཐོང་
རྣམ་པར་ཤེས། །དེ་ཡི་ཁྱད་པར་སེམས་ལས་བྱུང་། །ཞེས་གསུངས་པ་
ལྟར། རང་གི་ཡུལ་གྱི་ངོ་བོ་རང་སྟོབས་ཀྱིས་འཛིན་པའི་ཤེས་པ་ནི་
སེམས་དང་། ཡུལ་དེའི་ཁྱད་པར་རང་སྟོབས་ཀྱིས་འཛིན་པའི་ཤེས་
པ་ནི་སེམས་བྱུང་དུ་བཤད་དོ། ། འཕགས་པའི་བདེན་པ་བཞི་ནི།
སྡུག་བསྔལ་གྱི་བདེན་པ་དང་། ཀུན་འབྱུང་བའི་བདེན་པ་དང་།
འགོག་པའི་བདེན་པ་དང་། ལལམ་གྱི་བདེན་པའོ། ། དེ་ཡང་སློབ་
དཔོན་ཟླ་བ་གྲགས་པས། དེ་ལ་སྡུག་བསྔལ་གྱི་བདེན་པ་ནི། ཉེ་
བར་ལེན་པའི་ཕུང་བོ་ལྔ་འབྲས་བུར་གྱུར་པའོ། ། དེ་དག་གི་རྒྱུར་
གྱུར་པ་ནི་ཀུན་འབྱུང་བའི་བདེན་པའོ། ། སྲེད་པ་དང་ལས་་་་་
ཡོངས་སུ་ཟད་པས་སྡུག་བསྔལ་གྱི་བདེན་པ་ཤིན་ཏུ་མ་སྐྱེས་པ་སྣུམ་
དང་སྙིང་བོ་ཡོངས་སུ་ཟད་པའི་མར་མེ་ལྟ་བུའི་མྱ་ངན་ལས་འདས་པ་
ནི་འགོག་པའི་བདེན་པའོ། ། དེ་འཐོབ་པའི་ཐབས་འཕགས་པའི་
ལམ་ཡན་ལག་བརྒྱད་པ་ནི ལམ་གྱི་བདེན་པའོ། ། ཞེས་་་་་་
གསུངས་པ་ལྟར་རོ། །
སྨྲས་པ། རབ་དཀར་བསམ་པའི་ཟླ་བ་ལས་འོང་བའི། །ཆོས་
331

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུམ་རྣམ་བཞག་འོད་ཀྱི་དྲ་བ་འདིས། །གསར་སློབ་རྣམས་ཀྱི་་་་
གདོང་གི་ཀུ་མུ་ད། །དབང་མེད་དགའ་བའི་འཛུམ་བརྒྱ་གྲོལ་བར་
ངེས། །རིག་པའི་སྣང་བ་བྱིན་པའི་གཟི་བརྗིད་ཅན། །ལེགས་བཤད་
འོད་སྟོང་བདག་པོ་ཤར་བའི་ཚེ། །ལྟ་ངན་མུན་པའི་ཀློང་དུ་འཁྱམས་
པ་ཡི། །སྙིང་ལའང་ཀུན་དགའི་སྣང་བ་འབྱུང་ངམ་སྙམ། །རྒྱལ་བའི་
སྡེ་སྣོད་གསུམ་ལ་འཇུག་པའི་སྒོ། །ཕུང་བོ་སྐྱེ་མཆེད་ཁམས་ཀྱི་རབ་
དབྱེ་སོགས། །ཅུང་ཟད་ལེགས་པར་བཤད་པའི་དགེ་བ་ཡང་། །དམ་
ཆོས་ཡུན་རིང་གནས་པའི་རྒྱུར་གྱུར་ཅིག ། ཅེས་ཆོས་གསུམ་
གྱི་རྣམ་བཞག་མཁས་པའི་གསུང་རྒྱུན་ཞེས་བྱ་བ་འདི་ནི་མང་དུ་ཐོས་
པའི་བཙུན་པ་ཡེ་ཤེས་རྒྱ་མཚོ་ཞེས་བྱ་བས། གཅན་ཚའི་མ་ཎིའི་
གཙུག་ལག་ཁང་གི་ཀུན་དགའ་ར་བར་སྦྱར་བའོ། །
ཕུང་ཁམས་སྐྱེ་མཆེད་ལེགས་པར་བཤད་པ་ཡི། །རབ་བྱེད་་་
འདི་ཉིད་དགེ་སློང་འདུལ་བ་འཛིན། །སྦྱིན་པ་རྒྱ་མཚོ་ཞེས་བྱས་པར་
དུ་བརྐོས། །བསོད་ནམས་འདི་ཡིས་ཆོས་སྐུ་མྱུར་ཐོབ་ཤོག སརྦ་
མངྒ་ལཾ། །
332

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་གྱི་འགྲེལ་
བ་ཚིག་དོན་གསལ་བའི་སྣང་བ་
ཞེས་བྱ་བ་བཞུགས་སོ། །
གནས་མཆོག་བྱ་རྒོད་ཕུང་བོའི་རི་བོར་སྐལ་ལྡན་ལྷ་མིའི་འཁོར་
དབུས་སུ། །ས་ཆེན་རྣམ་པ་དྲུག་ཏུ་གཡོ་བའི་ངོ་མཚར་ལྟས་ཆེན་བཅོ་
བརྒྱད་བཅས། །ཐེག་མཆོག་ཆོས་ཀྱི་འཁོར་ལོ་གཉིས་པ་རྒྱལ་ཡུམ་
ཤེས་རབ་ཕ་རོལ་ཕྱིན། །ཡང་དག་གསུང་མཛད་ཤཱཀྱའི་རྒྱལ་བོ་སྲས་
དང་བཅས་ལ་ཕྱག་འཚལ་ལོ། །བསླབ་གསུམ་གསེར་གྱི་དཀྱིལ་འཁོར་
ཆེན་པོ་རབ་ཡངས་མཉམ་པའི་ས་གཞི་ཅན། །ཐེག་གསུམ་མེ་ཏོག་དྲ་
བས་ཡོངས་ཁེབས་ཕན་བདེའི་རིན་ཆེན་དབྱིག་གི་མཛོད། །ཐར་་་
འདོད་གདེངས་ཅན་བྱེ་བའི་འཇུག་ངོགས་ཟབ་ཅིང་རྒྱ་ཆེའི་ཆུ་ཡི་
གཏེར། །རྣམ་མང་གྲུབ་མཐའི་རྦ་རླབས་འཁོར་བའི་ཐུབ་བསྟན་རྒྱ་
མཚོ་ཕྱོགས་ལས་རྒྱལ།། ཚོགས་གཉིས་ནོར་བུའི་ཆུ་ཤེལ་ལས་གྲུབ་
སྤངས་རྟོགས་ཆ་ཤས་ཡོངས་སུ་རྫོགས། །བདུད་བཞིའི་མུན་པའི་་་
དཀྱིལ་འཁོར་ལས་རྒྱལ་མཚན་དཔེ་རི་དྭགས་མཚན་མ་གསལ། །ལྷུན་
གྲུབ་འཕྲིན་ལས་བདུད་རྩིའི་ཆར་གྱིས་འགྲོ་རྣམས་སྨིན་ཅིང་གྲོལ་་་
མཛད་པ། །རྒྱལ་ཚབ་མི་ཕམ་ཟླ་བའི་ཅོད་པན་བདག་གི་གཙུག་རྒྱན་
ཉིད་གྱུར་ཅིག །།བརྒྱད་ཁྲི་བཞི་སྟོང་ཆུ་བོ་ཡོངས་རྫོགས་གང་ཐུགས་
333

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཛིན་མའི་ཁྱོན་དུ་འཁོར། །འཛམ་གླིང་ཡངས་པའི་ས་ཆེན་མཛེས་
,བྱེད་གྲགས་པ་འཇིག་རྟེན་གསུམ་ལས་བརྒལ། །དྲི་མེད་ལེགས་བཤད་
འོད་ཀྱི་སྣང་བས བདེ་གཤེགས་གསུང་རབ་ཉིན་མོར་བྱེད། །སྐུ་
མཆེད་ཉི་ཟླ་ཟུང་གི་དཀྱིལ་འཁོར་ཐུབ་བསྟན་ནམ་མཁའི་རྒྱན་དུ་
ཤར། །རབ་ཡངས་མཁྱེན་པ་ནམ་མཁའི་ཀློང་དུ་མདོ་རྒྱན་དགོངས་
པའི་རྒྱུ་སྐར་གསལ།།ས་གསུམ་རྨོངས་པའི་མུན་པ་ཀུན་སེལ་ལེགས་
བཤད་རིན་ཆེན་སྣང་བའི་མཛོད། །རྒྱལ་ཡུམ་དགོངས་པ་ཇི་བཞིན་
འབྱེད་ལ་དྲི་མེད་རིག་པའི་གནས་ཐོབ་པ། །འཕགས་པ་རྣམ་པར་
གྲོལ་བའི་སྡེ་དང་རྒྱལ་སྲས་སེང་གེ་བཟང་བོར་འདུད། །དུས་གསུམ་
རྒྱལ་བའི་ཡེ་ཤེས་གཅིག་བསྡུས་ཡབ་གཅིག་རྗེ་བཙུན་མཁྱེན་པའི་་་
གཏེར། །ངུར་སྨྲིག་གར་གྱིས་བློ་ལྡན་སྙིང་ལ་ཀུན་བཟང་སྤྱོད་པའི་
མཆོག་སྦྱིན་མཁན། །བསླབ་གསུམ་ལུང་རྟོགས་བསྟན་པའི་གླིང་བཞི་
གསལ་མཛད་སྨྲ་བའི་ཉི་མ་ཞེས། ། གྲགས་པ་དོན་ལྡན་སྲས་དང་་་
བཅས་ལ་ཚེ་རབས་ཀུན་ཏུ་བདག་ཕྱག་འཚལ། །མཁྱེན་བརྩེ་དག་
པའི་འདྲེན་བྱེད་དང་ལྡན་རྒྱ་ཆེན་ཐུགས་ཀྱི་ལེགས་བྲིས་སྲས། །ཀུན་
རྟོག་མཚན་མའི་ར་རི་དང་བྲལ་ལྷག་བསམ་བཞིན་གྱི་ཟླ་བ་དཀར། །
ཐུགས་རྗེ་སྤྲིན་སྔོན་རོལ་བའི་ཀློང་ནས་དམ་ཆོས་བདུད་རྩིའི་ཆར་
འབེབས་པ། །བཀའ་དྲིན་མཚུངས་མེད་བཤེས་གཉེན་རྣམས་ལ་མི་
ཕྱེད་དད་པས་ལན་བརྒྱར་འདུད། །མཐའ་བྲལ་ཆོས་ཀྱི་དབྱིངས་དང་
རོ་གཅིག་བླ་ན་མེད་པའི་ཡེ་ཤེས་ནི། །མུ་མེད་ནམ་མཁའི་ཁམས་དང་
མཉམ་འཇུག་ཐུགས་རྗེ་བདུད་རྩིའི་འོད་ཅན་གྱིས། །ཀུན་རྨོངས་ཚ་
བའི་གདུང་བ་ཀུན་སེལ་འཇམ་དཔལ་གཞོན་ནུརགྱུར་པ་ཡིས། །
རླབས་ཆེན་ཟབ་གསལ་མྱུར་བའི་བློ་གྲོས་བརྩེ་བ་ཆེན་པོས་བདག་ལ་
334

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སྩོལ། ། ལྷ་བཙན་ཆོས་རྒྱལ་རིམ་བྱོན་རྣམས་དང་སློབ་དཔོན་་་
མཁན་ཆེན་འཇིག་རྟེན་མིག །ཀ་ཅོག་ཞང་གསུམ་རྔོག་ལོ་ཆེ་སོགས་
སྔ་ཕྱིར་བྱོན་པའི་ལོ་པན་གྱི། །རླབས་ཆེན་སྨོན་པའི་ཡུར་བའི་ལམ་
ནས་བཀའ་བསྟན་མན་ངག་ཆུ་ཀླུང་འབུམ། ། བསིལ་ལྡན་ལྗོངས་་་
འདིར་འབད་པས་དྲངས་པའི་བཀའ་དྲིན་མཐའ་དེ་ཇི་ལྟར་གཞལ། །
འཇིག་རྟེན་གསུམ་གྱི་རིན་ཆེན་གཅིག་པུ་རྒྱལ་བའི་ཡུམ་གྱི་ཚིག་ཙམ་
ཡང༌། །ཚེ་རབས་ཕྲེང་བར་ཐོས་པར་དཀའ་བའི་ཚུལ་དེ་སྙིང་ལ་ཡང་
དག་བཞག །རྙེད་བཀུར་གྲགས་པའི་ཆེད་དུ་མ་བྱས་གཞན་ལ་ཕན་
པའི་བསམ་པས་མིན། །དེས་ན་རང་ཉིད་གོམས་པའི་ཕྱིར་དུ་གཞུང་
འདི་འཆད་ལ་བདག་ཡིད་སྤྲོ། ། དེ་ཡང་བདག་ཅག་རྣམས་ཀྱི་མ་
འདྲེས་པའི་མཛའ་བཤེས་ཆེན་པོ་སྟོན་པ་ཡང་དག་པར་རྫོགས་པའི་
སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་དེ་ཉིད་
ཀྱིས་བསྐལ་བ་དཔག་ཏུ་མེད་པའི་སྔ་རོལ་ཞིག་ཏུ་བདག་ཉིད་ཆེན་པོ་
བྲམ་ཟེ་རྒྱ་མཚོའི་རྡུལ་ཞེས་བྱ་བར་གྱུར་པ་ན་དེ་བཞིན་གཤེགས་པ་
རིན་ཆེན་སྙིང་བོའི་དྲུང་དུ་སྨོན་ལམ་ཆེན་པོ་ལྔ་བརྒྱ་བཏབ་སྟེ་བླ་ན་
མེད་པའི་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་བ་ཆེན་
པོ་གྲངས་མེད་པ་གསུམ་དུ་ཤིན་ཏུ་བྱ་དཀའ་བ་རྒྱལ་སྲས་ཀྱི་སྤྱོད་པ་
རླབས་པོ་ཆེའི་སྒོ་ནས་ཚོགས་བསགས་ཏེ། མཐར་འོག་མིན་སྟུག་པོ་
བཀོད་པ་ཞེས་བྱ་བའི་དག་པའི་ཞིང་དུ་ལོངས་སྤྱོད་རྫོགས་བའི་སྐུའི་
ངོ་བོར་སངས་རྒྱས་ནས་མི་མཇེད་འཇིག་རྟེན་གྱི་ཁམས་འདིར་ཡང་
དམ་པའི་ཆོས་ཀྱི་སྣང་བ་སྤྲོ་བའི་ཕྱིར་དང་། སྔོན་གྱི་ཐུགས་བསྐྱེད་
པའི་དམ་བཅའ་རྣམས་ཡང་དག་པར་རྗེས་སུ་སྒྲུབ་པའི་ཕྱིར་དང་།
སྐལ་བ་དང་ལྡན་པའི་གདུལ་བྱ་རྣམས་སྨིན་གྲོལ་གྱི་ལམ་ལ་འགོད་
335

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའི་ཕྱིར་དུ་རྩོད་ལྡན་ཚེ་ལོ་བརྒྱ་བའི་དུས་སུ་ཤཱཀྱའི་རིགས་སུ་སྐུ་་
འཁྲུངས་ཏེ་སངས་རྒྱས་ཚུལ་བསྟན་ཅིང་། དེ་ཡང་མཁས་གྲུབ་ནོར་
བཟང་བ་སོགས་ལྟར་ན་དྲག་པོ་ཞེས་བྱ་བ་ལྕགས་ཕོ་སྤྲེལ་ལ་ལུམ་བུའི་
ཚལ་དུ་སྐུ་བལྟམས། དགུང་གྲངས་ཉེར་དགུ་བ་ཀུན་འཛིན་ཅེས་བྱ་
བ་ས་ཕོ་བྱི་བའི་ལོར་མངོན་པར་བྱུང་བའི་ཚུལ་བསྟན། དགུང་
གྲངས་སོ་ལྔ་བ་རྒྱལ་བ་ཞེས་བྱ་བ་ཤིང་ཕོ་རྟའི་ལོར་མངོན་པར་རྫོགས་
པར་སངས་རྒྱས་པའི་ཚུལ་བསྟན་ཏེ་ཆོས་ཀྱི་འཁོར་ལོ་ཇི་སྙེད་ཅིག་
བསྐོར་བ་རྣམས་ལས་ཆེས་ངོ་མཚར་རྨད་དུ་བྱུང་བ་ནི་ཤེས་རབ་ཀྱི་ཕ་
རོལ་ཏུ་ཕྱིན་པའི་མདོ་སྡེ་རིན་པོ་ཆེ་ཉིད་ཡིན་པར་གསུངས་ལ།
ཡོན་ཏན་རིན་པོ་ཆེ་སྡུད་པ་ལས་ཀྱང་། མཁས་ལ་གང་ཞིག་བསླབ་
ཀུན་ཕ་རོལ་འགྲོ་འདོད་པས། །སངས་རྒྱས་བསླབ་པ་ཤེས་རབ་ཕ་
རོལ་ཕྱིན་འདིར་སློབས། །འདི་ནི་ཆོས་གཏེར་མཆོག་དང་ཆོས་མཛོད་
དམ་པ་ཡིན། །སངས་རྒྱས་རིགས་ཡིན་འགྲོ་བའི་བདེ་དང་སྐྱིད་པའི་
མཛོད། །ཅེས་གསུངས་སོ། །
དེ་ལྟར་ན་འདིར་རྒྱལ་བའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་
པའི་སྦས་དོན་རྒྱ་ཆེ་བའི་ལམ་གྱི་རིམ་པ་མཐའ་དག་ཡང་དག་དང་
གསལ་བཪ་སྟོན་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་་
བསྟན་བཅོས་མངོན་པར་རྟོགས་པའི་རྒྱན་གྱི་ཚིག་དོན་ཅུང་ཟད་་
བཤད་པ་ལ་གསུམ། ཀླད་ཀྱི་དོན། གཞུང་གི་དོན། མཇུག་གི་
དོན་ནོ། ། དང་བོ་ལ་གཉིས། མཚན་དོན་དང༌། འགྱུར་ཕྱག་
གོ། དང་བོ་ནི། རྒྱ་གར་སྐད་དུ། ཨ་བྷི་ས་མ་ཡ་ཨ་ལངྐ་ར་ན་མ་
པྲ་ཛྙཱ་པཱ་ར་མི་ཏཱ་ཨུ་པ་དེ་ཤཱས་ཏྲ། བོད་སྐད་དུ། ཤེས་རབ་ཀྱི་ཕ་
རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
www. 336

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྒྱན་ཅེས་བྱ་བ། ཞེས་བྱུང་།། ཨ་བྷི་ས་མ་ཡ་ནི་མངོན་པར་རྟོགས་
པ། ཨ་ལཾ་ཀ་ར་ནི་རྒྱན། ན་མ་ནི་ཞེས་བྱ་བ། པྲ་ཛྙཱ་པཱ་ར་མི་ཏཱ་
ནི་ཤེས་རབ་ཀྱི་ཕ་རོལ་ཏུ་ཕྱིན་པ། ཨུ་བ་དེ་ཤ་ནི་མན་ངག ཤཱས་
ཏྲ་ནི་བསྟན་བཅོས་སོ། ། དེ་ཡང་བསྟན་བཅོས་ཆེན་པོ་འདི་ལ་
བརྟེན་ནས་ཤེར་མདོའི་དོན་བདེ་བླག་ཏུ་རྟོགས་པར་བྱེད་པས་ན་ཤེར་
ཕྱིན་གྱི་མན་ངག་གོ། རྣམ་བཤད་རིག་པ་ལས། ཉོན་མོངས་དགྲ་
རྣམས་མ་ལུས་འཆོས་པ་དང་། །ངན་འགྲོའི་སྲིད་ལས་སྐྱོབ་བྱེད་གང་
ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་
འདི་དག་གཞན་གྱི་ལུགས་ལ་མེད། །ཅེས་གསུངས་པ་ལྟར་འཆོས་
སྐྱོབ་ཀྱི་ཡོན་ཏན་གཉིས་དང་ལྡན་པས་ན་བསྟན་བཅོས་སོ། །
རྒྱལ་བའི་ཡུམ་རྣམ་པ་གསུམ་གྱི་བརྗོད་བྱའི་མངོན་པར་རྟོགས་པའི་
རིམ་པ་རྣམས་ཀྱི་གྲངས་དང་ངོ་བོ་གོ་རིམ་སོགས་གསལ་བར་ཕྱེ་སྟེ་
སྟོན་པས་ན་ཡུམ་གསུམ་གྱི་རྒྱན་ཅེས་བྱ་སྟེ། ཇི་སྐད་དུ་མདོ་སྡེ་རྒྱན་
ལས། གཟུགས་རྒྱན་རང་བཞིན་ཡོན་ཏན་ལྡན་པ་མེ་ལོང་ནང་སོང་
བ། ། མཐོང་བའི་དབང་གིས་མི་རྣམས་རབ་ཏུ་དགའ་བའི་མཆོག་
སྐྱེད་པ། །དེ་བཞིན་ལེགས་གསུངས་རྟག་ཏུ་རང་བཞིན་ཡོན་ཏན་
ལྡན་པ་ཡི། །ཆོས་ཀྱང་དོན་རྣམས་ཕྱེ་བས་མཁས་རྣམས་འདི་ན་་་
དགའ་མཆོག་སྐྱེད། །ཅེས་གསུངས་པ་ལྟར་རོ། ། གཉིས་པ་ནི།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། ཞེས་བྱུང་། འདི་ནི་ལོ་ཙཱ་བས་བཀོད་པ་སྟེ། བསྟན་
བཅོས་ཆེན་པོ་འདི་ཉིད་མདོ་སྡེའི་སྡེ་སྣོད་དུའང་དོན་གྱིས་བསྟན་པ་
ཡིན་ནོ། ། །
གཉིས་པ་གཞུང་གི་དོན་ལ་གསུམ། རྩོམ་པ་ལ་འཇུག་པའི་བྱ་
337

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བ། བརྩམ་བྱ་གཞུང་གི་རང་བཞིན། བརྩམས་པ་མཐར་ཕྱིན་
པའི་ཚུལ་ལོ། ། དང་བོ་ལ་གཉིས། མཆོད་པར་བརྗོད་པ་དང་།
དགོས་འབྲེལ་ལོ། ། དང་བོ་ནི། ཉན་ཐོས་ཞི་བ་འཚོལ་རྣམས་
ཀུན་ཤེས་ཉིད་ཀྱིས་ཉེར་ཞིར་ཁྲིད་མཛད་གང་ཡིན་དང༌། ། འགྲོ་
ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་
མཛད་པ་གང་། །གང་དང་ཡང་དག་ལྡན་པས་ཐུབ་རྣམས་རྣམ་པ་
ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་
དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་
གསུངས། ཉན་ཐོས་དང་རང་སངས་རྒྱས་སྡུག་ཀུན་ཞི་བའི་ཐར་བ་
འཚོལ་ཞིང་དོན་དུ་གཉེར་བ་རྣམས་ནི་གཞི་ཀུན་ཤེས་པ་ཉིད་ཀྱིས་
སྡུག་ཀུན་རགས་པ་ཉེ་བར་ཞི་བའི་ཉེར་ཞིར་ཁྲིད་པར་མཛད་པ་གང་
ཡིན་པ་དང་། བརྩེ་བ་སྙིང་རྗེ་ཆེན་པོས་འགྲོ་བ་ཀུན་ལ་ཕན་བདེ་
འབའ་ཞིག་སྒྲུབ་པར་བྱེད་པའི་བྱང་ཆུབ་སེམས་དཔའ་རྣམས་ལམ་
ཤེས་པ་ཉིད་ཀྱིས་འཇིག་རྟེན་གསུམ་གྱི་དོན་མཐའ་དག་ཡང་དག་པར་
སྒྲུབ་པར་མཛད་པ་གང་ཡིན་པ་དང་། གང་དང་ཡང་དག་པར་
ལྡན་པས་ཐུབ་པ་སངས་རྒྱས་བཅོམ་ལྡན་འདས་རྣམས་ཀྱིས་བརྗོད་
བྱའི་རྣམ་པ་ཀུན་དང་ལྡན་པའི་རྗོད་བྱེད་ཆོས་ཀྱི་ཕུང་བོ་སྣ་ཆོགས་པ་
འདི་རྣམས་ཡང་དག་པར་གསུངས་པར་མཛད་པ་ནི་རྣམ་པ་ཐམས་
ཅད་མཁྱེན་པ་སྟེ། དེ་ལྟར་ན་ཉན་ཐོས་དང་རང་སངས་རྒྱས་དང་
བྱང་ཆུབ་སེམས་དཔའི་ཚོགས་དང་བཅས་པའི་སངས་རྒྱས་ཀྱི་ནི་ཡུམ་
དེ་ལ་ཕྱག་འཚལ་ལོ། ། རྗེ་བཙུན་གྱིས་བསྟན་བཅོས་འདི་རྩོམ་
པའི་ཐོག་མར་མཆོད་བརྗོད་མཛད་པ་ལ་དགོས་པ་གཉིས་ཏེ། རང་
དོན་གྱི་དགོས་པ་ནི། བསྟན་བཅོས་འདི་ལ་འཇུག་པར་འགྱུར་བའི་
338

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གདུལ་བྱ་རྣམས་ལ་རྗེ་བཙུན་རང་ཉིད་དམ་པའི་སྤྱོད་པ་དང་མཐུན་
པར་སྟོན་པའི་ཆེད་དུ་ཡིན་ལ། དེ་ལྟར་བསྟན་པའི་དགོས་པ་ཡང་
གདུལ་བྱས་དེ་ལྟར་གོ་ནས་བསྟན་བཅོས་ཆེན་པོ་འདི་ལ་ཐོས་སོགས་
ཀྱིས་འཇུག་པའི་ཕྱིར་དུའོ། ། བྱེ་བྲག་ཏུ་ཡུམ་མཁྱེན་གསུམ་གྱི་
ཡོན་ཏན་བརྗོད་པའི་སྒོ་ནས་མཆོད་བརྗོད་མཛད་པའི་གཞན་དོན་གྱི་
དགོས་པ་ནི། སྲས་བཞིའི་བཞེད་དོན་མཐར་ཐུག་དཔག་ཏུ་མེད་
པའི་ཡོན་ཏན་རྣམས་ཀྱི་འབྱུང་གནས་སུ་གྱུར་པའི་ཡུམ་ལ་རབ་ཏུ་
དད་པ་སྐྱེ་བའི་ཕྱིར་ཡིན་ལ དེ་ཡང་བཟློག་ཏུ་མེད་པའི་དད་པ་
སྐྱེས་པ་ན་མ་བསྐུལ་ཀྱང་བསྟན་བཅོས་འདི་ལ་འཇུག་པར་འགྱུར་བའི་
ཕྱིར་རོ། ། མཆོད་པར་བརྗོད་པའི་ཚིགས་སུ་བཅད་པ་འདིའི་་་
ཤུགས་ཀྱིས་ཡུམ་མཁྱེན་གསུམ་གྱིས་མཚོན་པའི་མངོན་པར་རྟོགས་པ་
བརྒྱད་བརྗོད་བྱར་བྱེད་པའི་བསྟན་བཅོས་ཤིག་རྩོམ་པར་དམ་བཅས་
ལ། དེ་ལྟར་ན་དེ་ལྟ་བུའི་བསྟན་བཅོས་ཀྱི་བརྗོད་པར་བྱ་བ་དང་།
དགོས་པ་དང་། ཉིང་དགོས་དང༌། འབྲེལ་བ་རྣམས་གང་ཡིན་ཞེ་
ན། གཉིས་པ་དགོས་འབྲེལ་ནི། རྣམ་པ་ཐམས་ཅད་མཁྱེན་ཉིད་
ལམ། །སྟོན་པས་འདི་ལས་བཤད་པ་གང༌། །གཞན་གྱིས་མྱོང་བ་མ་
ཡིན་ཏེ། །ཆོས་སྤྱོད་བཅུ་ཡི་བདག་ཉིད་ཀྱི། །མདོ་དོན་དྲན་པ་ལ་
བཞག་ནས། །བློ་དང་ལྡན་པས་མཐོང་འགྱུར་ཕྱིར། །བདེ་བླག་ཏུ་ནི་
རྟོགས་ངཔ་ཞེས། །བྱ་བ་རྩོམ་པའི་དགོས་པ་ཡིན། །ཞེས་གསུངས། །
རྣམ་པ་ཐམས་ཅད་མཁྱེན་པ་ཉིད་དང་ལམ་ཤེས་པ་ཉིད་ལ་སོགས་པ་
སྟོན་པས་ཤེར་ཕྱིན་གྱི་མདོ་འདི་ཉིད་ལས་ཡང་དག་པར་བཤད་པ་
གང་ཡིན་པ་དེ་དག་ནི། བྱང་ཆུབ་སེམས་དཔའ་ལས་གཞན་ཕྱི་རོལ་
བ་ལ་སོགས་པའི་ཐོས་བསམ་གྱིས་མྱོང་བ་མ་ཡིན་ཏེ། དབུས་མཐའ་
339

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལས། དེ་ནི་ཆོས་སྤྱོད་རྣམ་བཅུ་དང་། །ཡང་དག་ལྡན་པར་ཤེས་
པར་བྱ། །ཡི་གེ་འབྲི་མཆོད་སྦྱིན་པ་དང་། །ཉན་དང་ཀློག་དང་ལེན་
པ་དང་། །འཆད་དང་ཁ་ཏོན་བྱེད་པ་དང་། །དེ་སེམས་པ་དང་སྒོམ་
པའོ། །སྤྱོད་པ་དེ་བཅུའི་བདག་ཉིད་ནི། ། བསོད་ནམས་ཕུང་བོ་་་
དཔག་ཏུ་མེད། ། ཅེས་གསུངས་པ་ལྟར། སྦྱིན་པ་ལ་སོགས་པའི་
ཆོས་སྤྱོད་བཅུ་ཡི་བདག་ཉིད་ཀྱི་ཕ་རོལ་ཏུ་ཕྱིན་པའི་མདོ་ཡི་དོན་ཐོས་
བསམ་གྱིས་ངེས་པར་བྱས་པ་མི་བརྗེད་པའི་དྲན་པ་ལ་བཞག་ནས་
བྱང་ཆུབ་སེམས་དཔའ་བློ་དང་ལྡན་པས་ཚོགས་གཉིས་རྒྱ་ཆེན་པོ་ལ་
བརྟེན་ནས་མཐོང་ཞིང་འཐོབ་པར་འགྱུར་བ་ཡིན་པའི་ཕྱིར་རོ། །
དེ་ལྟར་ན་རྒྱལ་བ་མི་ཕམ་མགོན་པོས་མངོན་པར་རྟོགས་པའི་རྒྱན་
རྩོམ་པ་ལ་དགོས་པ་མེད་དེ། སྟོན་པ་ཐུགས་རྗེ་ཅན་གྱིས་གདུལ་
བྱའི་དབང་བོའི་རིམ་པ་དང་མཐུན་པར་རྒྱལ་བའི་ཡུམ་རྒྱས་འབྲིང་
བསྡུས་གསུམ་ལས་མངོན་པར་རྟོགས་པའི་རིམ་པ་མཐའ་དག་་་་་་་་་་
གསུངས་ཟིན་པའི་ཕྱིར་རོ་སྙམ་ན། དེ་ནི་མ་ཡིན་ཏེ། གང་ལ་
བརྟེན་ན་རྒྱལ་བའི་ཡུམ་གྱི་སྦས་དོན་མངོན་པར་རྟོགས་པའི་རིམ་པ་
མཐའ་དག་ཚེགས་ཆེན་པོ་ལ་མ་ལྟོས་པར་བདེ་བླག་ཏུ་ནི་རྟོགས་པ་
ཞེས་བྱ་བ་ནི། རྗེ་བཙུན་གྱིས་བསྟན་བཅོས་མངོན་པར་རྟོགས་པའི་
རྒྱན་རྩོམ་པའི་དགོས་པ་ཡིན་ནོ། ། དེ་ཡང་རྐང་བ་དང་བོ་གཉིས་
ཀྱིས་ཤེར་མདོའི་སྐབས་སུ་གསུངས་པའི་མངོན་རྟོགས་བརྒྱད་སོགས་
བརྗོད་བྱར་བསྟན། དེ་ནས་རྐང་བཞིས་རེ་ཞིག་གཞན་གྱིས་རྟོགས་
པར་མི་ནུས་པའི་བྱང་སེམས་ཀྱི་ཐོབ་བྱའི་རྣམ་མཁྱེན་སོགས་ནི་ཉིང་
དགོས་སུ་བསྟན། དེ་ནས་རྐང་བ་གཉིས་ཀྱིས་རྒྱན་ལ་བརྟེན་ནས་
ཡུམ་དོན་བདེ་བླག་ཏུ་རྟོགས་པ་དགོས་པར་བསྟན་ལ། དེ་དག་གི་
340

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཐབས་ཐབས་བྱུང་གི་འབྲེལ་བ་ནི་ཤུགས་ལ་བསྟན་ཏོ། ། གཉིས་
པ་བརྩམ་བྱ་གཞུང་གི་རང་བཞིན་ལ་གསུམ། རྒྱས་པ་ལ་དད་པ་ལ་
དངོས་པོ་བརྒྱད། འབྲིང་ལ་དད་པ་ལ་དྲུག བསྡུས་པ་ལ་དད་པ་
ཕ་གསུམ་དུ་དབྱེ་བའོ། ། དང་བོ་ལ་གཉིས། ལུས་རྣམ་པར་
བཞག་པ་དང་། ཡན་ལག་རྒྱས་པར་བཤད་པའོ། ། དང་བོ་ལ་
གཉིས། ལུས་མདོར་བསྟན་པ་དང་། རྒྱས་པར་བཤད་པའོ། །
དང་བོ་ནི། ཤེས་རབ་ཕ་རོལ་ཕྱིན་པ་ནི། ། དངོས་པོ་བརྒྱད་
ཀྱིས་ཡང་དག་བཤད། །རྣམ་ཀུན་མཁྱེན་ཉིད་ལམ་ཤེས་ཉིད། །དེ་
·ནས་ཐམས་ཅད་ཤེས་པ་ཉིད། །རྣམ་ཀུན་མངོན་རྫོགས་རྟོགས་པ་
༽དང་། ། རྩེ་མོར་ཕྱིན་དང་མཐར་གྱིས་པ། །སྐད་ཅིག་གཅིག་མངོན་
རྫོགས་བྱང་ཆུབ། །ཆོས་ཀྱི་སྐུ་དང་དེ་རྣམ་བརྒྱད། །ཅེས་གསུངས།
རྒྱལ་བའི་ཡུམ་རྣམ་པ་གསུམ་གྱི་བརྗོད་པར་བྱ་བའི་ཤེས་རབ་ཀྱི་ཕ་
རོལ་ཏུ་ཕྱིན་པ་ནི། བསྟན་བཅོས་འདིར་དངོས་པོ་བརྒྱད་ཀྱིས་ཡང་
དག་པར་བཤད་པར་བྱ་སྟེ། དེ་ཡང་ཤེས་བྱ་རྒྱུ་འབྲས་ཀྱི་རྣམ་པ་
ཀུན་སྐད་ཅིག་མ་གཅིག་ལ་མངོན་སུམ་དུ་རྟོགས་པའི་ཡེ་ཤེས་ནི་རྣམ་
ཕ་ཐམས་ཅད་མཁྱེན་པ་ཉིད་དང༌། ལམ་གསུམ་བདེན་པར་མེད་པ་
《མངོན་སུམ་དུ་རྟོགས་པའི་ཐེག་ཆེན་གྱི་ཡེ་ཤེས་སམ་དེས་ཟིན་པའི་
ཐིག་ཆེན་འཕགས་པའི་མངོན་རྟོགས་ནི་ལམ་ཤེས་ཉིད་དང་། དེ་
ནས་ཞེས་པ་སྔ་ཕྱི་གོ་རིམ་མཚམས་སྦྱོར་བའི་ཚིག་གོ། ཐེག་དམན་
འཕགས་པའི་མངོན་རྟོགས་དང་ཐེག་དམན་རྟོགས་རིགས་སུ་གནས་
པའི་འཕགས་པའི་མཁྱེན་པ་གང་རུང་གིས་བསྡུས་པའི་མངོན་རྟོགས་
ཐམས་ཅད་ཤེས་པ་ཉིད་དང་། མཁྱེན་གསུམ་གྱི་རྣམ་པ་སྒོམ་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ནི། རྣམ་པ་
341

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀུན་མངོན་པར་རྫོགས་པར་རྟོགས་པ་དང་། མཁྱེན་གསུམ་གྱི་རྣམ་
པ་སྒོམ་པ་ལ་དབང་ཐོབ་པའི་སྦྱོར་ལམ་དྲོད་ཡན་ཆད་ཀྱི་སེམས་་་་
དཔའི་རྣལ་འབྱོར་ནི་རྩེ་མོར་ཕྱིན་པའི་སྦྱོར་བ་དང་། མཁྱེན་གསུམ་
གྱི་རྣམ་པ་ལ་བརྟན་པ་ཐོབ་ཕྱིར་དུ་རྣམ་པ་རྣམས་རིམ་གྱིས་སྒོམ་པའི་
ཤེས་རབ་ཀྱིས་ཟིན་པའི་ཐེག་ཆེན་ཚོགས་ལམ་སྐད་ཅིག་གཉིས་པ་ནས་
རྒྱུན་མཐའི་སྔ་ལོག་བར་གྱི་སེམས་དཔའི་རྣལ་འབྱོར་ནི་མཐར་གྱིས་
པའི་སྦྱོར་བ་དང་། སྐད་ཅིག་མ་གཅིག་གིས་མངོན་པར་རྫོགས་པར་
བྱང་ཆུབ་པར་འགྱུར་བའི་སེམས་དཔའི་རྣལ་འབྱོར་མཐར་ཐུག་ནི་
སྐད་ཅིག་མའི་སྦྱོར་བ་དང༌། ཤེས་བྱ་མཁྱེན་པ་གསུམ་སྦྱོར་བ་་་་
བཞིས་ཉམས་སུ་བླངས་པ་ལ་བརྟེན་ནས་ཐོབ་པའི་མཐར་ཐུག་གི་ཡོན་
ཏན་ཆོས་ཀྱི་སྐུ་འཕྲིན་ལས་དང་བཅས་པ་སྟེ། དེ་དག་ནི་དངོས་པོ་
རྣམ་པ་བརྒྱད་དོ། །ཅིའི་ཕྱིར་རྗེ་བཙུན་གྱིས་དངོས་པོ་བརྒྱད་དུ་་
གྲངས་ངེས་པར་མཛད་ཅེ་ན། གང་ཟག་གཅིག་འཚང་རྒྱ་བ་ལ་ཤེས་
པར་བྱ་བའི་ཡུལ་དང་། ཉམས་སུ་ལེན་པའི་ལམ་དང་། ཉམས་སུ་
བླངས་པའི་འབྲས་བུ་གསུམ་དུ་གྲངས་ངེས་ལ། དེ་ཡང་ཚོང་བ་ཚོང་
གི་ཁེ་ཐོས་ན་འདོད་པ་སྐྱེས་པ་ལྟར་རྣམ་མཁྱེན་དང་བོར་བསྟན།
དེ་ནས་དེ་དོན་དུ་གཉེར་བས་དེ་ཐོབ་བྱེད་ཀྱི་ཐབས་ལམ་ཤེས་བསྟན།
ཐབས་དེའི་གོལ་ས་ཤེས་པའི་ཕྱིར་དུ་གཞི་ཤེས་བསྟན་ཏོ། ། ལམ་
གྱི་རྟོགས་པ་ཁྱད་པར་ཅན་མ་སྐྱེ་བ་སྐྱེད་པར་བྱེད་པའི་ཐབས་རྣམ་
ཀུན་དང་། རྟོགས་པ་སྐྱེས་ནས་དབང་དུ་གྱུར་པ་རྩེ་མོ་དང་།
སྐྱེས་ཟིན་ཁྱད་པར་དུ་བྱེད་པ་མཐར་གྱིས་པ་དང་། མཁྱེན་གསུམ་
སྒོམ་པའི་སྦྱོར་བ་མཐར་ཐུག་གྲུབ་པའི་སྐབས་དང་དམིགས་པ་ལ་
གསོས་འདེབས་པའི་དབང་དུ་བྱས་ནས་སྐད་ཅིག་མའི་སྦྱོར་བ་དང་
342

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བཞིར་ངེས་སོ། ། དེ་ལ་མཁྱེན་གསུམ་གྱི་གོ་རིམ་ནི་བཤད་པའི་
རིམ་པ་ཡིན་ལ། ཕྱི་མ་ལྔ་ནི་རྒྱུ་འབྲས་དོན་གྱི་རིམ་པའོ། །
གཉིས་པ་ལུས་རྒྱས་པར་བཤད་པ་ནི། སེམས་བསྐྱེད་པ་དང་
གདམས་ངག་དང་། །ངེས་འབྱེད་ཡན་ལག་རྣམ་བཞི་དང་། །སྒྲུབ་པ་
ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང་། །དམིགས་
པ་དག་དང་ཆེད་དང་ནི། །གོ་ཆ་འཇུག་པའི་བྱ་བ་དང་། །ཚོགས་ནི་
ངེས་པར་འབྱུང་བཅས་རྣམས། ། ཐུབ་པའི་རྣམ་ཀུན་མཁྱེན་་པ་་་་་་
ཉིད། །མོག་མོག་པོར་བྱེད་ལ་སོགས་དང་། །སློབ་མ་བསེ་རུའི་ལམ་
གང་དང་། །འདི་དང་གཞན་པའི་ཡོན་ཏན་གྱི། ། ཕན་ཡོན་ཆེ་བ་
མཐོང་བའི་ལམ། །བྱེད་པ་དང་ནི་མོས་པ་དང་། །བསྟོད་དང་བཀུར་
དང་བསྔགས་པ་དང་། །བསྔོ་དང་རྗེས་སུ་ཡི་རང་བ། །ཡིད་ལ་བྱེད་
དང་བླ་མེད་དག སྒྲུབ་དང་ཤིན་ཏུ་དག་པ་ཞེས། །བྱ་བ་འདི་ནི་
སྒོམ་པའི་ལམ། །བྱང་ཆུབ་སེམས་དཔའ་མཁས་རྣམས་ཀྱི། །ལམ་
ཤེས་ཉིད་ནི་དེ་འདྲར་བཤད། །ཤེས་པའི་སྲིད་པ་མི་གནས་ཤིང་། །
སྙིང་རྗེས་ཞི་ལ་མི་གནས་དང་། །ཐབས་མ་ཡིན་པས་རིང་བ་དང་། །
ཐབས་ཀྱིས་རིང་བ་མ་ཡིན་ཉིད། །མི་མཐུན་གཉེན་པོའི་ཕྱོགས་དག་
དང་། །སྦྱོར་དང་དེ་ཡི་མཉམ་ཉིད་དང༌། །ཉན་ཐོས་ལ་སོགས་་་་་
མཐོང་བའི་ལམ། །དེ་འདྲ་ཀུན་ཤེས་ཉིད་དུ་འདོད། །།རྣམ་པ་སྦྱོར་
བར་བཅས་རྣམས་དང་། །ཡོན་ཏན་སྐྱོན་ནི་མཚན་ཉིད་བཅས། །
ཐར་དང་ངེས་འབྱེད་ཆ་མཐུན་དང་། །སློབས་པ་ཕྱིར་མི་ལྡོག་པའི་
ཚོགས །སྲིད་དང་ཞི་བ་མཉམ་ཉིད་དང་། །ཞིང་དག་བླ་ན་མེད་པ་
ནི། །རྣམ་ཀུན་མངོན་རྫོགས་རྟོགས་པ་སྟེ། །འདི་ནི་ཐབས་མཁས་
བཅས་པ་ཡིན། །དེ་ཡི་རྟགས་དང་རྣམ་འཕེལ་དང་། །བརྟན་དང
343

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སེམས་ཀུན་གནས་པ་དང༌། །མཐོང་ཞེས་བྱ་དང་སྒོམ་པ་ཞེས། །བྱ་
བའི་ལམ་ནི་སོ་སོ་ལ། །རྣམ་པར་རྟོག་པ་རྣམ་བཞི་ཡི། །གཉེན་པོ་
རྣམ་པ་བཞི་དང་ནི། །བར་ཆད་མེད་པའི་ཏིང་ངེ་འཛིན། །ལོག་པར་
སྒྲུབ་དང་བཅས་པ་ནི། །རྩེ་མོའི་མངོན་རྟོགས་མཐར་གྱིས་པ། །རྣམ་
གསུམ་རྣམ་བཅུ་སྐད་ཅིག་མ། །གཅིག་གིས་མངོན་རྫོགས་བྱང་ཆུབ་
པ། །མཚན་ཉིད་གྱིས་ནི་རྣམ་པ་བཞི། །ངོ་བོ་ཉིད་ལོངས་རྫོགས་
བཅས་དང་། །དེ་བཞིན་གཞན་པ་སྤྲུལ་བ་ནི། །ཆོས་སྐུ་མཛད་པ་
དང་བཅས་པ། །རྣམ་པ་བཞིར་ནི་ཡང་དག་བརྗོད། །ཅེས་གསུངས།
བསམ་པ་ཕུན་སུམ་ཚོགས་པ་སེམས་བསྐྱེད་པ་དང་། །བསམ་པ་་་་
སེམས་བསྐྱེད་ཀྱིས་དམ་བཅའ་ཇི་ལྟར་སྒྲུབ་པའི་ཚུལ་འདོམས་པའི་
གདམས་ངག་དང་། གདམས་པའི་དོན་ངེས་འབྱེད་ཡན་ལག་རྣམ་
པ་བཞི་དང་། །ཐེག་ཆེན་སྒྲུབ་པ་ཡི་ནི་རྟེན་དུ་གྱུར་པ་ཆོས་ཀྱི་་་་་
དབྱིངས་ཀྱི་རང་བཞིན་དུ་གནས་པའི་རིགས་དང་། སྒྲུབ་པ་པོའི་
ཤེས་བྱར་གྱུར་པ་ཐེག་ཆེན་སྒྲུབ་པའི་དམིགས་པ་དག་དང་། གང་
གི་ཆེད་དུ་སྒྲུབ་པ་ཉམས་སུ་བླངས་པའི་འབྲས་བུ་མཐར་ཐུག་པ་ཐེག་
ཆེན་སྒྲུབ་པའི་ཆེད་དུ་བྱ་བ་དང་ནི མི་མཐུན་ཕྱོགས་ཀྱིས་མི་་་་
ཚུགས་པ་གོ་ཆ་དང་འདྲ་བར་ཕྱིན་དྲུག་རེ་རེར་དྲུག་དྲུག་ཚང་བར་
ཉམས་སུ་ལེན་པའི་གོ་ཆའི་སྒྲུབ་པ་དང་། གོ་བགོས་ནས་ཐེག་ཆེན་
གྱི་གཡུལ་དུ་འཇུག་པའི་འཇུག་སྒྲུབ་དང༌། ཞུགས་ཏེ་དཔུང་གི་་
ཚོགས་གསོག་པའི་ཚོགས་སྒྲུབ་དང༌། ཚོགས་བསགས་པས་མ་རྒྱལ་
བ་ལས་རྒྱལ་བ་ཐོབ་བྱེད་ངེས་པར་འབྱུང་བའི་སྒྲུབ་པ་དང་བཅས་པ་
རྣམས་ནི་ཐུབ་པའི་རྣམ་ཀུན་མཁྱེན་པ་ཉིད་མཚོན་བྱེད་དོ། །
མཚོན་ཚུལ་ནི། རྣམ་པ་ཐམས་ཅད་མཁྱེན་པ་ཉིད་ནི་ཆོས་བཅུ་བོ་
344

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
འདི་དག་ཉམས་སུ་བླངས་པ་ལས་ཐོབ་པ་ཡིན་ནོ་ཞེས་རྒྱུས་འབྲས་བུ་
མཚོན་པ་དང་། ཆོས་བཅུ་ལ་སོགས་པའི་ཐེག་པ་ཆེན་པོའི་རྒྱུ་་་་
འབྲས་ཀྱི་ལམ་གྱི་རིམ་པ་མཐའ་དག་མངོན་སུམ་དུ་རྟོགས་པའི་མཐར་
ཐུག་པའི་མཁྱེན་པ་ནི་རྣམ་མཁྱེན་ཡིན་ནོ་ཞེས་ཡུལ་གྱིས་ཡུལ་ཅན་
མཚོན་པའང་ཡིན་ནོ། ། སངས་རྒྱས་ཀྱི་སྐུའི་འོད་ཀྱིས་འཁོར
གདུལ་བྱའི་ལྷ་རྣམས་ཀྱི་ལུས་ཀྱི་འོད་གཟི་མདངས་མེད་པ་མོག་མོག་
པོར་བྱེད་པ་ལ་སོགས་པའི་ལམ་ཤེས་ཀྱི་ཡན་ལག་དང་། ཉན་ཐོས་
ཀྱི་རྟོགས་རིགས་སུ་གནས་པའི་སློབ་མ་ཉན་ཐོས་ཀྱི་ལམ་ཤེས་པའི་
ལམ་ཤེས་དང་། རང་རྒྱལ་གྱི་རྟོགས་སུ་གནས་པའི་བསེ་རུ་རང་
རྒྱལ་གྱི་ལམ་ཤེས་པའི་ལམ་ཤེས་གང་ཡིན་པ་དང་།. ཚེ་འདི་ལ་ནད་
མེད་པ་ལ་སོགས་པ་དང་ཚེ་རབས་གཞན་དུ་སངས་རྒྱས་དང་མི་་་་
འབྲལ་ཞིང་དེས་སྐྱོབ་པ་ལ་སོགས་པའི་ཡོན་ཏན་གྱི་ཕན་ཡོན་ཆེ་བ་
ཐེག་ཆེན་གྱི་མཐོང་བའི་ལམ་དང༌། བྱང་སེམས་སྒོམ་ལམ་པ་གང་
དུ་གནས་པའི་ས་ཕྱོགས་དག་ཀྱང་མཆོད་པའི་རྟེན་དུ་འགྱུར་བ་ལ་
སོགས་པའི་ཐེག་ཆེན་སྒོམ་ལམ་གྱི་བྱེད་པ་དང་ནི། གཞུང་ལམ་
འབྲས་བུ་ཤེར་ཕྱིན་ལ་རང་དང་གཞན་དང་རང་གཞན་གཉིས་ཀའི་
དོན་གསུམ་གྱི་འབྱུང་གནས་སུ་ཡིད་ཆེས་པའི་མོས་པ་སྒོམ་ལམ་དང་།
དེ་ལྟར་མོས་པ་ལ་དེའི་ཕན་ཡོན་སངས་རྒྱས་ལ་སོགས་པས་བསྟོད་པ་
དང་བཀུར་བ་དང་བསྔགས་པ་གསུམ་དང་། དགེ་བའི་རྩ་བ་རྣམས་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བསྔོ་བ་ཡིད་ལ་བྱེད་པ་
བླ་ན་མེད་པའི་སྒོམ་ལམ་དང་། གཞན་གྱི་དགེ་བ་ལ་རབ་ཏུ་དགའ་
བའི་སེམས་ཀྱིས་རྗེས་སུ་ཡི་རང་བ་ཡིད་ལ་བྱེད་པ་བླ་ན་མེད་པའི་སྒོམ་
ལམ་དག་དང་། རྟོགས་པ་མཐར་ཐུག་པའི་ལག་རྗེས་འཇོག་པའི་
345

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད
སྒྲུབ་པ་སྒོམ་ལམ་དང་། སྤངས་པ་མཐར་ཐུག་པའི་ལག་རྗེས་འཇོག་
པའི་སྒོམ་པའི་ལམ་ཤིན་ཏུ་རྣམ་པར་དག་པ་ཞེས་བྱ་བ་འདི་དག་ནི་
སྒོམ་པའི་ལམ་སྟེ། བྱང་ཆུབ་སེམས་དཔའ་བདེན་པ་གཉིས་ལ་་
མཁས་པ་རྣམས་ཀྱི་ལམ་ཤེས་ཉིད་མཚོན་བྱེད་ནི་ཆོས་བཅུ་གཅིག་པོ་
དེ་འདྲར་མདོ་ལས་བཤད་ལ མཚོན་ཚུལ་ནི་ཡུལ་དང་ངོ་བོ་ཅི་
རིགས་ཀྱིས་མཚོན་པར་གསུངས་སོ། ། ཤེས་རབ་ཀྱི་སྲིད་མཐའ་
བཀག་པས་སྲིད་པའི་མཐའ་ལ་མི་གནས་ཤིང་མཐའ་དེས་འགོག་པའི་
གཞི་ཤེས་དང༌། སྙིང་རྗེས་ཞི་མཐའ་བཀག་པས་ཞི་བའི་མཐའ་ལ་
མི་གནས་པའི་ལམ་ཤེས་དང་། ཐབས་ཤེས་ཁྱད་པར་ཅན་གྱི་ཟིན་
པ་མ་ཡིན་པས་འབྲས་ཡུམ་ལ་རིང་བ་དང་། ཐབས་ཤེས་ཀྱིས་ཟིན་
པའི་འབྲས་ཡུམ་ལ་རིང་བ་མ་ཡིན་པ་ཉིད་ཀྱི་གཞི་ཤེས་དག་དང་།
ཐེག་ཆེན་ལ་ལྟོས་ཏེ་མི་མཐུན་ཕྱོགས་ཀྱི་གཞི་ཤེས་དང་གཉེན་པོའི་
ཕྱོགས་ཀྱི་གཞི་ཤེས་དག་དང་། གཞི་ཤེས་སྦྱོར་བ་དང་། དེའི་
འཛིན་སྟངས་མཉམ་ཉིད་དང༌། ཉན་ཐོས་ལ་སོགས་པའི་མཐོང་
བའི་ལམ་སྟེ། དེ་འདྲ་བའི་ཆོས་དགུ་བོ་ནི་ཀུན་ཤེས་པ་ཉིད་མཚོན་
བྱེད་དུ་འདོད་དོ། ། མཁྱེན་གསུམ་གྱི་རྣམ་པ་དང་། སྦྱོར་བ་
སྒོམ་པར་བྱེད་པ་བོ་དང་བཅས་པ་རྣམས་དང་། སྦྱོར་བ་བསྒོམ་
པའི་ཡོན་ཏན་དང་། སྦྱོར་བའི་བར་ཆད་དུ་གྱུར་པའི་སྐྱོན་དང་།
སྦྱོར་བའི་མཚན་ཉིད་བཞི་དང་བཅས་པ་དང་། ཐེག་ཆེན་གྱི་ཐར་
བ་ཆ་མཐུན་དང་། ངེས་འབྱེད་ཆ་མཐུན་དང་། སློབ་པ་ཕྱིར་མི་
ལྡོག་པའི་དགེ་འདུན་གྱི་ཚོགས་དང་། སྲིད་པ་དང་ཞི་བ་བདེན་
སྟོང་དུ་མཉམ་པ་ཉིད་དུ་སྒོམ་པའི་སྦྱོར་བ་དང་། སྣོད་བཅུད་ཀྱི་
སྐྱོན་དག་པའི་ཕྱིར་དུ་ཞིང་དག་པར་བསྒོམ་པའི་ཞིང་དག་བླ་ན་མེད་
346

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པའི་སྦྱོར་བ་དང་། སེམས་ཅན་ཡོངས་སུ་སྨིན་པའི་ཡན་ལག་ཐབས་
ལ་མཁས་པའི་སྦྱོར་བ་དང་བཅས་པ་ཆོས་བཅུ་གཅིག་པོ་འདི་ནི་རྣམ་
པ་ཀུན་མངོན་པར་རྫོགས་པར་རྟོགས་པ་མཚོན་པར་བྱེད་པ་སྟེ། དེ་
ཡང་ཐར་ཆ་དང་། ངེས་ཆ་དང༌། ཐ་མ་གསུམ་ནི་སྦྱོར་བའི་ངོ་བོ་
ཡིན་ལ། གཞན་རྣམས་ཀྱིས་སྦྱོར་བའི་ཡུལ་དང་། རྟེན་དང་།
ཕན་ཡོན་དང་། སྤང་བྱ་དང་། ཤེས་བྱེད་ཀྱི་སྒོ་ནས་མཚོན་ནོ། །
ཇི་སྐད་བཤད་པའི་རྩེ་མོ་དེ་ཡི་རྟགས་བཅུ་གཉིས་ཀྱིས་མཚོན་པའི་
དྲོད་རྩེ་སྦྱོར་དང་། བསོད་ནམས་རྣམ་པར་འཕེལ་བ་བཅུ་དྲུག་ཚང་
བའི་རྩེ་མོའི་རྩེ་སྦྱོར་དང་། ཐབས་ཤེས་ཀྱི་རྟོགས་པ་བརྟན་པོ་ཐོབ་
པའི་བཟོད་པའི་རྩེ་སྦྱོར་དང་། སེམས་ཀུན་ཏུ་གནས་པ་ཐོབ་པའི་
ཆོས་མཆོག་རྩེ་སྦྱོར་དང་། མཐོང་བའི་ལམ་ཞེས་བྱ་བ་དང་སྒོམ་པ་
བ་ཞེས་བྱ་བའི་ལམ་ནི་སོ་སོ་ལ་སྤང་བྱ་གཟུང་འཛིན་གྱི་རྣམ་པར་རྟོག་
པ་རྣམ་པ་བཞི་ཡི་གཉེན་པོ་རྣམ་པ་བཞི་ཡི་ངོ་བོ་མཐོང་ལམ་རྩེ་སྦྱོར་
དང་ནི་སྒོམ་ལམ་རྩེ་སྦྱོར་དག་དང་། བར་ཆད་མེད་པའི་ཏིང་ངེ་
འཛིན་གྱི་ངོ་བོར་གྱུར་པའི་བར་ཆད་མེད་པའི་རྩེ་སྦྱོར་དང་།
བསལ་བྱ་ལོག་པར་སྒྲུབ་པའི་རྟོགས་པ་དང་བཅས་པ་ནི། རྩེ་མོས་
མངོན་པར་རྟོགས་པ་མཚོན་བྱེད་ཀྱི་ཆོས་སོ། ། དེ་ལ་དང་བོ་་་
བདུན་ངོ་བོ་དང་། ཐ་མ་ནི་སྤང་བྱའི་སྒོ་ནས་ཡིན་ནོ། ། སྦྱིན་
པའི་མཐར་གྱིས་པ་ནས་ཤེས་རབ་ཀྱི་བར་དྲུག་དང་། སངས་རྒྱས་
རྗེས་སུ་དྲན་པ་དང་། ཆོས་དང་དགེ་འདུན་དང་ཚུལ་ཁྲིམས་དང་།
སྟོང་བ་དང་། ལྷ་རྗེས་སུ་དྲན་པའི་མཐར་གྱིས་པ་དྲུག་དང་།
ཆོས་ཐམས་ཅད་དོན་དམ་པར་ངོ་བོ་ཉིད་མེད་པར་རྟོག་པའི་མཐར་
གྱིས་པ་དང་བཅས་པ་ནི་རྣམ་པ་གསུམ་གྱིས་ལྷག་པའི་རྣམ་པ་བཅུ་སྟེ།
347

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་ལྟར་ཆོས་བཅུ་གསུམ་གྱིས་མཐར་གྱིས་པའི་སྦྱོར་བ་མཚོན་པར་བྱེད་
དོ། ། སྐད་ཅིག་མ་གཅིག་གིས་མངོན་པར་རྟོགས་པར་བྱང་ཆུབ་
པ་ཞེས་བྱ་བའི་སྦྱོར་བ་མཆོན་བྱེད་ནི། མཚན་ཉིད་མེད་པའི་སྐད་
ཅིག་སྦྱོར་དང་། གཉིས་སུ་མེད་པའི་སྐད་ཅིག་མའི་སྦྱོར་བ་སྟེ་ལྡོག་
ཆའི་མཚན་ཉིད་ཀྱིས་ནི་ཕྱེ་བའི་ཆོས་རྣམ་པ་བཞིའོ། ། འབྲས་བུ་
ཆོས་སྐུ་མཚོན་བྱེད་ཀྱི་ཆོས་ནི། ངོ་བོ་ཉིད་སྐུ་དང་། ལོངས་སྤྱོད་
རྫོགས་པ་དང་བཅས་པའི་སྐུ་དང་། དེ་བཞིན་དུ་དེ་དག་ལས་་་་
གཞན་པ་སྤྲུལ་བ་ཡི་སྐུ་དང་ནི། ཆོས་སྐུ་མཛད་པ་འཕྲིན་ལས་དང་
བཅས་པ་རྣམ་པ་བཞིར་ནི་ཡང་དག་པར་བརྗོད་དོ། །
གཉིས་པ་ཡན་ལག་རྒྱས་པར་བཤད་པ་ལ་གསུམ། ཤེས་བྱ་
མཁྱེན་གསུམ་དང༌། ཉམས་ལེན་སྦྱོར་བཞི་དང་། འབྲས་བུ་ཆོས་
སྐུ་རྒྱས་པར་བཤད་པའོ། ། དང་བོ་ལ་གསུམ། རྣམ་མཁྱེན་དང་།
ལམ་ཤེས་དང་། གཞི་ཤེས་རྒྱས་པར་བཤད་པའོ། ། དང་བོ་ལ་
ལམ་གྱི་རང་བཞིན་སེམས་བསྐྱེད་དང་། དེ་དག་བྱེད་
གསུམ།
གདམས་ངག་དང་། གདམས་དོན་ཇི་ལྟར་སྒྲུབ་ཚུལ་བཤད་པའོ། །
དང་བོ་ལ་སེམས་བསྐྱེད་ཀྱི་ངོ་བོ་དང་། རབ་དབྱེ་གཉིས། དང་བོ་
ནི། སེམས་བསྐྱེད་པ་ནི་གཞན་དོན་བྱེད། །ཡང་དག་རྫོགས་པའི་
བྱང་ཆུབ་འདོད། །དེ་དང་དེ་ནི་མདོ་བཞིན་དུ། །བསྡུས་དང་བསྡུས་
པའི་སྒོ་ནས་བརྗོད། །ཅེས་གསུངས། སེམས་བསྐྱེད་པ་རང་གི་ངོ་
བོ་ནི། སེམས་ཅན་གཞན་གྱི་དོན་གྱི་ཕྱིར་དུ་ཡང་དག་པར་རྫོགས་
པའི་བྱང་ཆུབ་འཐོབ་པར་འདོད་པའི་སེམས་ཁྱད་པར་ཅན་ནོ། །
ཇི་སྐད་བཤད་པའི་སེམས་བསྐྱེད་པའི་མཚན་ཉིད་ཀྱི་དམིགས་ཡུལ་
བྱང་ཆུབ་དེ་དང་ཆེད་དུ་བྱ་བ་གཞན་དོན་དེ་ནི་མདོ་བཞིན་དུ་བཤད་
348

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པ་ཡིན་ཏེ། ཤེར་ཕྱིན་གྱི་མདོ་ལས་དེ་དག་རེ་རེ་ནས་མདོར་བསྡུས་
པ་དང་རྒྱས་པའི་སྒོ་ནས་བརྗོད་པའི་ཕྱིར། ཡུམ་བར་མ་ལས་བྱང་
ཆུབ་བསྡུས་ཏེ་བསྟན་པ་ནི། ཤཱ་རིའི་བུ་འདི་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་ཆོས་ཐམས་ཅད་རྣམ་པ་ཐམས་ཅད་དུ་
མངོན་པར་རྫོགས་པར་འཚང་རྒྱ་བར་འདོད་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྩོན་པར་བྱའོ། ། ཞེས་དང་། བྱང་ཆུབ་རྒྱས་
པར་བསྟན་པ་ནི། ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་
དཔའ་ཆེན་པོ་མི་གནས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་གནས་ཏེ། སྦྱིན་པ་བོ་དང༌། སྦྱིན་པར་བྱ་བ་དང་། ལེན་པ་
བོ་མི་དམིགས་པའི་ཕྱིར་ཡོངས་སུ་བཏང་བའི་ཚུལ་གྱིས་སྦྱིན་པའི་ཕ་
རོལ་ཏུ་ཕྱིན་པ་ཡོངས་སུ་རྫོགས་པར་བྱའོ། ། ཞེས་སོགས་དང་།
གཞན་དོན་མདོར་བསྟན་པ་ནི། བྱང་ཆུབ་སེམས་དཔའ་སེམས་
དཔའ་ཆེན་པོ་ཕྱོགས་བཅུ་རེ་རེ་ཞིང་གངྒཱའི་ཀླུང་གི་བྱེ་མ་སྙེད་ཀྱི་་
འཇིག་རྟེན་གྱི་ཁམས་ན་སེམས་ཅན་གང་ཞིག་ཡོད་པ་དེ་དག་ཐམས་
ཅད་ཕུང་བོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་
ཡོངས་སུ་མྱ་ངན་ལས་འདའ་བར་འདོད་པས་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བསླབ་པར་བྱའོ། ། ཞེས་དང་། དེ་རྒྱས་པར་བསྟན་
པ་ནི། སེམས་ཅན་སེར་སྣ་ཅན་རྣམས་སྦྱིན་པ་དང༌། ཚུལ་ཁྲིམས་
འཆལ་བ་རྣམས་ཚུལ་ཁྲིམས་ལ་རབ་ཏུ་འགོད་པར་འདོད་པའི་བྱང་
ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་བསླབ་པར་བྱའོ། ། ཞེས་སོགས་གསུངས་པའི་ཕྱིར།
གཉིས་པ་སེམས་བསྐྱེད་ཀྱི་རབ་དབྱེ་ནི། དེ་ཡང་ས་གསེཪ་ཟླ་བ་
མེ། །གཏེར་དང་རིན་ཆེན་འབྱུང་གནས་མཚོ། །རྡོ་རྗེ་་རི་སྨན་བཤེས་
349

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཉེན་དང་། །ཡིད་བཞིན་ནོར་བུ་ཉི་མ་གླུ། །རྒྱལ་བོ་མཛོད་དང་
ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་
རྣམས་ཀྱིས། །རྣམ་པ་ཉི་ཤུ་རྩ་གཉིས་སོ། །ཞེས་གསུངས།. དཔེས་
སོགས་ཉེར་གཉིས་ནི་ཚིག་ལ་གསལ་ཞིང་། གྲོགས་འདུན་སོགས་
ཉེར་གཉིས་ནི་འདི་ལྟ་སྟེ། འདུན་པ་དང་། བསམ་པ་དང་།
ལྷག་པའི་བསམ་པ་དང་། སྦྱོར་བ་དང་། སྦྱིན་པའི་ཕར་ཕྱིན་
དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་།
བསམ་གཏན་དང་། ཤེས་རབ་དང་། ཐབས་མཁས་དང་།
སྨོན་ལམ་དང་། སྟོབས་དང་། ཡེ་ཤེས་ཀྱི་ཕར་ཕྱིན་དང་།
མངོན་ཤེས་དང་། བསོད་ནམས་དང་ཡེ་ཤེས་ཀྱི་ཚོགས་གཉིས་དང་།
བྱང་ཕྱོགས་སོ་བདུན་དང་། སྙིང་རྗེ་དང་ལྷག་མཐོང་དང་།
གཟུངས་དང་སྤོབས་པ་དང་། ཆོས་ཀྱི་སྡོམ་བཞིའི་དགའ་སྟོན་དང་།
བགྲོད་པ་གཅིག་པའི་ལམ་དང༌། ཆོས་ཀྱི་སྐུ་རྣམས་སོ། ། དེ་
ཡང་བྱང་ཆུབ་ལ་འདུན་པ་དང་ལྡན་པའི་སེམས་བསྐྱེད་ནི། ས་ལྟ་
བུ་ཡིན་ཏེ། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
རྫོགས་པར་འཚང་རྒྱ་བར་འདོད་པ་ནི་སངས་རྒྱས་ཀྱི་ཆོས་དང་དགེ་
བའི་ཚོགས་ཐམས་ཅད་ཀྱི་གཞི་ཡིན་པའི་ཕྱིར། བསམ་པ་དང་ལྡན་
པའི་སེམས་བསྐྱེད་ནི། གསེར་ལྟ་བུ་ཡིན་ཏེ། ཕར་ཕྱིན་དྲུག་གིས་
བསྡུས་པའི་ཕན་པ་དང་བདེ་བའི་བསམ་པ་ནི་བྱང་ཆུབ་ཀྱི་བར་དུ་
འགྱུར་བ་མེད་པའི་ཕྱིར། ལྷག་པའི་བསམ་པ་དང་ལྡན་པའི་སེམས་
བསྐྱེད་ནི། ཟླ་བ་ཚེས་པ་ལྟ་བུ་ཡིན་ཏེ། དགེ་བའི་ཆོས་མཐའ་དག་
གོང་ནས་གོང་དུ་འཕེལ་བར་འགྱུར་བའི་བསམ་པ་ལྷག་པ་དང་ལྡན་
པའི་ཕྱིར། མཁྱེན་གསུམ་གྱི་སྦྱོར་བ་དང་ལྡན་པའི་སེམས་བསྐྱེད་ནི།
350

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
མེ་ལྟ་བུ་ཡིན་ཏེ། སྒྲིབ་པའི་བུད་ཤིང་སྲེག་པར་བྱེད་པའི་ཕྱིར།
སྦྱིན་པའི་ཕར་ཕྱིན་དང་ལྡན་པའི་སེམས་བསྐྱེད་ནི། གཏེར་ཆེན་པོ་
ལྟ་བུ་ཡིན་ཏེ། ཟང་ཟིང་གི་ལོངས་སྤྱོད་ཀྱིས་སེམས་ཅན་ཚད་མེད་
པ་ཚིམ་པར་བྱེད་པའི་ཕྱིར་དང༌། ཚུལ་ཁྲིམས་དང་ལྡན་པའི་སེམས་
བསྐྱེད་ནི། རིན་པོ་ཆེའི་འབྱུང་གནས་ལྟ་བུ་ཡིན་ཏེ། ཡོན་ཏན་
རིན་པོ་ཆེ་ཐམས་ཅད་དེ་ལས་འབྱུང་བའི་ཕྱིར། བཟོད་པ་དང་ལྡན་
པའི་སེམས་བསྐྱེད་ནི། རྒྱ་མཚོ་ལྟ་བུ་ཡིན་ཏེ། མི་འདོད་པ་ཐམས་
ཅད་ཐོག་ཏུ་བབས་པས་མི་འཁྲུགས་པའི་ཕྱིར། བརྩོན་འགྲུས་དང་
ལྡན་པའི་སེམས་བསྐྱེད་ནི། རྡོ་རྗེ་ལྟ་བུ་སྟེ། ཡིད་ཤིན་ཏུ་བརྟན་
པས་གཞན་གྱིས་ཐེག་ཆེན་ལས་མི་ཕྱེད་པའི་ཕྱིར། བསམ་གཏན་
དང་ལྡན་པའི་སེམས་བསྐྱེད་ནི། རི་རྒྱལ་ལྟ་བུ་སྟེ།། རྣམ་པར་
གཡེང་བས་མི་བསྐྱེད་པའི་ཕྱིར། ཤེས་རབ་དང་ལྡན་པའི་སེམས་
བསྐྱེད་ནི། སྨན་ལྟ་བུ་སྟེ། ‘སྒྲིབ་གཉིས་ཀྱི་ནད་ཐམས་ཅད་ཞི་བར་
བྱེད་པའི་ཕྱིར བཅུ་གཅིག་པ་ཐམས་མཁས་དང་ལྡན་པའི་སེམས་
བསྐྱེད་ནི། དགེ་བའི་བཤེས་གཉེན་ལྟ་བུ་སྟེ། ཚད་མེད་བཞིས་
སེམས་ཅན་གྱི་དོན་ཡོངས་སུ་མི་གཏོང་བའི་ཕྱིར། སྨོན་ལམ་དང་
ལྡན་པའི་སེམས་བསྐྱེད་ནི། ཡིད་བཞིན་གྱི་ནོར་བུ་ལྟ་བུ་ཡིན་ཏེ།
མངོན་ཤེས་ལྔས་ཇི་ལྟར་སྨོན་པའི་འབྲས་བུ་འགྲུབ་པའི་ཕྱིར།
སྟོབས་དང་ལྡན་པའི་སེམས་བསྐྱེད་པ་ནི། ཉི་མ་ལྟ་བུ་ཡིན་ཏེ།
བསྡུ་བའི་དངོས་པོ་བཞིའི་སྒོ་ནས་གདུལ་བྱའི་ལོ་ཏོག་ཡོངས་སུ་སྨིན་
པར་བྱེད་པའི་ཕྱིར། ཡེ་ཤེས་ཀྱི་ཕར་ཕྱིན་དང་ལྡན་པའི་སེམས་
བསྐྱེད་ནི། དྲི་ཟའི་གླུ་དབྱངས་ལྟ་བུ་ཡིན་ཏེ། སོ་རིག་བཞིའི་སྒོ་
ནས་གདུལ་བྱ་འདུན་པར་བྱེད་པའི་ཆོས་སྟོན་པའི་ཕྱིར མངོན་
351

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་ང
ཤེས་དང་ལྡན་པའི་སེམས་བསྐྱེད་ནི། རྒྱལ་བོ་ལྟ་བུ་ཡིན་ཏེ། ཉོན་
པ་བཞིའི་སྒོ་ནས་མཐུ་ཐོགས་པ་མེད་པར་གཞན་གྱི་དོན་སྒྲུབ་པའི་
ཕྱིར། ཚོགས་གཉིས་དང་ལྡན་པའི་སེམས་བསྐྱེད་ནི། བང་་་་་་་
མཛོད་ལྟ་བུ་ཡིན་ཏེ། ཚོགས་གཉིས་ཀྱི་ཡོན་ཏན་འདོད་དགུ་འབྱུང་
བའི་ཕྱིར། བྱང་ཕྱོགས་སོ་བདུན་དང་ལྡན་པའི་སེམས་བསྐྱེད་ནི།
ལམ་པོ་ཆེ་ལྟ་བུ་ཡིན་ཏེ། འཕགས་པ་ཐམས་ཅད་གཤེགས་ཤིང་རྗེས་
སུ་གཤེགས་པའི་ལམ་ཡིན་པའི་ཕྱིར། ཐབས་སྙིང་རྗེ་དང་ལྷག་་
མཐོང་ཤེས་རབ་དང་ལྡན་པའི་སེམས་བསྐྱེད་ནི། བཞོན་པ་ལྟ་བུ་
ཡིན་ཏེ། སྲིད་ཞིའི་མཐའ་གང་དུ་ཡང་མི་ལྟུང་བར་མི་གནས་པའི་
སར་བདེ་བླག་ཏུ་འགྲོ་བའི་ཕྱིར། གཟུངས་དང་སྤོབས་པ་དང་ལྡན་
པའི་སེམས་བསྐྱེད་ནི། བཀོད་མའི་ཆུ་ལྟ་བུ་ཡིན་ཏེ། ཐོས་པ་དང་
ཐོས་པར་འགྱུར་བའི་ཆོས་རང་གིས་འཛིན་པ་དང་གཞན་ལ་བསྟན་པ་
ནི་མི་ཟད་པའི་ཕྱིར། ཆོས་ཀྱི་སྡོམ་བཞིའི་དགའ་སྟོན་དང་ལྡན་པའི་
སེམས་བསྐྱེད་ནི། སྒྲ་སྙན་པ་ལྟ་བུ་ཡིན་ཏེ། ཐར་འདོད་ཀྱི་གདུལ་
བྱ་རྣམས་ལ་ཆོས་ཀྱི་གཏམ་གྱི་སྙན་པ་སྒྲོགས་པའི་ཕྱིར། བགྲོད་པ་
གཅིག་པའི་ལམ་དང་ལྡན་པའི་སེམས་བསྐྱེད་ནི། ཆུ་བོའི་རྒྱུན་ལྟ་བུ་
ཡིན་ཏེ། གཞན་དོན་རིས་སུ་མ་ཆད་པར་རང་གི་ངང་གིས་འཇུག་
པའི་ཕྱིར། ཆོས་སྐུ་དང་ལྡན་པའི་སེམས་བསྐྱེད་ནི། སྤྲིན་ལྟ་བུ་
ཡིན་ཏེ། མཛད་པ་བཅུ་གཉིས་ཀྱི་སྒོ་ནས་སེམས་ཅན་གྱི་དོན་བྱས་
ཏེ་ཕན་པ་དང་བདེ་བའི་ལོ་ཏོག་སྨིན་པར་མཛད་པའི་ཕྱིར། དེ་
ལྟར་ན་སེམས་བསྐྱེད་པ་རྣམས་ཀྱི་རབ་ཏུ་དབྱེ་བ་ནི་རྣམ་པ་ཉི་ཤུ་རྩ་
གཉིས་སོ། དེ་ལ་དང་བོ་གསུམ་ནི་ཆུང་ངུ་དང་འབྲིང་དང་ཆེན་པོ་
ཉིད་ཀྱིས་ལས་དང་བོ་བ་ཚོགས་ལམ་གྱི་སྐབས་སུ་ཐོབ་བོ། ། བཞི་
352

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བ་ནི་སྦྱོར་ལམ་ནས་ཐོབ་བོ། ། སྦྱིན་པ་ལ་སོགས་པའི་ཕར་ཕྱིན་
བཅུ་དང་ལྡན་པའི་དེ་ནི་ས་བཅུ་ལ་རིམ་གྱིས་ཐོབ་བོ། ། རྒྱལ་བོ་
མཛོད་དང་ལམ་པོ་ཆེ། བཞོན་པ་བཀོད་མའི་ཆུ་དང་ནི་ཞེས་པའི་
སེམས་བསྐྱེད་ལྔ་ནི་ས་བཅུ་བའི་ཁྱད་པར་གྱི་ལམ་ནས་ཐོབ་བོ། །
ཐ་མ་གསུམ་ནི། རྒྱུན་མཐའ་དང་སངས་རྒྱས་མ་ཐག་པ་དང་དེའི་
རྗེས་ལ་རིམ་གྱིས་འཐོབ་པར་གསུངས་སོ། ། དེ་ལྟར་ན་སྔར་་་་་་
བཤད་པའི་མཚན་ཉིད་ནི་རྒྱལ་སྲས་ཀྱི་སེམས་བསྐྱེད་ཀྱི་ཡིན་ནོ། །
ཉི་སྣང་ལས། བགྲོད་པ་གཅིག་པའི་ལམ་དང་ལྡན་པ་ནི་ཆུ་བོའི་
རྒྱུན་ལྟ་བུའོ། ། ཞེས་པ་ནས་དེ་མི་སྐྱེ་བའི་ཆོས་ལ་བཟོད་པ་ཐོབ་
པའི་རང་གི་ངང་གིས་འཇུག་པའི་ཕྱིར་དང་། བགྲོད་པ་གཅིག་པ་
ཉིད་ནི་ས་དེར་གཏོགས་པའི་བྱང་ཆུབ་སེམས་དཔའ་རྣམས་གཞན་གྱི་
དོན་གྱི་བྱ་བ་ཐ་མི་དད་པའི་ཕྱིར་རོ། ། ཞེས་ས་བཅུ་བ་དང་སྦྱར་
ལ། རྒྱན་སྣང་ལས་བགྲོད་པ་གཅིག་པའི་ལམ་དང་འདིའི་ཆོས་ཀྱི་སྐུ་
ནི་སངས་རྒྱས་མ་ཐག་པའི་མཉམ་བཞག་དང་དེའི་རྗེས་ལ་ཐོབ་པའི་
ཡེ་ཤེས་ལ་སྦྱར་རོ། ། མི་ཟད་པ་བརྒྱད་ཅུ་དང་སྦྱར་ཚུལ་ནི།
དང་བོ་བཅུ་དང་ཐ་མ་གཉིས་ནི་རེ་རེར་བགྲང་ཤིང་། བཅུ་ཚན་
གཉིས་པ་ནི། དུས་མདའ་དུས་མཚོ་དུས་ལག་པ། སུམ་ཅུ་རྩ་
བདུན་རྐང་ལག་མཚོ། བཅུ་ཚན་གཉིས་པའི་ཐ་དད་ཀྱིས། མི་
ཟད་བརྒྱད་ཅུ་དེ་དག་ཡིན། ཞེས་དག་ལྡན་ལས་གསུངས་པ་ལྟར་
རོ། ། སྨོན་འཇུག་པའི་སེམས་བསྐྱེད་གཉིས་ཀྱི་ཁྱད་པར་ནི་སྤྱོད་
འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་
ཤེས་པ་ལྟར། དེ་བཞིན་མཁས་པས་འདི་གཉིས་ཀྱི། བྱེ་བྲག་རིམ་
བཞིན་ཤེས་པར་བྱ། ཞེས་གསུངས་ལ་བཤད་ཚུལ་གཞན་ཡང་ཡོད་
353 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དོ། ། བསམ་པ་གང་ལ་བརྟེན་ནས་སེམས་བསྐྱེད་པ་ནི། དཀོན་
མཆོག་སྒྲོན་མེ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང་།
རྒྱལ་སྲས་རྣམས་ཀྱི་སྤྱོད་ལ་དད་བྱེད་པ། བྱང་ཆུབ་བླ་ན་མེད་ལ་
དད་གྱུར་ན། སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། ། ཞེས་
གསུངས་སོ། སེམས་བསྐྱེད་གསུམ་པའི་མདོར། མི་གཙང་བའི་
འདུ་ཤེས་དགུ་དང་སྐྱེས་བུ་ཆེན་པོའི་རྣམ་རྟོག་བརྒྱད་སྒོམ་པར་་་་་
གསུངས་པ་ནི། སེམས་བསྐྱེད་མི་ཉམས་པའི་ཐབས་སུ་གསུངས་པ་
ཡིན་ཏེ། ཉི་སྣང་ལས། དེ་ཡོངས་སུ་ཉམས་པའི་རྐྱེན་ནི་རྣམ་པ་
དགུ་སྟེ། འཁྲིག་པའི་འདོད་ཆགས་དང་། འདོད་པ་ཆེ་བ་དང་།
ཆོག་མི་ཤེས་པ་དང་། འདུ་འཛི་ལ་མངོན་པར་དགའ་བ་དང་ལེ་ལོ་
དང་། བརྗེད་ངེས་པ་དང་། རྣམ་པར་གཡེང་བ་དང་། ཤེས་
རབ་འཆལ་བ་དང་། སྤྲོས་པ་ལ་མངོན་པར་དགའ་བ་རྣམས་ཏེ།
དེའི་གཉེན་པོའི་དོན་དུ་མི་གཙང་བ་ལ་སོགས་པ་བསྟན་པ་ཡིན་ནོ། །
ཞེས་གསུངས་པའི་ཕྱིར། ངེས་ཚིག་ནི། ཉི་སྣང་ལས། སེམས་
བསྐྱེད་པ་ཞེས་བྱ་བ་ལ། སེམས་ནི་རྣམ་པར་ཤེས་བ་སྟེ་རྣམ་པར་
རིག་པའོ། ། རྣམ་པར་ཤེས་པ་གང་ཡིན་ཞེ་ན། ཡིད་ཀྱི་རྣམ་
པར་ཤེས་པ་སྟེ། དཀར་བོའི་ཆོས་ཐམས་ཅད་ལ་དམིགས་པ་ནི་དེ་
ལ་སྲིད་པའི་ཕྱིར་རོ། ། བསྐྱེད་པ་ཞེས་སྨོས་པ་ནི་མ་སྐྱེས་པ་བསྐྱེད་
པར་ཤེས་པར་བྱེད་པ་ཡིན་པའི་ཕྱིར་ན་སེམས་ཀྱི་རྟོག་པའི་ཆོས་ལ་
དད་པའི་མཚམས་ཀྱི་དངོས་པོ་བསྟན་པའི་དོན་དུའོ། ། ཞེས་་་
གསུངས་སོ། གཉིས་པ་ལ་གཉིས། གདམས་ངག་དངོས་དང་།
གདམས་ངག་གི་དོན་བསྒོམས་པས་སྟོང་བ་ཉིད་ལ་དམིགས་པའི་ཞི་
ལྷག་ཟུང་འབྲེལ་སྐྱེ་བའི་ཐོག་མ་བཤད་པའོ། ། དང་བོ་ལ་གཉིས།
354

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གདམས་ངག་སྤྱིའི་དབྱེ་བ་དང༌། དགེ་འདུན་དཀོན་མཆོག་བྱེ་བྲག་
ཏུ་བཤད་པའོ། ། དང་བོ་ནི། སྒྲུབ་དང་བདེན་པ་རྣམས་དང
ནི། །སངས་རྒྱས་ལ་སོགས་དཀོན་མཆོག་གསུམ། །མ་ཞེན་ཡོངས་སུ་
མི་ངལ་དང་། །ལམ་ནི་ཡོངས་སུ་འཛིན་པ་དང་། །སྤྱན་ལྔ་དང་ནི་
མངོན་ཤེས་ཀྱི། །ཡོན་ཏན་དྲུག་དང་མཐོང་ལམ་དང༌། །སྒོམ་ཞེས་བྱ་
ལ་གདམས་ངག་ནི། །བཅུ་ཡི་བདག་ཉིད་ཤེས་པར་བྱ། །ཞེས་
གསུངས། དེ་ཡང་བདེན་གཉིས་ཟུང་འབྲེལ་གྱི་སྒོ་ནས་ཉན་ཐོས་
སོགས་དང་ཐུན་མོང་མ་ཡིན་པ་སྦྱོར་བ་ཕྱིན་དྲུག་གིས་སེམས་ཅན་
ཐམས་ཅད་ཀྱི་དོན་དུ་འབྲས་བུ་ཆོས་ཀྱི་སྐུ་ཐོབ་ཕྱིར་དུ་མི་དམིགས་
པའི་ཚུལ་གྱིས་འཇུག་པར་བྱའོ་ཞེས་སྒྲུབ་པའི་ངོ་བོ་ལ་གདམས་པ་
ཡིན་ལ། དེ་ལྟར་ཡང་མདོ་ལས། ཤཱ་རིའི་བུ་འདི་ལ་བྱང་ཆུབ་
སེམས་དཔའ་སེམས་དཔའ་ཆེན་པོ་ཤེར་ཕྱིན་ལ་སྤྱོད་པའི་ཚེ་བྱང་ཆུབ་
སེམས་དཔའ་ཉིད་ཡོད་བཞིན་དུ་ཞེས་པའི་ཀུན་རྫོབ་དང༌། བྱང་
ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ་། དེའི་མིང་
དང་། བྱང་ཆུབ་དང་། དེའི་མིང་དང་། ཤེར་ཕྱིན་ལ་སྤྱོད་པ་
དང་། མི་སྤྱོད་པ་དང་། དེ་གཉིས་ཀ་དང་། གཉིས་མིན་དང་།
ཕུང་བོ་ལྔ་ཡང་དག་པར་རྗེས་སུ་མི་མཐོང་ངོ༌། ། ཞེས་སོགས་ཀྱི་
དོན་དམ་ལས་མི་འདའ་བ་དང་། འཛམ་གླིང་འདི་དགེ་སློང་ཤཱ་
རིའི་བུ་དང་མོ་འགལ་གྱི་བུ་ལྟ་བུ་ཤ་སྟག་གི་དཔེར་ན། འདམ་བུའི་
ཚལ་ལམ། འོད་མའི་ཚལ་ལམ། བུ་རུམ་ཤིང་གི་ཚལ་ལམ།
སྨྱུག་མའི་ཚལ་ལམ། འབྲས་ཀྱི་ཚལ་ལམ། ཏིལ་གྱི་ཚལ་ལྟར་གང་
བར་གྱུར་ཀྱང་དེ་དག་གི་ཤེས་རབ་ཀྱིས་བྱང་སེམས་ཤེར་ཕྱིན་ལ་སྤྱོད་
པའི་ཤེས་རབ་ཉིན་གཅིག་བསྒོམས་པའི་བརྒྱའི་ཆར་ཡང་ཉེ་བར་མི་
355

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འགྲོ སོགས་ཀྱིས་དཔེ་དྲུག་གིས་མཚོན་པའི་ཉན་ཐོས་ཀྱིས་རྟོགས་
པའི་ཆོས་དྲུག་སོགས་དང་ཐུན་མོང་མ་ཡིན་པའི་ཚུལ་གསུངས་སོ། །
བདེན་པ་རྣམས་ལས་དང་བོ་སྡུག་བདེན་ལ་འདོམས་པ་ནི། ཕུང་བོ་
དང་། སྐྱེ་མཆེད་དང་། ཁམས་དང་། རྟེན་འབྲེལ་དང་།
འདུས་བྱས་དང་། འདུས་མ་བྱས་རྣམས་རང་བཞིན་གྱིས་སྟོང་བའི་
སྟོང་ཉིད་བདུན་པོ་དེ་དག་ལ་བརྩོན་ན་བརྩོན་ཞེས་བྱའོ། ། ཞེས་
སོགས་ཀྱིས་ཟག་བཅས་ཉེར་ལེན་གྱི་གཟུགས་ཕུང་སོགས་ཀུན་འབྱུང་
གི་འབྲས་བུར་གྱུར་པའི་སྡུག་བདེན་བདེན་གྲུབ་ཀྱིས་སྟོང་བ་ཉིད་
དང་། དེའི་ཡུལ་ཅན་ཤེར་ཕྱིན་གཉིས་རང་བཞིན་སྤྲོས་བྲལ་གྱི་ངོ་
བོར་ཐ་མི་དད་པའོ་ཞེས་དོན་དམ་པར་སྡུག་བདེན་ཤེས་བྱར་བཀག་
པའི་སྒོ་ནས་གདམས་པའོ། ། ཀུན་འབྱུང་ལ་ནི། གཟུགས་སྐྱེ་
བའི་ཆོས་ཅན་ནམ་འགག་པའི་ཆོས་ཅན་དུ་ཡང་དག་པར་རྗེས་སུ་མི་
མཐོང་ངོ་། ། གཟུགས་ཉིད་སྟོང་བ་ཉིད། སྟོང་བ་ཉིད་གཟུགས་
སོ། ། ·ཞེས་སོགས་ཀྱིས་སྟོང་བ་ཉིད་དང་ཀུན་འབྱུང་དག་དོན་
དམ་པར་ཐ་མི་དད་པས་ཟག་བཅས་ཀྱི་རྒྱུ་རྣམས་སྐྱེ་འགག་དང་ཀུན་
བྱང་གི་ཆོས་ཅན་དུ་བདེན་པར་མ་གྲུབ་ཅེས་འདོམས་པའོ། །
འགོག་བདེན་ལ་ནི། ཤཱ་རིའི་བུ་སྟོང་བ་ཉིད་ནི་མི་སྐྱེ་མི་འགག་ཅེས་
སོགས་ཀྱིས་གློ་བུར་དྲི་བྲལ་གྱི་འགོག་པ་དེ་དོན་དམ་པར་སྐྱེ་འགག་
དང་། ཀུན་བྱུང་དང་། ཉམས་འཕེལ་ལ་སོགས་པ་དང་བྲལ་བའོ་
ཞེས་འདོམས་པ་ཡིན་ནོ། ། ལམ་བདེན་ལ་ནི། དེས་ཤེར་ཕྱིན་ལ་
སྤྱོད་པ་ན་སྦྱིན་པའི་ཕར་ཕྱིན་ལ་བརྩོན་ཞེས་བྱ་བའམ་མི་བརྩོན་ཞེས་
བྱ་བར་ཡང་དག་པར་རྗེས་སུ་མི་མཐོང་ངོ་། ། ཞེས་སོགས་ཀྱིས་
རྣམ་ཐར་སྒོ་གསུམ་གྱིས་བསྡུས་པའི་ལམ་སོགས་དོན་དམ་པར་བསྐྱེད་
356

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བྱར་བཀག་པའི་སྒོ་ནས་ལམ་བདེན་བསྟན་པ་ཡིན་ནོ། ། སངས་
རྒྱས་ལ་སོགས་པའི་དཀོན་མཆོག་གསུམ་ལ་འདོམས་པ་ནི།
གཟུགས་ནས། སངས་རྒྱས་ཀྱི་བར་ལ་རྣམ་པ་ཐམས་ཅད་མཁྱེན་པ་
ཉིད་ཀྱིས་སྦྱོར་བར་མི་བྱེད་དེ། ཞེས་པ་ནས། སངས་རྒྱས་ཉིད་
རྣམ་པ་ཐམས་ཅད་མཁྱེན་པ་ཐམས་ཅད་མཁྱེན་པ་ཉིད་ཀྱང་སངས་
རྒྱས་ཡིན་ནོ། ། ཞེས་སོགས་ཀྱིས་དམིགས་པར་བྱ་བ་དང་དམིགས་
པ་བོ་མཉམ་པ་ཉིད་ཀྱི་ཡེ་ཤེས་མཐར་ཐུག་པ་ནི་སངས་རྒྱས་སུ་བསྟན་
པ་ཡིན་ནོ། ། ཆོས་ལ་ནི། བྱང་ཆུབ་སེམས་དཔའ་སྦྱིན་པའི་ཕ་
རོལ་ཏུ་ཕྱིན་པའི་དོན་དུ་ཤེར་ཕྱིན་ལ་མི་སྤྱོད་དོ། ། ཞེས་སོགས་
ཀྱིས་མཁྱེན་གསུམ་གྱི་ཡུལ་གཞི་ལམ་རྣམ་གསུམ་གྱིས་བསྡུས་པའི་ཆོས་
རྣམས་ངོ་བོ་ཉིད་མེད་པར་བསྟན་པའི་སྒོ་ནས་ཆོས་ཀྱི་མཆོག་འདོད་
ཆགས་དང་བྲལ་བའི་ཆོས་ལ་གདམས་པའོ། ། དགེ་འདུན་ནི།
འཕགས་པ་སློབ་པ་ཕྱིར་མི་ལྡོག་པ་རྣམས་ལ་དོན་དམ་པར་སྐྱེ་བ་མེད་
པ་ཉིད་དུ་འཇུག་པར་བྱའོ། ། ཞེས་འདོམས་པའོ། ། མ་ཞེན་
པའི་བརྩོན་འགྲུས་ལ་འདོམས་པ་ནི། བཅོམ་ལྡན་འདས་བྱང་ཆུབ་
སེམས་དཔའ་སེམས་དཔའ་ཆེན་པོའི་ལུས་ཀྱི་ལས་ཁ་ན་མ་ཐོ་བ་དང་
བཅས་པ། ཞེས་སོགས་ཀྱིས་སྒོ་གསུམ་གྱི་བྱ་བ་ངན་པ་ལ་ཞེན་པའི་
ལེ་ལོའི་གཉེན་པོར་ལུས་སོགས་དོན་དམ་པར་ངོ་བོ་ཉིད་མེད་པར་
རྟོགས་ཤིག་ཅེས་པའོ། ། གཟུགས་ནས། བྱང་ཆུབ་ཀྱི་བར་ལ་
རློམ་སེམས་མེད་པ་སྟེ། ཞེས་སོགས་ཀྱི་རློམ་སེམས་སུ་གྱུར་ན་སྐྱོ་
བར་འགྱུར་བས་སྒྱིད་ལུག་པའི་ལེ་ལོའི་གཉེན་པོ་ཡོངས་སུ་མི་ངལ་
བའི་བརྩོན་འགྲུས་ལ་གདམས་པ་དང་། ལམ་ནི་ཡོངས་སུ་འཛིན་
པའི་བརྩོན་འགྲུས་ལ་ནི། ཤཱ་རིའི་བུ་བྱང་ཆུབ་སེམས་དཔའ་སེམས་
357

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དཔའ་ཆེན་པོ་ཡེ་ཤེས་གང་དང་ལྡན་པས་ཤར་ཕྱོགས་ཀྱི་འཇིག་རྟེན་
གྱི་ཁམས་གངྒཱའི་རླུང་གི་བྱེ་མ་སྙེད་དག་ཀྱང་མཐོང་ངོ་། ། དེ་་
རྣམས་ལས་ཆོས་བསྟན་པ་ཡང་མཉན་ཏོ། ། ཞེས་སོགས་དང་།
འདོམས་ཚུལ་ནི་སེམས་ཞུམ་པའི་གཉེན་པོར་ཆོས་རྣམས་དོན་དམ་
པར་མ་སྐྱེས་པ་ཉིད་དུ་གདམས་པའོ། ། སྤྱན་ལྔ་ལ་འདོམས་པ་ནི།
ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོའི་ཤའི་མིག་
གིས་དཔག་ཚད་བརྒྱ་མཐོང་བ་ཡོད་དོ། ། ཞེས་སོགས་ཀྱིས་དཔག་
ཚད་བརྒྱ་ནས་སྟོང་གསུམ་གྱི་འཇིག་རྟེན་གྱི་ཁམས་ཚུན་ཆད་ན་གནས་
པའི་གཟུགས་ཕྲ་རགས་སོ་སོར་མཐོང་བའི་ཤའི་སྤྱན་དང་། སེམས་
ཅན་རྣམས་ཀྱི་འཆི་འཕོ་དང་སྐྱེས་པ་མཐོང་བའི་ལྷའི་སྤྱན་དང་།
ཆོས་རྣམས་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱི་སྤྱན་
དང་། འཕགས་པའི་གང་ཟག་རྣམས་ཀྱི་དབང་བོ་རབ་འབྲིང་་་་
སོགས་རྟོགས་པའི་ཆོས་ཀྱི་སྤྱན་དང་། ཆོས་ཐམས་ཅད་སྐད་ཅིག་མ་
གཅིག་ལ་མངོན་སུམ་དུ་རྟོགས་པའི་སངས་རྒྱས་ཀྱི་སྤྱན་དེ་སྤྱན་ལྔའི་
ཡུལ་དང་ཡུལ་ཅན་དག་ནི་བདེན་མེད་དུ་གཅིག་པ་སྟེ་མཉམ་པ་ཉིད་
དུ་བསྒྲུབ་བོ་ཞེས་གདམས་པའོ། ། མངོན་ཤེས་དྲུག་ལ་འདོམས་པ་
ནི། ས་ཆེན་པོ་འདི་རབ་ཏུ་གཡོ་བར་བྱེད་དོ། ། གཅིག་ཏུ་གྱུར་
ནས་མང་བོར་འགྱུར་རོ། ། ཞེས་སོགས་ཀྱིས་ཆོ་འཕྲུལ་ཡ་མ་ཟུང་
སྟོན་པའི་རྫུ་འཕྲུལ་གྱི་མངོན་ཤེས་དང་། འཇིག་རྟེན་གྱི་ཁམས་ན་
གནས་པའི་སྒྲ་ཆེ་ཆུང་ཐམས་ཅད་མངོན་སུམ་དུ་ཐོས་པའི་ལྷའི་རྣ་
བའི་མངོན་ཤེས་དང་། གཞན་གྱི་སེམས་དུག་གསུམ་དང་བཅས་མ་
བཅས་སོགས་རྟོགས་པའི་གཞན་སེམས་ཤེས་པའི་མངོན་ཤེས་དང་།
རང་དང་གཞན་གྱི་ཚེ་རབས་སྔ་མ་དྲན་པའི་སྔོན་གནས་རྗེས་དྲན་གྱི་
358

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
མངོན་ཤེས་དང་། སེམས་ཅན་ཐམས་ཅད་ཀྱི་འཆི་འཕོ་དང་སྐྱེ་བ་
དང་དེ་དག་གི་གཟུགས་མཆོག་དམན་འབྲིང་ཐམས་ཅད་མཐོང་བའི་
བསྒོམས་སྟོབས་ལས་བྱུང་བའི་ལྷའི་མིག་གི་མངོན་ཤེས་དང་། ཉོན་
མོངས་སྤངས་པའི་འགོག་བདེན་མངོན་སུམ་དུ་རྟོགས་པའི་ཟག་ཟད་
ཀྱི་མངོན་པར་ཤེས་པ་སྟེ་མངོན་ཤེས་ཀྱི་ཡོན་ཏན་དྲུག་ཐ་སྙེད་དུ་རྒྱུད་
ལ་བསྐྱེད་པ་དང་དོན་དམ་པར་གཟོད་མ་ནས་ཞི་བ་ཉིད་དུ་རྟོགས་
པར་བྱའོ་ཞེས་བསྟན་པ་ཡིན་ནོ། ། རབ་འབྱོར་འདི་ལྟ་སྟེ་ཤེས་
རབ་ཀྱི་ཕ་རོལ་ཏུ་ཕྱིན་པ་དང༌། བྱང་ཆུབ་སེམས་དཔའ་དང་།
དེའི་མིང་དུ་བྱ་བ་དེ་དག་ནི་བཏགས་པ་ཙམ་མོ། ། ཞེས་སོགས་
ཀྱིས་བཟོད་ཤེས་བཅུ་དྲུག་གི་ངོ་བོར་གྱུར་པའི་མཐོང་ལམ་ལ་བདེན་
ཞེན་མེད་པར་སྒྱུ་མ་བཞིན་དུ་བསྒོམ་པར་བྱའོ་ཞེས་སྤང་བྱ་ཀུན་་་་
བཏགས་ཀྱི་གཉེན་པོ་མཐོང་ལམ་ལ་གདམས་པ་དང་། རབ་འབྱོར་
འདུས་བྱས་ཀྱི་དབྱིངས་མེད་པར་འདུས་མ་བྱས་ཀྱི་དབྱིངས་གདགས་
པར་མི་ནུས་སོ། ། འདུས་མ་བྱས་ཀྱི་དབྱིངས་མེད་པར་ཡང་་་་་
འདུས་བྱས་ཀྱི་དབྱིངས་གདགས་པར་མི་ནུས་སོ། ། ཞེས་སོགས་
ཀྱིས་འདུས་བྱས་ལམ་བདེན་དང་འདུས་མ་བྱས་འགོག་བདེན་དག་ངོ་
བོ་གཅིག་པ་ལྟར་མཐོང་བ་དང་སྒོམ་པའི་ལམ་གྱི་ཆོས་ཉིད་རྟོགས་
ཚུལ་ཐ་མ་དད་ཀྱང་། སྒོམ་ལམ་ལ་སྤང་བྱ་ལྷན་སྐྱེས་སྤང་བའི་ནུས་
པ་ལྷག་པ་ཡོད་པ་ནི་དེ་ལ་གོམས་པའི་རྟེན་ཅིང་འབྲེལ་བར་འབྱུང་
བའི་ཆོས་ཉིད་ཀྱིས་ཡིན་པས་དེའི་གཉེན་པོར་སྒོམས་ཤིག་ཅེས་སྤང་བྱ་
ལྷན་སྐྱེས་ཀྱི་གཉེན་པོ་སྒོམ་པའི་ལམ་ཞེས་བྱ་བ་ལ་གདམས་པ་སྟེ།
དེ་ལྟར་ན་གདམས་ངག་ནི་རྣམ་པ་བཅུ་ཡི་བདག་ཉིད་དུ་ཤེས་པར་
བྱའོ། ། གདམས་ངག་དང་རྗེས་བསྟན་གྱི་ཁྱད་པར་ནི། ཉི་སྣང་
359

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལས། དེ་ལ་དོན་དུ་གཉེར་བའི་དོན་ཐོབ་པའི་བྱ་བ་ཉེ་བར་སྟོན་པ
ནི་གདམས་ངག་དང་རྗེས་སུ་བསྟན་པ་ཡིན་ཏེ། ཐོབ་ཟིན་པའི་ཡོན་
ཏན་ཡོངས་སུ་སྐྱོང་བའི་དོན་གྱིས་ཉམས་པར་བྱེད་པ་ནི་གདམས་ངག་
ཡིན་ལ། དེའི་འོག་ཏུ་མི་ཐོབ་པའི་ཡོན་ཏན་ཐོབ་པར་བྱེད་པའི་
ཕྱིར་ན་རྗེས་སུ་བསྟན་པ་ཡིན་ནོ། ། ཞེས་གསུངས་སོ། །
གདམས་ངག་དེ་དག་གི་ཡུལ་ཡང་ཅུང་ཟད་བཤད་པར་བྱ་སྟེ། ཡབ་
སྲས་མཇལ་པའི་མདོ་ལས། ཤེས་པར་བྱ་བ་ཡང་ཀུན་རྫོབ་དང་དོན་
དམ་པའི་བདེན་པ་གཉིས་པོ་འདིར་ཟད་དོ། ། ཞེས་གསུངས་པ་
ལྟར་ཤེས་བྱ་ལ་བདེན་གཉིས་གང་རུང་གིས་ཁྱབ་སྟེ། དོན་དམ་
དཔྱོད་བྱེད་ཀྱི་རིག་ཤེས་ཀྱི་རྙེད་དོན་ཐམས་ཅད་དོན་དམ་བདེན་པ་
དང་། ཀུན་རྫོབ་དཔྱོད་བྱེད་ཀྱི་རིག་ཤེས་ཀྱི་རྙེད་དོན་ཐམས་ཅད་
ནི་ཀུན་རྫོབ་བདེན་པ་ཡིན་ཞིང་། དེ་དག་ལས། ཕུང་སུམ་པ་མི་
སྲིད་པའི་ཕྱིར། · ཉོན་མོངས་པའི་ཟག་བཅས་ཐམས་ཅད་ནི་སྡུག་
བདེན་དང་། ཉོན་མོངས་ཐམས་ཅད་དང་། ཉོན་མོངས་པའི་
དབང་གིས་བསགས་པའི་ལས་རྣམས་ཀུན་འབྱུང་བདེན་པ་ཡིན་ཏེ།
ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། སེམས་
སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིག་པར་བྱའོ། །
ཅན་སྐྱེ་བ་གང་ཞེ་ན། སེམས་ཅན་དམྱལ་བ་རྣམས་དང་། དུད་
འགྲོ་རྣམས་དང་། ཞེས་པ་ནས། འདུ་ཤེས་མེད་འདུ་ཤེས་མེད་
མིན་སྐྱེ་མཆེད་རྣམས་སུ་སེམས་ཅན་སྐྱེ་བའོ། ། སྐྱེ་བའི་གནས་
གང་ཞེ་ན། སྣོད་ཀྱི་འཇིག་རྟེན་ཏེ། ཞེས་དང་། ཀུན་འབྱུང་
བའི་བདེན་པ་གང་ཞེ་ན། ཉོན་མོངས་པ་དང་ཉོན་མོངས་པའི་
དབང་གིས་བྱུང་བའི་ལས་སོ། ། ཞེས་གསུངས་པའི་ཕྱིར། དེས་
360

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
ན་ཀུན་འབྱུང་ལ་སྡུག་བདེན་གྱིས་ཁྱབ་ཀྱང་སྡུག་བདེན་ལ་ཀུན་འབྱུང་
གིས་མ་ཁྱབ་སྟེ། མཛོད་ལས། གང་དག་ཟག་བཅས་ཉེར་ལེན་
པའི། །ཕུང་བོའང་དེ་དག་འཐབ་བཅས་ཀྱང་། །སྡུག་བསྔལ་ཀུན་
འབྱུང་འཇིག་རྟེན་དང་། །ལྷ་གནས་སྲིད་པའང་དེ་དག་ཡིན། །ཞེས་
བཤད་པ་དང་ལུགས་འདི་མི་འདྲའོ། ། སངས་རྒྱས་དཀོན་མཆོག་
ནི། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་
གྱིས་རྐྱེན་གྱི་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །
དོན་གཉིས་ལྡན་པའི་སངས་རྒྱས་ཉིད། །ཅེས་ཡོན་ཏན་བརྒྱད་ལྡན་
དུ་གསུངས་ལ། སློབ་དཔོན་འཕགས་པ་ཐོགས་མེད་ཀྱི་འགྲེལ་བ་
ལས། ཡོན་ཏན་བརྒྱད་གང་ཞེ་ན། འདུས་མ་བྱས་པ་ཉིད་དང་།
ལྷུན་གྱིས་གྲུབ་པ་ཉིད་དང་། གཞན་གྱིས་རྐྱེན་གྱིས་མངོན་པར་་
རྟོགས་པ་མ་ཡིན་པ་དང་། ཡེ་ཤེས་དང་། ཐུགས་རྗེ་དང་།
ནུས་པ་དང་། རང་གི་དོན་ཕུན་སུམ་ཚོགས་པ་དང་། གཞན་གྱི་
དོན་ཕུན་སུམ་ཚོགས་པའོ། ། ཞེས་གསུངས་སོ། ། དེ་དག་གི་
དོན་ནི། ཐོག་མ་དབུས་མཐའ་མེད་པ་ཡི། །རང་བཞིན་ཡིན་ཕྱིར་
འདུས་མ་བྱས། །ཞི་བ་ཆོས་ཀྱི་སྐུ་ཅན་ཕྱིར། །ལྷུན་གྱི་གྲུབ་ཅེས་བྱ་
བར་བརྗོད། །སོ་སོ་རང་གིས་རྟོགས་བྱའི་ཕྱིར། །གཞན་གྱི་རྐྱེན་གྱིས་
རྟོགས་མིན་པ། །དེ་ལྟར་རྣམ་གསུམ་རྟོགས་ཕྱིར་མཁྱེན། །ལམ་སྟོན་
ཕྱིར་ན་ཐུགས་བརྩེ་བ། །ནུས་པ་ཡེ་ཤེས་ཐུགས་རྗེ་ཡིས། །སྡུག་བསྔལ་
ཉོན་མོངས་སྤོང་ཕྱིར་རོ། །དང་བོ་གསུམ་གྱི་རང་དོན་ཏེ། །ཕྱི་མ་
གསུམ་གྱིས་གཞན་དོན་ཡིན། །ཞེས་པ་ལྟར་རོ། ། ཡང་དེ་ཉིད་
བསམ་མེད་གཉིས་མེད་རྟོག་མེད་པ། །དག་གསལ་གཉེན་ལས།
པོའི་ཕྱོགས་ཉིད་ཀྱིས། ། གང་ཞིག་གང་གིས་ཆགས་བྲལ་བ། །
361

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདེན་གཉིས་མཚན་ཉིད་ཅན་དེ་ཆོས། །ཞེས་ཆགས་བྲལ་གྱི་ཆོས་ནི་
རང་བཞིན་རྣམ་དག་གི་ཡོན་ཏན་སྒྲ་དང་རྟོག་པས་ཇི་ལྟ་བ་བཞིན་
བརྗོད་པ་དང་བསམ་དུ་མེད་པ་དང་། གློ་བུར་རྣམ་དག་གི་ཡོན་
ཏན་ལས་ཉོན་གཉིས་ཅི་རིགས་མེད་པ་དང་། ལས་ཉོན་གྱི་རྒྱུ་ཚུལ་
བཞིན་མ་ཡིན་པའི་རྣམ་པར་རྟོག་པ་མེད་པ་དང་། གང་གིས་་་་
ཆགས་པ་དང་བྲལ་པའི་ལམ་བདེན་ནི། ངོ་བོ་ཀུན་ཉོན་གྱིས་དག་
པ་དང་། ཡུལ་གྱི་དེ་ཉིད་གསལ་བ་དང་། དུག་གསུམ་གྱི་གཉེན་
པོ་བྱེད་པ་དང་། འགོག་བདེན་གྱི་ཡོན་ཏན་དང༌། ལམ་བདེན་གྱི་
ཡོན་ཏན་ཏེ་ཆོས་དཀོན་མཆོག་ཡོན་ཏན་བརྒྱད་ལྡན་དུ་གསུངས་ཤིང་།
དགེ་འདུན་དཀོན་མཆོག་ནི་ཇི་ལྟ་ཇི་སྙེད་ནང་གི་ནི། །ཡེ་ཤེ ་་་་་་
གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་
མེད་ཡོན་ཏན་དང་ལྡན་ཉིད། །ཅེས་གསུངས་ལ། རྒྱལ་ཚབ་རིན་
པོ་ཆེའི་ཏཱི་ཀྐ་ལས ཇི་ལྟ་བ་རིག་པ་དང་། ཇི་སྙེད་པ་རིག་པ་དང་།
སོ་སོ་རང་གི་རིག་པ་དང་། ཆགས་པའི་སྒྲིབ་པ་ལས་གྲོལ་བ་དང་།
ཐོགས་པའི་སྒྲིབ་པ་ལས་གྲོལ་བ་དང་། དམན་པའི་སྒྲིབ་པ་ལས་
གྲོལ་བ་དང་། སྤྱི་གཉིས་བགྲངས་པའི་རིག་པ་དང་རྣམ་པར་གྲོལ་
བའོ། ། ཞེས་ཐ་མ་གཉིས་ལ་རིག་པ་དང་གྲོལ་བའི་ཡོན་ཏན་སྤྱི་
ལྡོག་ནས་བགྲངས་པས་རིག་གྲོལ་གྱི་ཡོན་ཏན་བརྒྱད་ལྡན་དུ་གསུངས་
སོ། ། ཐེག་ཆེན་མཐོང་ལམ་བར་ཆད་མེད་ལམ་ནི། ཁམས་གོང་
འོག་གི་བདེན་བཞི་མཐོང་སྤང་བརྒྱད་ཀྱི་དངོས་གཉེན་བྱེད་པའི་ལྡོག་
ཆ་ནས་ཆོས་བཟོད་བཞི་དང་རྗེས་བཟོད་བཞི་སྟེ་བཟོད་པ་བརྒྱད་པོ་
ཡིན་ཞིང་། དེས་དྲངས་པའི་མཐོང་ལམ་རྣམ་གྲོལ་ལམ་ནི། ཆོས་
ཤེས་བཞི་དང་རྗེས་ཤེས་བཞི་སྟེ་བདེན་བཞི་ཆོས་རྗེས་ཤེས་པ་བརྒྱུད་
362

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཀ་ཡིན་ནོ། ། མཐོང་སྤང་ཉོན་མོངས་ལ་རྩ་ཉོན་གྱི་དབང་དུ་བྱས་
ནས་འདོད་པའི་བདེན་བཞི་མཐོང་སྤང་རེ་རེ་ལ་ལྟ་བ་ལྔ་དང་ལྟ་མིན་
ལྔ་ལྔ་སྟེ་བཞི་བཅུ་དང་། ཁམས་གོང་མ་གཉིས་ན་ཁོང་ཁྲོ་མེད་པས་
བདེན་བཞི་མཐོང་སྤང་སོ་དྲུག་སོ་དྲུག་སྟེ་མཐོང་སྤང་ཉོན་མོངས་བརྒྱ་
བཅུ་རྩ་གཉིས་ཞེས་གསུངས་ཤིང་། སྤྱིར་ལྟ་བ་ལྔ་ལས་འཇིག་ལྟ་
མཐར་ལྟ་གཉིས་དང་ལྟ་མིན་ལྔ་ལས་འདོད་ཆགས་ཁོང་ཁྲོ་ང་རྒྱལ་མ་
རིག་པ་སྟེ་དྲུག་པོ་དེ་དག་ལ་མཐོང་སྤང་དང་སྒོམ་སྤང་གཉིས་གཉིས་
ཡོད་ལ། ལོག་ལྟ་དང་མཆོག་འཛིན་གཉིས་དང་ཐེ་ཚོམ་སྟེ་བཞི་ནི་
མཐོང་སྤང་ཁོ་ནའོ། ། དེས་ན་འདོད་པའི་སྒོམ་སྤང་གི་འཇིག་
མཐར་གཉིས་དང་འདོད་ཆགས་ཁོང་ཁྲོ་ང་རྒྱལ་མ་རིག་པ་སྟེ་དྲུག་
དང་། ཁམས་གོང་མ་གཉིས་ན་ཁོང་ཁྲོ་མ་གཏོགས་པའི་ལྷག་མ་ལྔ་
ལྔ་སྟེ་དེ་དག་ལ་སྒོམ་སྤང་ལྷན་སྐྱེ་བཅུ་དྲུག་ཅེས་གྲགས་སོ། ། དེ་
དག་ཇི་ལྟར་སྤོང་ཚུལ་ནི།• རྒྱུད་བླ་མ་ལས། ཇི་ལྟར་མྱུག་སོགས་
རིམ་སྐྱེས་པས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་
མཐོང་བ་ཡིས། །མཐོང་སྤང་རྣམས་ནི་ལྡོག་པར་འགྱུར། །འཕགས་
པའི་ལམ་དང་འབྲེལ་བ་ཡི། །འཇིག་ཚོགས་སྙིང་བོ་བཅོམ་རྣམས་
ཀྱི། །སྒོམ་ལམ་ཡེ་ཤེས་སྤང་བྱ་རྣམས། །གོས་རུལ་དྲི་མ་དག་དང་
མཚུངས། །ཞེས་གསུངས་པ་ལྟར་ལུགས་འདིར་ཁམས་གསུམ་ས་་་་
དགུའི་མཐོང་སྤང་ཉོན་མོངས་རྣམས་གཅིག་ཆར་དུ་སྤོང་ལ། སྒོམ་
སྤང་ཉོན་མོངས་སྤོང་ཚུལ་ནི། ཁམས་གསུམ་ས་དགུའི་སྒོམ་སྤང་
འཇིག་ལྟ་སོགས་ལ་ཆེ་འབྲིང་ཆུང་གསུམ་དང་། དེ་རེ་རེ་ལ་ཡང་ཆེ་
འབྲིང་ཆུང་གསུམ་དུ་དབྱེ་དགོས་པས་ས་དགུའི་སྒོམ་སྤང་ཉོན་མོངས་
སྐོར་དགུ་དགུ་སྟེ་བརྒྱད་ཅུ་གྱ་གཅིག་ཡོད་པ་རྣམས། ཐེག་དམན་
363

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཕགས་པ་སྤང་བྱ་རིམ་གྱིས་པ་རྣམས་ཀྱིས་སྒོམ་ལམ་བར་ཆད་མེད་
ལམ་བརྒྱད་ཅུ་གྱ་གཅིག་གིས་སྤོང་ཞིང༌། ཉན་ཐོས་འཕགས་པ་་
གཅིག་ཆར་པས་སྒོམ་ལམ་བར་ཆད་མེད་ལམ་དགུས་སྤོང་ངོ་། །
དེ་ཡང་ས་དགུའི་སྒོམ་སྤང་ཉོན་མོངས་ཆེན་པོའི་ཆེན་པོ་དགུ་གཅིག་
ཅར་དུ་སྤོང་བ་ནས་ཆུང་ངུའི་ཆུང་ངུ་དགུ་གཅིག་ཅར་སྤོང་བའི་བར་
རོ། ། གཉིས་པ་དགེ་འདུན་དཀོན་མཆོག་བྱེ་བྲག་ཏུ་བཤད་པ་ནི།
དབང་བོ་རྟུལ་དང་རྣོན་པོ་དག །དད་དང་མཐོང་ཐོབ་རིགས་ནས་
རིགས། །བར་ཆད་གཅིག་པར་སྐྱེས་ནས་དང་། །བྱེད་དང་བྱེད་མིན་
འོག་མིན་འགྲོ ། འཕཪ་གསུམ་སྲིད་རྩེའི་མཐར་ཐུག་འགྲོ །
གཟུགས་ཀྱི་ཆགས་བཅོམ་མཐོང་བ་ཡི། །ཆོས་ལ་ཞི་ལུས་མངོན་སུམ་
བྱེད། །བསེ་རུ་དང་ནི་ཉི་ཤུའོ། ། ཞེས་གསུངས། ཐེག་ཆེན་གྱི་
མཐོང་ལམ་བཟོད་ཤེས་བཅུ་དྲུག་ལས་བཟོད་པ་བརྒྱད་ཀྱི། ངོ་བོར་
གྱུར་པའི་བར་ཆད་མེད་ལམ་ལ་གནས་པའི་དབང་བོ་རྟུལ་བོ་དད་
པའི་རྗེས་སུ་འབྲང་བའི་མིང་ཅན་གྱི་སེམས་དཔའ་དང་། དེར་
གནས་པའི་དབང་བོ་རྣོན་པོ་ཆོས་ཀྱི་རྗེས་སུ་འབྲང་བ་དག་དང་།
ཤེས་པ་བརྒྱད་ཀྱི་ངོ་བོ་ཐེག་ཆེན་མཐོང་ལམ་རྣམ་གྲོལ་ལམ་ཐོབ་པའི་
དད་པས་མོས་པ་དང་། མཐོང་བས་ཐོབ་པ་དང་། རྒྱུན་ཞུགས་
ལྷའི་རིགས་སུ་སྐྱེས་པ་དང་། མིའི་རིགས་ནས་རིགས་སུ་སྐྱེས་པ་
དང་། ཕྱིར་འོང་ཚེ་གཅིག་པར་ཆད་གཅིག་པ་དང་། ཕྱིར་མི་འོང་
བར་འདའ་བ་དང་། སྐྱེས་ནས་འདའ་བ་དང་། མངོན་པར་འདུ་
བྱེད་དང་བཅས་ཏེ་འདའ་བ་དང་། མངོན་པར་འདུ་བྱེད་མེད་པར་
འདའ་བ་དང་། འོག་མིན་གྱི་མཐར་ཐུག་པར་འགྲོ་བ་དང་།
འཕར་བ་དང་། ཕྱེད་དུ་འཕར་བ་དང་། གནས་ཐམས་ཅད་དུ་
364

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ་
འཆི་འཕོ་བ་གསུམ་དང་། གཟུགས་སུ་ཉེར་འགྲོ་གཟུགས་ནས་སྲིད་
རྩེའི་མཐར་ཐུག་འགྲོ་དང་། གཟུགས་ཀྱི་འདོད་ཆགས་བཅོམ་པས་
འདོད་པ་ནས་གཟུགས་མེད་དུ་ཉེ་བར་འགྲོ་བ་དང་། བདེན་པ་
མཐོང་བ་ཡི་ཆོས་ཏེ་ཚེ་དེ་ལ་ཞི་བ་མྱ་ངན་ལས་འདས་པ་འཐོབ་པར་
འགྱུར་བ་དང་། འགོག་པའི་སྙོམས་འཇུག་ཐོབ་པའི་ཕྱིར་མི་འོང་
ལུས་ཀྱིས་མངོན་སུམ་དུ་བྱེད་པ་དང་། བསེ་རུ་རང་རྒྱལ་གྱི་མིང་
ཅན་གྱི་སེམས་དཔའ་དང་ནི་ཉི་ཤུའོ། ། འདི་ནི་མཁས་གྲུབ་ཤཱནྟི་
བ་སོགས་ཀྱི་བཞེད་པ་ལྟར་རྩ་བའི་ཚིག་ཟིན་སྒྲ་ཇི་བཞིན་པའི་འདྲེན་
ལུགས་ཡིན་ལ། དེ་ཡང་འཕགས་པ་བརྒྱད་པ་དང་། ཆགས་བྲལ་
སྔོན་སོང་གི་ཞུགས་པ་བར་བ་གཉིས་ནི། རྗེས་འབྲང་གཉིས་པོ་ཅི་
རིགས་སུ་འདུས་ཤིང་། འབྲས་བུ་དང་བོ་གསུམ་ལ་གནས་པ་ཙམ་
པོ་ནི། དད་ཐོབ་ཅི་རིགས་སུ་འདུས་ལ། དགྲ་བཅོམ་ཞུགས་པ་ནི་
ཕྱིར་མི་འོང་དག་གིས་བསྡུས་པའི་ཕྱིར་རོ། ། སློབ་དཔོན་་
ལྟརའབྲས་གནས་ཙམ་པོ་བ་དང༌། རིགས་སྐྱེ་གཉིས་དང་། དད་
ཐོབ་ཀྱི་ཕྱིར་འོང་ཞུགས་པ་དང་། ཕྱིར་འོང་འབྲས་གནས་ཙམ་པོ་
བ་དང་། ཕྱིར་འོང་ཚེ་གཅིག་བར་ཆད་གཅིག་པ་དང་། དད་ཐོབ་
ཀྱི་ཕྱིར་མི་འོང་ཞུགས་པ་དང་། ཕྱིར་མི་འོང་འདའ་བ་བཞི་དང་།
འཕར་བ་གསུམ་དང་། མཐོང་ཆོས་བཞི་དང་། ལུས་མངོན་བྱེད་
དང་། དགྲ་བཅོམ་ཞུགས་པ་དང་། བསེ་རུ་ལྟ་བུའི་མིང་ཅན་གྱི་
སེམས་དཔའ་སྟེ་ཉི་ཤུའོ། ། རྒྱན་སྣང་ལས། དེ་ཡང་འབྲས་བུ་
དང་བོ་དང་གཉིས་པ་ལ་གནས་པ་དང་། འབྲས་བུ་བཞི་བ་ལ་་་
ཞུགས་པའི་གང་ཟག་ནི་གོ་སླ་བ་ཉིད་ཀྱིས་ན་བསྡུས་པར་མ་བཤད་
དོ།། ཅེས་སོ། ། ཉི་ཁྲི་སྣང་བར།། རྩ་བའི་སྒྲས་ཟིན་གྱི་ཉི་
365

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཤུའི་སྟེང་དུ་འཕགས་པ་བརྒྱད་པ། ཕྱིར་འོང་། ཕྱིར་མི་འོང་།
དགྲ་བཅོམ་ཞུགས་པ་སྟེ་ཉེར་བཞི་ལ་མདོ་དྲངས་ཤིང་། ལེ་བརྒྱད་
མ་ལས། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་། སྦྱོར་བ་ལ་བརྩོན་པར་
བྱེད་པ་ནི། སེམས་ཅན་ཡོངས་སུ་སྨིན་པར་བྱ་བའི་ཕྱིར་ཐབས་ལ་
མཁས་པའི་སྟོབས་ཀྱིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་
བྱས་ཀྱང་། དེས་ང་རྒྱལ་དུ་མི་བྱེད་པ་དག་ཀྱང་ཡོད་དོ། ། ཞེས་
བྱ་བ་ནི་རྒྱུན་དུ་ཞུགས་པའོ། ། ཞེས་ཀྱང་གསུངས་སོ། ། དེ་
ལྟར་ན་ཕྱིར་མི་ལྡོག་པའི་དགེ་འདུན་དེ་རྣམས་ལ་མཚོན་བྱེད་དཔེའི་
ཞུགས་འབྲས་ཀྱི་མིང་གིས་བཏགས་ནས་བསྟན་ལ། ཐེག་ཆེན་གྱི་
དགྲ་བཅོམ་ནི། སངས་རྒྱས་དཀོན་མཆོག་གི་ཁོངས་སུ་གཏོགས་
པས་དགེ་འདུན་དཀོན་མཆོག་གི་སྐབས་འདིར་མ་གསུངས་སོ། །
ཐེག་དམན་གྱི་དགེའདུན་ནི། མཛོད་ལས། དབང་བོ་རྣོ་རྟུལ་དེ་
དག་ཏུ། །དད་དང་ཆོས་ཀྱི་རྗེས་འབྲང་བ། །སྒོམ་པས་སྤང་བྱ་མ་
སྤངས་ན། །འབྲས་བུ་དང་བོ་ལ་ཞུགས་པ། །རྣམ་ལྔའི་བར་བཅོམ་
གཉིས་པ་ལ། །དགུ་བ་ཚུན་ཆད་ཟད་པ་ཡིན། །འདོད་པའམ་ཡང་ན་
གོང་མ་ལས། །ཆགས་བྲལ་གསུམ་པ་ལ་ཞུགས་པ། །གང་ཞིག་གང་ལ་
ཞུགས་པ་ནི། །བཅུ་དྲུག་པ་ལ་དེ་འབྲས་གནས། །དེ་ཚེ་དབང་བོ་རྣོ་
རྟུལ་དག །དད་པས་མོས་དང་མཐོང་བས་ཐོབ། །ཅེས་སོགས་ཀྱིས་
རྒྱུན་ཞུགས་དང་ཆགས་བྲལ་སྔོན་སོང་གི་ཞུགས་འབྲས་ཀྱི་རྣམ་གཞག་
གསུངས་ཤིང་། རྒྱུན་ཞུགས་འབྲས་གནས་སྒོམ་སྤང་བྱ་མ་ཟད།
འདོད་པར་རིགས་མཐུན་གྱི་སྲིད་པ་བདུན་ལེན་པ་ནི་མཆོག་ཏུ་ལམ་
རེ་ལྟར་ཐོགས་ན་ལན་བདུན་པ། འདོད་པའི་སྒོམ་སྤང་རྣམ་གསུམ་
,,. 366

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྣམ་བཞི་ལས་གྲོལ་པ་གང་ཞིག་འདོད་པར་རིགས་མཐུན་གྱི་སྐྱེ་སྲིད་
གཉིས་ངེས་པར་ལེན་ལ་བཞི་མི་ལེན་པའི་རྒྱུན་ཞུགས་འབྲས་གནས་
ཁྱད་པར་ཅན་ནི་ཚེ་གཉིས་གསུམ་དུ་རིགས་ནས་རིགས་སུ་སྐྱེ་བའོ། །
འདོད་ཉོན་རྣམ་པ་ལྔ་ཡི་བར་བཅོམ་པ། །འབྲས་བུ་གཉིས་པ་ལ་ནི་
ཞུགས་པའང་ཡིན། རྣམ་པ་དྲུག་པ་ཟད་གྱུར་པ། །དེ་ནི་ལན་ཅིག་
ཕྱིར་འོང་བ། །ཕྱིར་འོང་འདོད་ཉེན་གྱི་ཉེས་ཆ་བདུན་དང་བརྒྱད་
ཟད་པ། །ཚེ་གཅིག་བར་ཆད་གཅིག་པ་དང་། ། འབྲས་བུ་གསུམ་
པ་ལ་ནི་ཞུགས་པའང་ཡིན། །དེ་དག་ཟད་པས་ཕྱིར་མི་འོང་། །དེ་ནི་
བར་སྐྱེས་འདུ་བྱེད་དང་། །འདུ་བྱེད་མེད་ཡོངས་མྱ་ངན་འདའ། །
གོང་དུ་འཕོ་བ་རྣམས་དེ་ནི། །བསམ་གཏན་སྤེལ་ན་འོག་མིན་འགྲོ
། དེ་འཕར་ཕྱེད་འཕར་ཐམས་ཅད་དུ། །འཆི་འཕོ་གཞན་སྲིད་རྩེ་མོར་
འགྲོ ། གཞན་ནི་གཟུགས་མེད་འགྲོ་རྣམ་བཞི། །གཞན་ནི་འདི་ལ་
མྱ་ངན་འདའ། །གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་
ཉེར་འགྲོ་དགུར་བཤད་དོ། །དེ་དག་གི་ནི་ཁྱད་པར་རྣམས། །ལས་
དབང་ཉོན་མོངས་བྱེ་བྲག་ལས། །གོང་དུ་འཕོ་བ་མ་ཕྱེ་བར། །དམ་
པའི་འགྲོ་བ་བདུན་དུ་འདོད། །དམ་པ་དམ་མིན་འཇུག་མི་འཇུག
། སོན་པ་ཕྱིར་མི་འོང་ཕྱིར་དེ།།འདོད་པར་ཚེ་ཡོངས་གྱུར་པའི་་་
འཕགས། ཁམས་གཞན་དུ་ནི་འགྲོ་བ་མེད། །ཞེས་སོགས་གསུངས
པ་ལྟར་རོ། །
གཉིས་པ་གདམས་ངག་གི་དོན་བསྒོམས་པས་སྟོང་ཉིད་ལ་་་་
དམིགས་པའི་ཞི་ལྷག་ཟུང་འབྲེལ་སྐྱེ་བའི་ཐོག་མ་བཤད་པ་ལ་གཉིས།
མདོར་བསྟན་པ་དང་། རྒྱས་པར་བཤད་པའོ། ། དང་བོ་ནི།
དམིགས་པ་དང་ནི་རྣམ་པ་དང༌། །རྒྱུ་དང་ཡོངས་སུ་འཛིན་པ་་་་་་
367

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡིས། །བྱང་ཆུབ་སེམས་དཔའ་སྐྱོབ་པ་ཡི། །དྲོད་སོགས་བདག་ཉིད་
ཇི་བཞིན་དུ། །རྣམ་རྟོག་བཞི་བོ་ལྡན་སྟེན་པ། །ཆུང་དང་འབྲིང་དང་
ཆེན་པོ་རྣམས། །ཉན་ཐོས་བསེ་རུ་ལྟ་བུ་དང་། །བཅས་པ་དག་ལས་
ཁྱད་པར་འཕགས། །ཞེས་གསུངས། ཐེག་ཆེན་གྱི་སྦྱོར་ལམ་ནི།
ཐེག་དམན་གྱི་སྦྱོར་ལམ་ལས་དམིགས་པ་དང་ནི་རྣམ་པ་དང་།
ཐེག་པ་གསུམ་གྱི་རྟོགས་རིགས་ཚང་བའི་ཐེག་ཆེན་མཐོང་ལམ་གྱི་ཉེ་
བའི་རྒྱུ་དང་། ཕྱི་ནང་གི་ཡོངས་སུ་འཛིན་པ་དང་བཞི་ཡིས་ཁྱད་
པར་དུ་འཕགས་པ། དེར་མ་ཟད་བྱང་ཆུབ་སེམས་དཔའ་ཆེན་པོ་
འགྲོ་བ་སྐྱོབ་པ་བོ་དེ་ཡི་སྦྱོར་ལམ་དྲོད་སོགས་བཞི་ནི། སྦྱོར་ལམ་
བདག་ཉིད་ཀྱི་གྲངས་ཇི་ལྟ་བ་བཞིན་དུ་གཟུང་འཛིན་གྱི་རྣམ་པར་
རྟོག་པ་བཞི་བོ་སྤང་བྱར་ལྡན་ཞིང་སྟེན་པ་དང་། དྲོད་སོགས་རེ་རེ་
ལ་ཆུང་ངུ་དང་འབྲིང་དང་ཆེན་པོ་རྣམས་ཀྱི་དབྱེ་བས་ཀྱང་ཉན་ཐོས་
དང་རང་སངས་རྒྱས་བསེ་རུ་ལྟ་བུ་དང་བཅས་པ་རྣམས་ཀྱི་སྦྱོར་ལམ་
དག་ལས་ཁྱད་པར་དུ་འཕགས་སོ། ། གཉིས་པ་རྒྱས་པར་བཤད་
པ་ལ་གསུམ། དམིགས་རྣམ་རྒྱུའི་ཁྱད་ཆོས་དང་། རྟོགས་པའི་
ཁྱད་ཆོས་དང་། ཡོངས་འཛིན་གྱི་ཁྱད་ཆོས་བཤད་པའོ། ། དང་
བོ་ལ་བཞི་ལས་དང་བོ་ནི། དམིགས་པ་མི་རྟག་ལ་སོགས་པ། །
བདེན་པའི་རྟེན་ཅན་དེ་ཡི་ནི། །རྣམ་པ་མངོན་ཞེན་ལ་སོགས་འགོག
། ཐེག་པ་གསུམ་ཅར་འཐོབ་པའི་རྒྱུ། །གཟུགས་སོགས་འདི་འགོད་
གནས་བྲལ་དང་། །གནས་དང་བཏགས་དང་བརྗོད་དུ་མེད། །ཅེས་
གསུངས། དྲོད་ཆུང་ངུའི་དམིགས་པ་ནི་སྡུག་བདེན་མི་རྟག་པ་ལ་
སོགས་པ་བདེན་པའི་རྟེན་ཅན་གྱི་རྣམ་པ་བཅུ་དྲུག་ཡིན་ལ་། དེ་ཡི་
རྣམ་པ་ནི། རྣམ་པ་བཅུ་དྲུག་སོགས་ལ་བདེན་གྲུབ་ཏུ་མངོན་པར་
368

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཞེན་པ་དང་ལྷག་པར་དམིགས་པ་ལ་སོགས་པ་འགོག་པའི་ཡེ་ཤེས་
སོ། ། རྒྱུའི་ཁྱད་ཆོས་ནི། ཐེག་ཆེན་སྦྱོར་ལམ་བཅུ་གཉིས་པོ་
ཐམས་ཅད་ཀྱང་ཐེག་པ་གསུམ་ཆར་གྱི་རྟོགས་རིགས་ཚང་བའི་ཐེག་
ཆེན་མཐོང་ལམ་ཐོབ་པ་བྱེད་པའི་ཉེ་བའི་རྒྱུ་ཡིན་ནོ། ། འབྲིང་གི་
དམིགས་པ་ནི། གཟུགས་སོགས་དོན་དམ་པར་འདུ་བ་དང་འགོད་
པ་སྟེ་བདེན་པའི་སྐྱེ་འཇིག་དང་བྲལ་པའི་གཟུགས་སོགས་ཡིན་ལ།
རྣམ་པ་ནི། དོན་དམ་པར་རྟག་པར་གནས་པ་དང་བྲལ་པའི་སྐད་
ཅིག་མ་དང་རྒྱུན་གནས་པ་དང་ལྡན་པའི་རྒྱུན་ལྡན་གྱི་མིང་གིས་་་་
བརྗོད་དུ་མེད་པར་རྟོགས་པའི་ཡེ་ཤེས་སོ། ། ཆེན་པོའི་དམིགས་
པ་ནི། བརྡར་བཏགས་པའི་ཆོས་ཐམས་ཅད་དང་། རྣམ་པ་ནི།
དམིགས་པ་དེ་རྣམས་དོན་དམ་པར་དགེ་སོགས་གང་དུའང་བརྗོད་དུ་
མེད་པར་རྟོགས་པའི་ཡེ་ཤེས་སོ། ། དྲོད་འབྲིང་གི་དམིགས་པ་
སྟོན་པའི་མདོ་ལས། བཅོམ་ལྡན་འདས་བདག་གིས་གཟུགས་ཀྱི་
འཕེལ་པ་དང་འགྲིབ་པ་མ་དམིགས་ཡང་དག་པར་རྗེས་སུ་མ་མཐོང་
ངོ་། ། ཞེས་པའི་འཕེལ་འགྲིབ་ནི་སྐྱེ་འགག་གི་དོན་ཡིན་པས།
ཉི་སྣང་ལས། གཟུགས་སོགས་འཕེལ་འགྲིབ་གནས་བྲལ་དང་། །
ཞེས་དྲངས་སོ། ། གཉིས་པ་རྩེ་མོའི་དམིགས་རྣམ་ནི། །གཟུགས་
སོགས་མི་གནས་དེ་དག་ནི། །དེ་ཡི་ངོ་བོར་རང་བཞིན་མེད། །དེ་
དག་གཅིག་གི་རང་བཞིན་གཅིག ། དེ་མི་རྟག་སོགས་བར་མི་
གནས། །།དེ་རྣམས་དེ་ཡི་ངོ་བོས་སྟོང་།། །དེ་དག་གཅིག་གི་རང་་་་
བཞིན་གཅིག_ ། ཆོས་རྣམ་མི་འཛིན་གང་ཡིན་དང༌། ། དེ་དག་་
མཚན་མར་མི་མཐོང་ཕྱིར། ། ཤེས་རབ་ཀྱིས་ནི་ཡོངས་རྟོག་པ།
ཐམས་ཅད་དམིགས་སུ་མེད་པར་རོ། ། ཞེས་གསུངས། རྩེ་མོ་
369

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆུང་ངུའི་དམིགས་པ་ནི། གཟུགས་སོགས་ལ་བདེན་གྲུབ་ཏུ་མངོན་
པར་ཞེན་པའི་སེམས་ཀྱིས་མི་གནས་པ་སྟེ་བདེན་གྲུབ་ཏུ་བརྟེན་བྱར་
མེད་པའི་ཆོས་དེ་དག་ནི། ཆོས་དེ་དང་དེ་ཡི་ངོ་བོར་རང་བཞིན་
གྱིས་གྲུབ་མེད་པས་ན་དེ་དག་གིས་ཁྱད་པར་དུ་བྱས་པའི་གཟུགས་
སོགས་ཡིན་ལ། རྣམ་པ་ནི། གཟུགས་སོགས་དང་དེ་དག་གི་ཆོས་
ཉིད་དག་ཕན་ཚུན་གཅིག་གཅིག་གི་རང་བཞིན་དབྱེར་མེད་པ་ངོ་བོ་
གཅིག་ཏུ་རྟོགས་པའི་རྩེ་མོ་ཆུང་ངུའི་ཡེ་ཤེས་སོ། ། གཟུགས་་་་་
སོགས་མི་གནས། ཞེས་པའི་དོན་ཇི་སྐད་བཤད་པ་ལྟར་ཡིན་ཏེ།
ཉི་ཁྲི་སྣང་བར། མངོན་པར་ཞེན་པ་མེད་པ་ལ་ཚུལ་ཇི་ལྟར་བཤད་
པ་ལྟར་འདི་ལ་ཡང་བལྟ་བར་བྱའོ། ། ཞེས་གསུངས་པས་སོ། །
འདིའི་རྣམ་པའི་མདོར། གཟུགས་ཉིད་ཀྱང་སྟོང་བ་ཉིད། སྟོང་
བ་ཉིད་གཟུགས་སོ། ། ཞེས་པའི་དོན་ཡང་དེ་ཉིད་ལས། ཆོས་
རྣམས་དང་དེའི་སྟོང་བ་ཉིད་ཕན་ཚུན་གྱི་རང་བཞིན་དུ་འདོད་པས་
གསུངས་བ་ཡིན་ཏེ། དེ་ལ་སྔ་མས་ནི་རྟག་པའི་མཐའ་བཀག་པ་
ཡིན་ལ ཅིག་ཤོས་ཀྱི་ནི་ཆད་པའི་མཐའ་བཀག་པ་ཡིན་ནོ། །
ཞེས་གསུངས་སོ། ། བདེན་པ་རྣམས་པར་བཞག་པའི་དབང་དུ་
བྱས་པའི་རྩེ་མོ་ཆུང་ངུའི་དམིགས་པ་ནི། སྡུག་བདེན་དེ་མི་རྟག་པ་
ལ་སོགས་པར་དོན་དམ་པར་ཞེན་ནས་མི་གནས་པ་སྟེ་བདེན་གྲུབ་ཏུ་
བརྟེན་བྱར་མེད་པའི་བདེན་པའི་རྣམ་པ་རྣམས་ཡིན་ལ། རྣམ་པ་ནི།
དམིགས་པ་དེ་རྣམས་ནི་དོན་དམ་པར་དེ་དང་དེ་ཡི་ངོ་བོས་སྟོང་བས་
ན། ཆོས་དེ་རྣམས་དང་དེ་རྣམས་ཀྱི་ཆོས་ཉིད་དེ་དག་ཕན་ཚུན་
གཅིག་གཅིག་གི་རང་བཞིན་ངོ་བོ་གཅིག་ཏུ་གཏོགས་པའི་དེའི་ཡེ་ཤེས་
སོ། ། རྩེ་མོ་འབྲང་གི་དམིགས་རྣམ་ཡོད་དེ། ཆོས་རྣམས་མཚན་
370

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
མར་མི་འཛིན་པ་གང་ཡིན་པ་སྟེ་མཚན་མར་གཟུང་བྱས་སྟོང་བའི་
ཆོས་རྣམས་དམིགས་པ་དང་། རྣམ་པ་ནི། ཆོས་དེ་དག་བདེན་
པའི་མཚན་མར་མི་མཐོང་བར་རྟོགས་པའི་རྩེ་མོ་འབྲིང་གི་ཡེ་ཤེས་དེ་
ཡིན་པའི་ཕྱིར། ཆེན་པོའི་དམིགས་རྣམ་ཡོད་དེ། དོན་དམ་་་་་
དཔྱོད་པའི་ཤེས་རབ་ཀྱིས་ནི་ཡོངས་སུ་རྟོག་པ་སྟེ་ཡོངས་སུ་བརྟགས་
པའི་གཞིར་གྱུར་པའི་བདེན་བཞི་དམིགས་པ་དང༌། འཁོཪ་གསུམ་
གྱི་ཆོས་ཐམས་ཅད་དོན་དམ་པར་དམིགས་སུ་མེད་པར་རྟོགས་པའི་རྩེ་
མོ་ཆེན་པོའི་ཡེ་ཤེས་ནི་དེའི་རྣམ་པ་ཡིན་པའི་ཕྱིར་རོ། ། གསུམ་པ་
བཟོད་པའི་དམིགས་རྣམ་ནི། གཟུགས་སོགས་ངོ་བོ་ཉིད་མེད་་་་་
ཉིད། ། དེ་མེད་པ་ཉིད་ངོ་བོ་ཉིད། །དེ་དག་སྐྱེ་མེད་ངེས་འབྱུང་་་་
མེད། །དག་དང་དེ་དག་མཚན་མ་མེད། །དེ་ཡི་མཚན་མར་མི་བརྟེན་
པས། །མོས་མིན་འདུ་ཤེས་མེད་པ་ཡིན། །ཞེས་གསུངས། ཆུང་
ངུའི་དམིགས་པ་ནི། གཟུགས་ལ་སོགས་པ་བདེན་པའི་ངོ་བོ་ཉིད་དུ་
མེད་པ་ཉིད་ཀྱིས་ཁྱད་པར་དུ་བྱས་པའི་ཆོས་རྣམས་དང༌། རྣམ་པ་
ནི། བདེན་གྲུབ་ཀྱི་ངོ་བོ་དེ་མེད་པ་ཉིད་ཐ་སྙད་སྒྱུ་མ་ལྟ་བུའི་ངོ་བོ་
ཉིད་དུ་རྟོགས་པའི་བཟོད་པ་ཆུང་ངུའི་ཡེ་ཤེས་སོ། ། འབྲིང་གི་
དམིགས་པ་ནི། གཟུགས་ལ་སོགས་པ་དེ་དག་སྐྱེ་བ་མེད་པ་སྟེ་་་་
འཁོར་བ་བདེན་མེད་དང་ངེས་འབྱུང་མེད་པ་སྟེ་མྱང་འདས་བདེན་
པར་མེད་པས་ཁྱད་པར་དུ་བྱས་པའི་ཆོས་རྣམས་དང་། རྣམ་པ་ནི།
འཁོར་འདས་བདེན་མེད་དུ་བསྒོམ་པ་དེ། སྒོ་གསུམ་དག་པ་དང་
མཚན་དང་ཞིང་དག་པ་སྟེ་ལུས་སོགས་དག་པ་ལྔའི་རྒྱུར་རྟོགས་པའི་
བཟོད་པ་འབྲིང་གི་ཡེ་ཤེས་སོ། ། ཆེན་པོའི་དམིགས་པ་ནི།
གཟུགས་སོགས་དེ་དག་བདེན་གྲུབ་ཀྱི་མཚན་མ་མེད་པས་ཁྱད་པར་དུ་
371

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱས་པའི་ཆོས་རྣམས་སོ། ། རྣམ་པ་ནི། དོན་དམ་པར་གཟུགས་
ལ་སོགས་པ་དེ་དང་དེ་ཡི་མཚན་མར་མི་རྟེན་པ་སྟེ་མཚན་མ་རྣམས་ཀྱི་
རྟེན་དང་བྲལ་བས་ན། སྟོང་བ་ཉིད་དོན་སྤྱིའི་ཚུལ་དུ་རྟོགས་པའི་
མོས་པ་ཡིད་བྱེད་ཀྱིས་མཚན་མར་མོས་པར་བྱ་བ་མིན་པ་དང་།
ཆོས་ཉིད་མངོན་སུམ་དུ་རྟོགས་པའི་དེ་ཁོ་ན་ཉིད་ཡིད་བྱེད་ཀྱིས་་་་
མཚན་མར་འདུ་ཤེས་པ་མེད་པ་ཉིད་དུ་རྟོགས་པའི་བཟོད་པ་ཆེན་
པོའི་ཡེ་ཤེས་ཡིན་ནོ། ། བཞི་བ་ཆོས་མཆོག་གི་དམིགས་རྣམ་དབྱེ་
བ་དང་བཅས་པ་ནི། ཏིང་འཛིན་དེ་ཡི་བྱེད་པ་ཉིད། །ལུང་སྟོན་པ་
དང་རློམ་པ་ཟད། །གསུམ་པོ་ཕན་ཚུན་ངོ་བོ་གཅིག ། ཏིང་འཛིན་
རྣམ་པར་མི་རྟོག་པ། །དེ་ལྟར་ངེས་འབྱེད་ཆ་མཐུན་ནི། །ཆུང་དང་
འབྲིང་དང་ཆེན་པོ་ཡིན། །ཞེས་གསུངས། ཆོས་ཐམས་ཅད་སྐྱེ་བ་
མེད་པའི་ཏིང་ངེ་འཛིན་དང་དཔའ་བར་འགྲོ་བའི་ཏིང་ངེ་འཛིན་ལ་
སོགས་པ་ནི། ཆོས་མཆོག་ཆུང་ངུའི་དམིགས་པའོ། ། རྣམ་པ་ནི།
ཏིང་ངེ་འཛིན་དེ་ཡི་བྱེད་པ་སྟེ་འབྲས་བུ་ལ་གཞན་དོན་འབད་མེད་
ལྷུན་གྲུབ་ཉིད་དུ་འབྱུང་བར་རྟོགས་པའི་དེ་ཡེ་ཤེས་སོ། ། འབྲིང་
གི་དམིགས་པ་ནི། ཏིང་ངེ་འཛིན་དེ་དག་དང་ལྡན་པའི་བྱང་སེམས་
སྦྱོར་ལམ་ཆོས་མཆོག་པ་བླ་མེད་བྱང་ཆུབ་ཏུ་ལུང་བསྟན་པ་ཐོབ་པའི་
རྒྱུ་ཁྱད་པར་ཅན་དང་དོན་དམ་པར་ངོ་བོ་དབྱེར་མེད་པའི་གཟུགས་
ལ་སོགས་པའོ། ། རྣམ་པ་ནི། ཏིང་ངེ་འཛིན་དེ་དག་བསྒོམ་པར་
བྱ་བ་དང་སྒོམ་པར་བྱེད་པ་ལ་སོགས་པའི་འཁོར་གསུམ་དུ་བདེན་
པར་རློམ་པ་རགས་པ་ཟད་པའི་ཆོས་མཆོག་འབྲིང་གི་ཡེ་ཤེས་སོ། །
ཆེན་པོའི་དམིགས་པ་ནི། ཤེར་ཕྱིན་སྒོམ་པ་བོ་དང་བསྒོམ་པར་བྱ་
བ་ལ་སོགས་པའི་འཁོར་གསུམ་གྱི་ཆོས་གསུམ་པོ་ཆོས་ཀྱི་དབྱིངས་ཀྱི་
372

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རང་བཞིན་དུ་ཕན་ཚུན་ངོ་བོ་གཅིག་ཏུ་གྱུར་པའི་ཆོས་རྣམས་སོ། །
རྣམ་པ་ནི། ཏིང་ངེ་འཛིན་དེ་དག་དོན་དམ་པར་རྣམ་པར་མི་རྟོག་
པ་ནི་སངས་རྒྱ་བའི་ཐབས་དམ་པར་རྟོགས་པའི་ཆོས་མཆོག་ཆེན་པོའི་
ཡེ་ཤེས་སོ། ། དེ་དག་གིས་ནི་དམིགས་རྣམ་རྒྱས་པར་གསུངས་
ནས་དེའི་འོག་ཏུ་ཆུང་འབྲིང་ཆེན་པོའི་དབྱེ་བ་བརྗོད་པ་ནི། དེ་
ལྟར་ཇི་སྐད་བཤད་པའི་ངེས་འབྱེད་ཆ་མཐུན་བཞི་བོ་རེ་རེ་ལ་ནི།
སྐྱེ་རིམ་གྱི་སྒོ་གསུམ་གསུམ་གྱི་དབྱེ་བ་ཡོད་དེ། ཐོག་མར་སྐྱེས་པ་
ཆུང་ངུ་དང་། བར་དུ་སྐྱེས་པ་འབྲིང་དང་། ཐ་མར་སྐྱེས་པ་ཆེན་
པོ་ཡིན་ལ། རྟེན་གང་ཟག་གི་དབང་བོའི་རིམ་པ་དང་སྦྱར་ནས་
ཀྱང་གསུངས་སོ། ། གཉིས་པ་གཟུང་འཛིན་གྱི་རྟོག་པ་འཆད་པ་
ནི། གཞི་དང་དེ་ཡི་གཉེན་པོ་ཡིས། །གཟུང་བར་རྟོག་པ་རྣམ་པ་
གཉིས། །རྨོངས་དང་ཕུང་སོགས་བྱེ་བྲག་གིས། །དེ་ནི་སོ་སོར་རྣམ་པ་
དགུ །རྫས་དང་བཏགས་པའི་རྟེན་ཅན་གྱིས། །འཛིན་པའང་རྣམ་
པ་གཉིས་སུ་འདོད། །རང་དབང་བདག་སོགས་ངོ་བོ་དང་། ། ཕུང་
སོགས་རྟེན་ལས་དེ་བཞིན་ནོ། ། ཞེས་གསུངས། འཁོར་བར་
འཁོར་བྱེད་ཀྱི་གཞི་ཀུན་ཉོན་དང༌། དེ་ཡི་གཉེན་པོ་རྣམ་བྱང་གི་
ཕྱོགས་ལ་དམིགས་པའི་དབྱེ་བ་ཡིས། གཟུང་བར་རྟོག་པ་ཀུན་ནས་
ཉོན་མོངས་གཟུང་རྟོག་དང༌། རྣམ་བྱང་གཟུང་རྟོག་རྣམ་པ་གཉིས་
སོ། ། རྨོངས་པ་མ་རིག་པ་ལ་སོགས་པའི་ཀུན་ཉོན་ཕྱོགས་ཀྱི་ཡུལ་
དགུ་དང་། རྣམ་བྱང་ཕྱོགས་ཀྱི་ཕུང་བོ་ལ་སོགས་པའི་ཡུལ་དགུ་ལ་
དམིགས་པའི་བྱེ་བྲག་གིས། གཟུང་རྟོག་དེ་གཉིས་ལ་ནི་སོ་སོར་རྣམ་
པ་དགུ་དགུ་ཡོད་དོ། ། རྫས་སུ་ཡོད་པའི་རྟེན་ཅན་དང་བཏགས་
པར་ཡོད་པའི་རྟེན་ཅན་གཉིས་ཡོད་པའི་རྒྱུ་མཚན་གྱིས། འཛིན་
373

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའི་རྣམ་པར་རྟོག་པའང་རྫས་འཛིན་རྟོག་པ་དང་བཏགས་འཛིན་
རྟོག་པ་རྣམ་པ་གཉིས་འདོད་དོ། ། དེ་ཡང་རང་དབང་བའི་་་་་
བདག་ཏུ་འཛིན་པ་ལ་སོགས་པ་གང་ཟག་གི་ངོ་བོ་རང་རྐྱ་བའི་རྫས་
ཡོད་དུ་འཛིན་པ་ལ་བརྟེན་པ་དང་། ཕུང་བོ་སོགས་ལ་རྟེན་ནས་
བཏགས་པའི་སྐྱེས་བུ་གང་ཟག་གི་བདག་མེད་ཀྱིས་ཁྱད་པར་དུ་བྱས་
པའི་བཏགས་ཡོད་དུ་འཛིན་པ་དགུ་ཡོད་པ་ལས། འཛིན་རྟོག་དེ་
གཉིས་ལ་ཡང་སོ་སོར་རྣམ་པ་དགུ་དགུ་ཡོད་པ་ནི་སྔ་མ་དེ་དག་ཇི་ལྟ་
བ་བཞིན་ནོ། ། དེ་ལྟར་གསུངས་པའི་རྟོག་པ་དགུ་ཚན་བཞི་བོ་དེ་
གང་ཞེ་ན། དེ་ཡང་དང་བོ་ནི། ལས་འབྲས་སོགས་ལ་རྨོངས་པའི་
མ་རིག་པ་དང་། དེ་ལས་བྱུང་བའི་གཟུགས་ལ་སོགས་པའི་ཉེར་
ལེན་གྱི་ཕུང་བོ་དང་། མིང་གཟུགས་ལ་ཞེན་པའི་འཇིག་ལྟ་དང་།
རྟག་ཆད་ཅི་རིགས་སུ་ལྟ་བའི་མཐར་ལྟ་དང་། ཀུན་བྱང་གི་བླང་
དོར་མི་ཤེས་པའི་མ་དད་པ་དང་། འཕགས་ལམ་གནས་པར་མི་
བྱེད་པའི་ལེ་ལོ་དང་། ཆོས་རྣམས་ལ་ཕྱིན་ཅི་ལོག་ཏུ་དམིགས་པའི་
བློ་དང་། བདག་གཞན་ལ་དམིགས་པའི་ཆགས་སྡང་དང་། གང་
གི་རང་བཞིན་ཤེས་ན་རྣམ་པར་དག་པ་སྐྱེ་བའི་སྡུག་བསྔལ་སོགས་
ཡུལ་དགུ་བོ་དེ་དག་ལ་དམིགས་ནས་ཀུན་ཉོན་ཕྱོགས་ཀྱི་གཟུང་བྱར་
བདེན་པར་ཞེན་པའི་རྟོགས་པའོ། ། གཉིས་པ་ནི། རྣམ་བྱང་གི་
ཕྱོགས་སུ་གཏོགས་པའི་ཕུང་བོ་དང་། དེར་གཏོགས་པའི་སྐྱེ་མཆེད་
དང་། དེར་གཏོགས་པའི་ཁམས་དང་། དེར་གཏོགས་པའི་རྟེན་་
འབྲེལ་དང་། སྟོང་ཉིད་དང་། ཕར་ཕྱིན་དང་། མཐོང་ལམ་
དང་། སྒོམ་ལམ་དང་། མི་སློབ་ལམ་སྟེ་ཡུལ་དགུ་ལ་དམིགས་ནས་
རྣམ་བྱང་ཕྱོགས་སུ་གཟུང་བྱར་བདེན་པར་ཞེན་པའི་རྟོག་པའོ། །
374

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གསུམ་པ་ནི། བདག་ནི་ཐམས་ཅད་ལ་དབང་བསྒྱུར་བའི་རང་་་
དབང་ཅན་དུ་འཛིན་པ་དང་། བདག་ནི་ཕུང་སོགས་ལ་མ་ལྟོས་
པའི་གཅིག་པུར་འཛིན་པ་དང༌། དེ་སྐྱེ་མཆེད་རྣམས་ཀྱི་རྒྱུའམ་བྱེད་
པ་པོར་འཛིན་པ་དང་། དེ་ཁམས་རྣམས་ལ་ལྟ་བ་པོའམ་ཤེས་པ་
བོར་འཛིན་པ་དང་། དེ་མ་རིག་པ་སོགས་སྲིད་པའི་ཡན་ལག་བཅུ་
གཉིས་ཀྱི་རྟེན་དུ་འཛིན་པ་དང་། དེ་འཇིག་རྟེན་པའི་འདོད་ཆགས་
དང་བྲལ་བའི་རྟེན་དུ་འཛིན་པ་དང་། དེ་མཐོང་ལམ་གྱི་རྟེན་དུ་
འཛིན་པ་དང་། དེ་སྒོམ་ལམ་གྱི་རྟེན་དུ་འཛིན་པ་དང་དེ་མི་སློབ་
ལམ་གྱི་རྟེན་དུ་རྫས་སུ་ཡོད་པར་འཛིན་པ་དགུ་ལ་དམིགས་ནས་དེ་
རྣམས་ནི་དོར་བྱའམ་སྤང་བར་བྱ་བའི་འཛིན་པའོ་ཞེས་བདེན་པར་
ཞེན་པའི་རྟོག་པའོ། ། བཞི་བ་ནི། ཕུང་བོ་ལྔ་སྐྱུ་མའི་སྐྱེ་བུ་ལྟར་
བཏགས་ཡོད་ཙམ་དུ་འཛིན་པ་དང་། དེ་བཞིན་དུ་སྐྱེ་མཆེད་བཅུ་
གཉིས་དང་། ཁམས་བཅོ་བརྒྱད་དང༌། རྟེན་འབྲེལ་བཅུ་གཉིས་
དང་། བྱང་ཕྱོགས་སོ་བདུན་དང་། མཐོང་ལམ་དང་། སྒོམ་
ལམ་དང་། ཁྱད་པར་གྱི་ལམ་དང་། མི་སློབ་ལམ་སྒྱུ་མའི་སྐྱེས་བུ་
ལྟར་གང་ཟག་གི་བདག་མེད་ཀྱིས་ཁྱད་པར་དུ་བྱས་པའི་བཏགས་ཡོད་
དུ་འཛིན་པ་དགུ་ལ་དམིགས་ནས་བླང་བྱའམ་གཉེན་པོའི་ཕྱོགས་ཀྱི་
འཛིན་པའོ་ཞེས་བདེན་པར་ཞེན་པའི་རྟོག་པའོ། ། འདི་དགུ་ལ་
འགྲེལ་བ་ལས། སྐྱེས་བུ་བཏགས་པར་ཡོད་པའི་རྟེན་ཅན་ཞེས་་་
གསུངས་པ་དང་། ཉི་སྣང་ལས་སྒྱུ་མའི་སྐྱེས་བུ་དེ་ཉིད་ཅེས་བྱ་བ་
ཕུང་བོ་ལ་སོགས་པ་རྣམས་ལ་བྱང་ཆུབ་སེམས་དཔའ་བཏགས་པ་
འགོག་པའོ། ། ཞེས་སོགས་གསུངས་པ་ལྷར་ན་ཕུང་བོ་ལ་སོགས་
པའི་ཡུལ་དགུ་བོ་གདགས་གཞི་བྱས་ནས། དེ་རྣམས་ལ་སྐྱེས་བུ་
375

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཏགས་པར་ཡོད་པ་ཙམ་དུ་འཛིན་པ་དེ་དག་ལ་བདེན་པར་ཞེན་
པའི་རྟོག་པ་ལ་བྱའོ། །། དེས་ན་རྫས་འཛིན་རྟོག་པ་དགུ་ནི
བདག་གམ་གང་ཟག་ཕུང་བོ་སོགས་ལ་བཏགས་པ་མིན་པར་རང་གི་
ངོ་བོ་རྫས་ཡོད་དུ་འཛིན་པ་ལ་བརྟེན་ཅིང་། བཏགས་འཛིན་རྟོགས་
པ་དགུ་ནི། ཕུང་བོ་ལ་སོགས་པའི་ཡུལ་དགུ་ལ་བཏགས་པའི་སྐྱེས་
བུ་བཏགས་ཡོད་སྒྱུ་མ་ལྟ་བུར་འཛིན་པ་ལ་བརྟེན་པ་ནི།། རང་་་་
དབང་བདག་སོགས་ངོ་བོ་དང་། ཕུང་སོགས་རྟེན་ལས་དེ་བཞིན་
ནོ། ། ཞེས་པའི་དགོངས་པའོ། ། གསུམ་པ་ཡོངས་འཛིན་གྱི་
ཁྱད་པར་ནི། སེམས་མི་འགོང་བ་ཉིད་ལ་སོགས། །ངོ་བོ་ཉིད་མེད་
སོགས་སྟོན་བྱེད། །དེ་ཡི་མི་མཐུན་ཕྱོགས་བོར་བ། །རྣམ་པ་ཀུན་ཏུ་
ཡོངས་འཛིན་ཡིན། །ཅེས་གསུངས། ཟབ་མོ་སྟོང་བ་ཉིད་ཀྱི་དོན་
ལ་སེམས་མི་འགོང་བ་སྟེ་སེམས་རྒྱུན་དུ་མི་འཇིགས་པ་ཉིད་ལ་སོགས་
པའི་ཐབས་ཤེས་ཁྱད་པར་ཅན་དག་ནི་ནང་གི་ཡོངས་འཛིན་དང་།
གདུལ་བྱ་རྣམས་ཟབ་མོ་སྟོང་བ་ཉིད་ཀྱི་དོན་ལ་སེམས་མི་འགོང་བ་
ཉིད་ལ་སོགས་པར་བྱེད་པའི་གཞན་རྗེས་སུ་འཛིན་པའི་ཐབས་ལ་
མཁས་པའི་སྒོ་ནས་བདེན་གྲུབ་ཀྱི་ངོ་བོ་ཉིད་མེད་པ་ལ་སོགས་པར་
སྟོན་པར་བྱེད་པ་དང་། སྤྱོད་པ་ཕ་རོལ་ཏུ་ཕྱིན་པ་དྲུག་པོ་དེ་ཡི་མི་
མཐུན་ཕྱོགས་སེར་སྣ་དང་ཚུལ་འཆལ་ལ་སོགས་པ་དང་དམན་པའི་
ཡིད་བྱེད་དང་བདུད་ཀྱི་ལས་དང་སྡིག་གྲོགས་སོགས་རང་གིས་བོར་བ་
དང་། གཞན་ལའང་མི་མཐུན་ཕྱོགས་དེ་དག་སྤོང་དུ་འཇུག་པའི་ཐེག་
པ་ཆེན་པོའི་དགེ་བའི་བཤེས་གཉེན་ནི་རྣམ་པ་ཀུན་ཏུ་སྲིད་པ་དང་ཞི་
བའི་མཐའ་ལས་ཡོངས་སུ་འཛིན་པའི་ཡོངས་འཛིན་ཡིན་ནོ། །
གསུམ་པ་གདམས་དོན་ཇི་ལྟར་སྒྲུབ་པའི་ཚུལ་ལ་བཞི། སྒྲུབ་པའི་
376

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
རྟེན་དང་། སྒྲུབ་པའི་དམིགས་པ་དང་། སྒྲུབ་པའི་ཆེད་དུ་བྱ་བ་
དང་། སྒྲུབ་པར་རང་གི་ངོ་བོའོ། ། དང་བོ་ལ་གཉིས། རིགས་
ཀྱི་དབྱེ་བ་དང་། རྩོད་སྤོང་ངོ་། ། དང་བོ་ནི། རྟོགས་པ་ཡི་ནི་
ཆོས་དྲུག་དང་། །གཉེན་པོ་དང་ནི་སྤོང་པ་དང་། །དེ་དག་ཡོངས་སུ་
གཏུགས་པ་དང་། །ཤེས་རབ་སྙིང་བརྩེར་བཅས་པ་དང་། །སློབ་མ་
ཐུན་མོང་མིན་ཉིད་དང་། །གཞན་གྱི་དོན་གྱི་གོ་རིམ་དང་། །ཡེ་ཤེས་
རྩོལ་པ་མི་མངའ་བར། །འཇུག་པའི་རྟེན་ལ་རིགས་ཤེས་བྱ། །ཞེས་
གསུངས། ཐེག་ཆེན་གྱི་སྦྱོར་ལམ་བཞི་དང་མཐོང་བ་དང་སྒོམ་པའི་
ལམ་སྟེ་རྟོགས་པ་ཡི་ནི་ཆོས་དྲུག་དང་། གཉེན་པོ་དང་ནི་སྤོང་བ་སྟེ།
བར་ཆད་མེད་ལམ་དང་རྣམ་གྲོལ་ལམ་གཉིས་དང་། གཉེན་པོ་དང་
སྤོང་བའི་སྒྲུབ་པ་དེ་དག་ལ་བདེན་པར་ཞེན་པའི་ཤེས་སྒྲིབ་ཀྱི་རྣམ་
རྟོག་ཡོངས་སུ་གཏུགས་པའི་སྒྲུབ་པ་སྟེ་ཁྱད་པར་གྱི་ལམ་དང་།
སྲིད་ཞིའི་མཐའ་ལ་མི་གནས་པའི་ཤེས་རབ་སྙིང་བརྩེར་བཅས་པའི་
སྒྲུབ་པ་དང་། སློབ་མ་ཉན་ཐོས་སོགས་དང་ཐུན་མོང་མིན་པའི་
སྒྲུབ་པ་ཉིད་དང་། གཞུག་པ་ལྡེམ་དགོངས་ལ་སོགས་པའི་སྒོ་ནས་
གཞན་གྱི་དོན་སེམས་ཅན་གྱི་སྐལ་བ་ཇི་ལྟ་བ་བཞིན་གོ་རིམ་བཞིན་དུ་
བྱེད་པའི་སྒྲུབ་པ་དང་། ཡེ་ཤེས་ཀྱིས་རྩོལ་པ་མི་མངའ་བར་གཞན་
དོན་ལྷུན་གྲུབ་ཏུ་འཇུག་པའི་སྒྲུབ་པ་སྟེ་ཐེག་ཆེན་སྒྲུབ་པ་རྣམ་པ་བཅུ་
གསུམ་མོ། ། དེ་ལྟར་ན་ཐེག་ཆེན་སྒྲུབ་པ་བཅུ་གསུམ་གྱི་གནས་
སམ་རྟེན་དུགྱུར་པ་སྒྲུབ་པ་དེ་རྣམས་ཀྱི་ངོ་བོ་བདེན་གྲུབ་ཀྱི་སྟོང་བའི་
དེ་བཞིན་ཉིད་ལ་ནི་རང་བཞིན་དུ་གནས་པའི་རིགས་སུ་ཤེས་པར་
བྱའོ། ། ཤེས་རབ་དང་སྙིང་རྩེ་བའི་སྒྲུབ་པ་སོ་སོར་དྲངས་ནས་
སྤོང་ཉེན་གྱི་སྒྲུབ་པ་གཉིས་གཅིག་ཏུ་འདྲེན་པའི་བཤད་ཚུལ་ཀྱང་ཡོད་
377

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མོད། རྗེ་བཙུན་གྱི་དགོངས་པ་ནི་ཇི་སྐད་བཤད་པ་ལྟར་ཡིན་ཏེ།
གཉེན་པོ་དང་ནི་སྤོང་བ་དང༌། ཞེས་འབྱེད་ཚིག་གིས་གསུངས་ནས།
ཤེས་རབ་སྙིང་བརྩེར་བཅས་པ་དང༌། ཞེས་པས་དེ་ལྟར་མ་གསུངས་
པའི་ཕྱིར་རོ། ། ཉི་སྣང་ལས། དེ་ལ་གཉེན་པོའི་རྟེན་ནི་ཉི་མའི་
དཀྱིལ་འཁོར་ཤར་བའི་འོད་ལ་མུན་པའི་གནས་མེད་ཅིང་མི་དམིགས་
པའི་དཔེས་གསུངས་པ་ཡིན་ནོ། ། མི་མཐུན་ཕྱོགས་སྤོང་པའི་རྟེན་
ནི་བསྐལ་བའི་མེ་འབར་བའི་ཚེ་འདུ་བྱེད་ཀྱི་གནས་མེད་ཅིང་རྗེས་སུ་
མི་དམིགས་པའི་དཔེས་བག་ཆགས་ཀྱི་མཚམས་སྦྱོར་བ་སྤངས་པའི་
དོན་གྱིས་གསུངས་པ་ཡིན་ནོ།། ཞེས་དེ་གཉིས་ཀྱི་རྟེན་སོ་སོར་
གསུངས་ནས། ཤེས་རབ་དང་སྙིང་བརྩེའི་རྟེན་ནི་འདི་ཡིན་ཏེ།
ཞེས་དང༌། འགྲེལ་བ་ལས་ཀྱང་གཉེན་པོ་དང་མི་མཐུན་པའི་ཕྱོགས་
སྐྱེས་པ་དང་འགག་པ་དག་གོ། ཞེས་གཉིས་ཚིག་སྦྱར་ལ། ཤེས་
རབ་དང་ཐབས་སོ། ། ཞེས་དེ་ལྟར་མ་གསུངས་པས་སོ། །
ཤེས་ཪབ་སྙིང་བརྩེ་དང་བཅས་པའི་སྒྲུབ་པ་ས་བརྒྱད་པ་དང་།
ཐུན་མོང་མིན་པའི་དེ་ས་དགུ་བ་དང་། གཞན་དོན་གོ་རིམ་དུ་བྱེད་
པའི་དེ་ས་བཅུ་བ་དང་། ཡེ་ཤེས་རྩོལ་བ་མི་མངའ་བར་འཇུག་པའི་
སྒྲུབ་པ་ས་བཅུ་བའི་ཁྱད་པར་གྱི་ལམ་ནས་འཐོབ་པར་གསུངས་སོ། །
གཉིས་པ་ནི། ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་
དད་རུང་མ་ཡིན། །བརྟེན་པའི་ཆོས་ཀྱི་བྱེ་བྲག་གིས།།དེ་ཡི་དབྱེ་བ་
ཡོངས་སུ་བརྗོད། །ཅེས་གསུངས། ཐེག་པ་གསུམ་གྱི་གང་ཟག་གི་
སེམས་བདེན་གྲུབ་ཀྱིས་སྟོང་བའི་ཆོས་ཀྱི་དབྱངས་ལ་དབྱེར་མེད་པའི་
ཕྱིར་ན། དེ་གསུམ་གྱི་རིགས་ནི་མི་འདྲ་བའི་ཐ་དད་དུ་རུང་བ་མ་
ཡིན་ནོ་ཞེ་ན། དེ་ནི་མ་ཡིན་ཏེ། དཔེར་ན་རིགས་གཅིག་པ་ཁོ་
378

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ནའི་སྣོད་དུ་མའི་ནང་དུ་བཅུད་ཀྱི་རིགས་མི་འདྲ་བ་དུ་མ་སོ་སོར་
བཞག་པའི་ཚེ། རྟེན་སྣོད་ལ་རིགས་མི་འདྲ་བའི་དབྱེ་བ་མེད་ཀྱང་།
བརྟེན་ཆོས་བཅུད་མི་འདྲ་བའི་དབང་གིས་བཅུད་དེ་དང་དེའི་སྣོད་
ཅེས་ཐ་དད་དུ་བརྗོད་པ་ལྟར། འདིར་ཡང་། ཕྲ་མོ་ཟབ་མོའི་ཚལ་
བསྟན་པ། །སྤྲང་རྩི་རོ་གཅིག་པ་བཞིན་ནོ། །ཞེས་པ་ལྟར་དེ་གསུམ་
གྱི་སེམས་སྟེང་གི་ཆོས་ཀྱི་དབྱིངས་ལ་དབྱེར་མེད་ཀྱང་། བརྟེན་པའི་
ཆོས་ཐེག་པ་རང་རང་གི་ལམ་དང་བསམ་པ་སོགས་ཀྱི་བྱེ་བྲག་གིས།
ཐེག་པ་གསུམ་གྱི་རིགས་དེ་ཡི་དབྱེ་བ་ཡང་ཐ་དད་པར་ཡོངས་སུ་
བརྗོད་དོ། ། ཁ་ཅིག་ན་རེ། ཐེག་ཆེན་སྒྲུབ་པ་དང་དེའི་སྟེང་གི་
རང་བཞིན་གནས་རིགས་གཉིས་ཁྱད་གཞི་དང་ཁྱད་ཆོས་ཡིན་པས།
རིགས་དེ་དག་ལ་སྒྲུབ་པའི་རྟེན་ཅེས་གསུངས་པ་འདི་ཇི་ལྟར་འགྲེལ་
ཞེས་ཟེར་རོ། ། དེའི་དོན་ནི་འདི་ཡིན་ཏེ། སྡུད་པ་ལས།
མཁའ་ལ་རླུང་བརྟེན་དེ་ལ་ཆུ་ཡི་ཕུང་བོ་བརྟེན། །དེ་ལ་ས་ཆེན་འདི་
བརྟེན་དེ་ལ་འགྲོ་བ་བརྟེན། །སེམས་ཅན་ལས་ལ་སྤྱོད་པའི་རྒྱུ་ནི་དེ་
འདྲ་སྟེ། ། ནམ་མཁའ་གང་ལ་གནས་ཡིན་དོན་འདི་བསམ་པར་་་་་
གྱིས། །ཞེས་དང༌། ཉི་སྣང་ལས། དེས་ན་འདིས་ནི་ཆོས་ཀྱི་་་་
དབྱིངས་ཉིད་འཕགས་པའི་ཆོས་རྣམས་ཀྱི་རྒྱུ་ཡིན་པའི་ཕྱིར་རང་་་
བཞིན་དུ་གནས་པའི་རིགས་སྒྲུབ་པའི་རྟེན་ཡིན་ནོ་ཞེས་སྟོན་པར་བྱེད་
དོ། ། ཞེས་དང་། ཆོས་མངོན་པའི་མདོ་ལས། ཐོག་མ་མེད་
པའི་དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་
པས་ན་འགྲོ་བ་ཀུན། །མྱ་ངན་འདས་པ་ཐོབ་པར་འགྱུར། །ཞེས་
དང་། དཔལ་ཕྲེང་གི་མདོ་ལས། བཅོམ་ལྡན་འདས་དེའི་སླད་དུ་
དེ་བཞིན་གཤེགས་པའི་སྙིང་བོ་ནི། འབྲལ་བ་རྣམ་པར་དབྱེ་བ་མེད་
379 P

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་བྲལ་མི་ཤེས་པ་འདུས་མ་བྱས་པའི་ཆོས་རྣམས་ཀྱི་གནས་དང་གཞི་
དང་རྟེན་ལགས་ལ། ཞེས་པ་ནས། འདུས་བྱས་ཀྱི་ཆོས་རྣམས་ཀྱི་
ཡང་གཞི་དང་གནས་དང་རྟེན་ལགས་སོ། ། ཞེས་གསུངས་པ་ལྟར་
རོ། ། སློབ་དཔོན་ཆེན་པོ་འཕགས་པ་ཐོགས་མེད་ཀྱིས། གང་
ཞིག་དེ་བཞིན་གཤེགས་པའི་ཆོས་ཀྱི་སྐུ་ལས་ཕྱི་རོལ་ཏུ་གྱུར་པའི་་་་
སེམས་ཅན་དེ་ནི་འགའ་ཡང་འཇིག་རྟེན་གྱི་ཁམས་ན་མེད་དེ། ནམ་
མཁའི་ཁམས་ནི་གཟུགས་ལ་བཞིན་ནོ། ། ཇི་སྐད་དུ། ཇི་ལྟར་
ནམ་མཁའ་རྟག་ཏུ་ཀུན་སོང་འདོད། །དེ་བཞིན་དེ་ཡང་རྟག་ཏུ་ཀུན་
སོང་འདོད། །ཇི་ལྟར་ནམ་མཁའ་གཟུགས་རྣམས་ཀུན་ཏུ་སོང་། །དེ་
བཞིན་འདི་ཡང་སེམས་ཅན་ཚོགས་ཀུན་སོང༌། །ཞེས་གསུངས་སོ། །
རྒྱུད་བླ་མ་ལས་ཀྱང་། རྫོགས་སངས་སྐུ་ནི་འཕྲོ་ཕྱིར་དང་། །དེ་
བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་
ཀུན། །རྟག་ཏུ་སངས་རྒྱས་སྙིང་བོ་ཅན། །ཞེས་གསུངས་པ་ལྟར་་་
སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་རུང་གི་རིགས་ཡོད་ཀྱང་
ཕལ་མོ་ཆེ་ལམ་གྱི་སྣོད་དུ་མི་རུང་བ་ནི། ཉི་སྣང་ལས། གལ་ཏེ་
རང་བཞིན་དུ་གནས་པའི་རིགས་འགའ་ཞིག་ཡོད་ན་ཅིའི་ཕྱིར་ཐོག་མ་
དང་བྲལ་བའི་འཁོར་བར་གངྒཱའི་ཀླུང་གི་བྱེ་མ་དང་མཉམ་པའི་སངས་
རྒྱས་རྣམས་མྱ་ངན་ལས་འདས་ཀྱང་ད་དུང་དུ་ཡང་རང་བཞིན་དུ་
གནས་པའི་རིགས་དང་ལྡན་པའི་སྲོག་ཆགས་རྣམས་མྱ་ངན་ལས་མ་
འདས་ཞེ་ན། དེ་ནི་ཉེས་དམིགས་རྣམ་པ་བཞི་དང་ལྡན་པའི་ཕྱིར་
ཏེ། ཉོན་མོངས་པ་དང༌། གྲོགས་ངན་པ་དང་། ཕོངས་པ་དང་།
གཞན་གྱི་དབང་རྣམས་ནི་དེའི་ཉེས་པ་ཡིན་ནོ། ། ཞེས་དང་།
མདོ་སྡེ་རྒྱན་ལས། ཉོན་མོངས་གོམས་དང་གྲོགས་ངན་དང་། །
380

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཕོངས་དང་གཞན་གྱི་དབང་ཉིན་དང་། །མདོར་ན་རིགས་ཀྱི་ཉེས་
དམིགས་ནི། །རྣམ་པ་བཞི་རུ་ཤེས་པར་བྱ། །ཞེས་གསུངས་པ་ལྟར་
སྐྱོན་དེ་དག་ཅི་རིགས་ཡོད་པས་ཡིན་ལ། རིགས་སད་པའི་ཡོན་ཏན་
ཡང་དེ་ཉིད་ལས། རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་
དུ་ཐར་བ་དང་། །དེར་ཡང་སྡུག་བསྡུལ་ཆུང་ངུ་མྱོང་། །སྐྱོ་བཅས་
སེམས་ཅན་སྨིན་པར་བྱེད། །ཅེས་གསུངས་སོ། ། ཉི་སྣང་ལས།
ངེས་པའི་ཚིག་ནི་ཡོན་ཏན་སྒྲོལ་བའི་དོན་གྱིས་ན་རིགས་ཏེ། དེ་
ལས་ཡོན་ཏན་དེ་དང་དེ་དག་སྐྱེ་ཞིང་འབྱུང་བ་ཞེས་བྱ་བའི་དོན་ཏོ། །
དེའི་ཕྱིར་འཕགས་པའི་གང་ཟག་ཐམས་ཅད་ནི་འདུས་མ་བྱས་ཀྱིས་
རབ་ཏུ་ཕྱེ་བ་ཡིན་ནོ། ། ཞེས་བརྗོད་དོ། ། ཅེས་སོ། །
གཉིས་པ་སྒྲུབ་པའི་དམིགས་པ་ནི། །དམིགས་པ་ཆོས་རྣམས་ཐམས་
ཅད་དེ། །དེ་ཡང་དགེ་ལ་སོགས་པ་ཡིན། །འཇིག་རྟེན་པ་ཡི་རྟོགས་
པ་དང་། །གང་དག་འཇིག་རྟེན་འདས་འདོད་དང་། །ཟག་བཅས་
ཟག་པ་མེད་ཆོས་དང་། །གང་དག་འདུས་བྱས་འདུས་མ་བྱས། །སློབ་
མ་ཐུན་མོང་ཆོས་རྣམས་དང༌། ། གང་དག་ཐུབ་པའི་ཐུན་མོང་
མིན། །ཞེས་གསུངས། ཇི་སྐད་དུ། རྒྱལ་སྲས་རྣམས་ཀྱིས་མི་་
བསླབ་པའི། ། དངོས་དེ་གང་ཡང་ཡོད་མ་ཡིན།།། ཞེས་པ་ལྟར།
ཐེག་ཆེན་སྒྲུབ་པའི་དམིགས་པ་ནི། ཆོས་རྣམས་ཐམས་ཅད་དེ།
དེ་ཡང་དགེ་བ་ལ་སོགས་པ་ཡིན་ནོ། ། སོགས་སྒྲས་བསྡུས་པ་མི་
དགེ་བཅུ་ལ་སོགས་པའི་མི་དགེ་བ་དང༌། ངོ་བོ་བསྒྲིབས་ལ་ལུང་དུ་
མ་བསྟན་པ་ཁམས་གོང་མའི་ཉོན་མོངས་ཐམས་ཅད་དང་འདོད་པའི་
འཇིག་མཐར་གཉིས་དང་། མ་བསྒྲིབས་ལུང་མ་བསྟན་སྣོད་ཀྱི་་་་་
འཇིག་རྟེན་སོགས་ནི་དགེ་མི་དགེ་གང་དུ་ཡང་ལུང་དུ་མ་བསྟན་པ་
381

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། སོ་སྐྱེ་འཇིག་རྟེན་པ་ཡི་རྟོགས་པ་ཚོགས་སྦྱོར་སོགས་དང་།
གང་དག་འཇིག་རྟེན་འདས་པར་འདོད་པའི་འཕགས་པའི་བདེན་པ་
མངོན་རྟོགས་སོགས་དང༌། ཟག་བཅས་དང་། ཟག་པ་མེད་པའི་
ཆོས་དང་། ཆོག་གང་དག་རྒྱུ་རྐྱེན་འདུས་པས་བྱས་པ་དང་། དེ་
ལྟར་འདུས་པས་མ་བྱས་པ་དང་། སློབ་མ་ཉན་ཐོས་སོགས་དང་
ཐུན་མོང་བའི་ཆོས་སྙོམས་འཇུག་རྣམ་ཐར་ལ་སོགས་པ་རྣམས་དང་
ཡོན་ཏན་གང་དག་ཐུབ་པའི་ཐུན་མོང་བའི་ཆོས་སྟོབས་བཅུ་ལ་སོགས་
པ་སྟེ་དམིགས་པ་རྣམ་པ་བཅུ་གཅིག་གོ། གསུམ་པ་སྒྲུབ་པའི་ཆེད་
དུ་བྱ་བ་ནི། སེམས་ཅན་ཀུན་མཆོག་ཉིད་སེམས་དང་། །སྤོང་དང་
རྟོགས་དང་གསུམ་པོ་ལ། །ཆེན་པོ་གསུམ་གྱིས་རང་འབྱུང་གི །
ཆེད་དུ་བྱ་བ་འདི་ཤེས་བྱ། །ཞེས་གསུངས། གང་ཞིག་ཐོབ་ན་་་་
སེམས་ཅན་ཀུན་གྱི་མཆོག་ཉིད་དུ་འགྱུར་པའི་བརྩེ་བ་མཐར་ཐུག་པའི་
སེམས་ཆེན་པོ་དང་། སྤངས་པ་མཐར་ཐུག་པའི་སྤོང་བ་ཆེན་པོ་
དང་། རྟོགས་པ་མཐར་ཐུག་པའི་རྟོགས་པ་ཆེན་པོ་དང་གསུམ་པོ་
ནི་ཆེད་དུ་བྱ་བ་ཡིན་ལ། རྒྱུའི་ཆེན་པོ་གསུམ་གྱིས་རང་འབྱུང་བྱང་
ཆུབ་སེམས་དཔའ་དག་གི་ཐོབ་པར་བྱ་བ་ནི་ཆེད་དུ་བྱ་བ་འདི་དག་
ཡིན་པར་ཤེས་པར་བྱའོ། ། བཞི་བ་སྒྲུབ་པ་རང་གི་ངོ་བོ་ལ་བཞི།
བསམ་པ་རྒྱ་ཆེ་བ་གོ་སྒྲུབ་དང༌། སྦྱོར་བ་རྒྱ་ཆེ་བ་འཇུག་སྒྲུབ་དང་།
ཚོགས་གཉིས་རྒྱ་ཆེ་བ་ཚོགས་སྒྲུབ་དང་། རྣམ་མཁྱེན་ངེས་པར་་
འབྱིན་པའི་ངེས་འབྱུང་སྒྲུབ་པ་བཤད་པའོ། ། དང་བོ་ནི། དེ་
དག་སོ་སོར་སྦྱིན་ལ་སོགས། །རྣམ་པ་དྲུག་ཏུ་བསྡུས་པ་ཡིས། །གོ་
ཆའི་སྒྲུབ་པ་གང་ཡིན་ཏེ། །དྲུག་ཚན་དྲུག་གིས་ཇི་བཞིན་བཤད། །
ཅེས་གསུངས། ཕ་རོལ་ཏུ་ཕྱིན་པ་དྲུག་པོ་དེ་དག་སོ་སོར་སྦྱིན་པ་ལ་
382

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སོགས་པའི་ཕར་ཕྱིན་རྣམ་པ་དྲུག་དྲུག་ཏུ་བསྡུས་ཡིས་གོ་ཆ་དང་ཆོས་
མཚུངས་པའི་གོ་ཆའི་སྒྲུབ་པ་གང་ཡིན་པ་དེ་ཉིད། དྲུག་ཚན་དྲུག་
གིས་ཡུམ་གྱི་མདོ་ཇི་ལྟ་བ་བཞིན་དུ་བཤད་པ་ཡིན་ནོ། ། དེ་ཡང་
ཆོས་དང་ཟང་ཟིང་གི་སྦྱིན་པ་བྱེད་པའི་ཚེ་སྦྱིན་པའི་དགེ་རྩ་དེ་ཉིད་
སེམས་ཅན་ཐམས་ཅད་དང་ཐུན་མོང་དུ་བྱས་ཏེ་རྫོགས་བྱང་དུ་བསྔོས་
པ་ནི་སྦྱིན་པའི་སྦྱིན་པ་དང་། དེའི་ཚེ་དམན་པའི་ཡིད་བྱེད་སོགས་
སྡོམ་པ་ནི་སྦྱིན་པའི་ཚུལ་ཁྲིམས་དང༌། དེའི་ཚེ་གཞན་གྱིས་གཤེ་བ་
སོགས་ལ་བཟོད་པ་དང་། དེའི་ཚེ་སྦྱིན་པ་ལ་སྤྲོ་བ་ནི་དེའི་བརྩོན་
འགྲུས་དང་། 、 དེའི་ཚེ་ཐེག་དམན་དང་མ་འདྲེས་པའི་སེམས་རྩེ་
གཅིག་པ་ནི་དེའི་བསམ་གཏན་དང་། དེའི་ཚེ་སྦྱིན་པའི་འཁོར་་
གསུམ་མི་དམིགས་པར་ལྟ་བའི་བློ་ནི་སྦྱིན་པའི་ཤེས་རབ་ཀྱི་ཕར་ཕྱིན་
ཡིན་པ་སོགས་སོ། ། གཉིས་པ་ནི། བསམ་གཏན་གཟུགས་མེད་
སྦྱིན་སོགས་དང་། །ལམ་དང་བྱམས་ལ་སོགས་པ་དང་། །དམིགས་པ་
མེད་དང་ལྡན་པ་དང་། །འཁོར་གསུམ་རྣམ་པར་དག་པ་དང་། །
ཆེད་དུ་བྱ་བ་མངོན་ཤེས་དྲུབ ། རྣམ་ཀུན་མཁྱེན་པའི་ཚུལ་ལ་ནི། །
འཇུག་པའི་སྒྲུབ་པ་ཐེག་ཆེན་ལ། །འཛེག་པ་ཡིན་པ་ཤེས་པར་བྱ། །
ཞེས་གསུངས། འཇུག་པའི་ཡུལ་ནི། བསམ་གཏན་གཟུགས་མེད་
ཀྱི་སྙོམས་འཇུག་དང་སྦྱིན་སོགས་ཕར་ཕྱིན་དྲུག་དང་། མཁྱེན་་་་
གསུམ་སྒོམ་པའི་ལམ་དང་། བྱམས་པ་ཚད་མེད་ལ་སོགས་པ་བཞི་
དང་། ཆོས་ཐམས་ཅད་བདེན་གྲུབ་ཏུ་དམིགས་པ་མེད་པར་རྟོགས་
པ་དང་ལྡན་པ་མཉམ་བཞག་ཡེ་ཤེས་དང༌། ཕྱིན་དྲུག་གི་བྱ་བྱེད་
ལས་གསུམ་སོགས་འཁོར་གསུམ་རྣམ་པར་དག་པ་བདེན་སྟོང་སྒྱུ་མ་ལྟ་
བུར་རྟོགས་པའི་རྗེས་ཐོབ་ཡེ་ཤེས་དང༌། དགེ་བའི་རྩ་བ་ཀུན་ཆེད་
383

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དུ་བྱ་བ་ཆེན་པོ་གསུམ་གྱི་དོན་དུ་བསྔོ་པའི་ལམ་དང༌། མངོན་ཤེས་
དྲུག་དང་། རྣམ་ཀུན་མཁྱེན་པའི་ཡེ་ཤེས་ཀྱི་ཚུལ་དང་དགུའོ། །
དེ་ལྟར་ན་སྒྲུབ་པ་གང་ཇི་སྐད་བཤད་པའི་ཡུལ་དགུ་བོ་ཅི་རིགས་ལ་
འཇུག་པ་ནི་འཇིག་པའི་སྒྲུབ་པ་ཡིན་ལ། འཇུག་ཚུལ་ནི་འཇུག་ཡུལ་
ཐེག་ཆེན་དགུ་བོ་དེ་དག་ལ་ཞུགས་ནས་གོང་ནས་གོང་དུ་འཛེག་པ་སྟེ་
གནོན་པ་ཡིན་པར་ཤེས་པར་བྱའོ། །
གསུམ་པ་ཚོགས་སྒྲུབ་ལ་གཉིས། སྤྱིར་བསྟན་པ་དང་།
རྟོགས་དཀའ་བ་བྱེ་བྲག་ཏུ་བཤད་པའོ། ། དང་བོ་ནི། བརྩེ་དང་
སྦྱིན་ལ་སོགས་པ་དྲུག ། ཞི་གནས་ལྷག་མཐོང་བཅས་པ་དང་། །
ཟུང་དུ་འབྲེལ་པའི་ལམ་གང་དང༌། །ཐབས་ལ་མཁས་པ་གང་ཡིན་
དང་། །ཡེ་ཤེས་དང་ནི་བསོད་ནམས་དང༌། །ལམ་དང་གཟུངས་དང་
ས་བཅུ་དང་། །གཉེན་པོ་ཚོགས་ཀྱི་སྒྲུབ་པ་ཡི། །རིམ་པ་ཡིན་པར་
ཤེས་པར་བྱ། །ཞེས་གསུངས། བརྩེ་བ་སྙིང་རྗེ་ཆེན་པོའི་ཚོགས་
དང་། སྦྱིན་པ་ལ་སོགས་པ་ཕར་ཕྱིན་དྲུག་གི་ཚོགས་དྲུག་དང་།
ཞི་གནས་ཀྱི་ཚོགས་དང༌། ལྷག་མཐོང་གི་ཚོགས་དང་བཅས་པ་་
དང་། དེ་གཉིས་ཟུང་དུ་འབྲེལ་བའི་ལམ་གྱི་ཚོགས་གང་ཡིན་པ་
དང་། གཞན་དོན་བྱེད་པའི་ཐབས་ལ་མཁས་པ་གང་ཡིན་པ་དེའི་
ཚོགས་དང་། སྟོང་ཉིད་ཉི་ཤུའི་སྒྲས་འཕངས་པའི་ཡེ་ཤེས་ཉི་ཤུ་ལ་
སོགས་པ་ཡེ་ཤེས་ཀྱི་ཚོགས་དང་། དཔའ་པར་འགྲོ་བའི་ཏིང་ངེ་
འཛིན་ལ་སོགས་པ་ཏིང་ངེ་འཛིན་བརྒྱ་རྩ་གཅིག་གསུངས་པ་ནི་བསོད་
ནམས་ཀྱི་ཚོགས་དང་། བྱང་ཕྱོགས་སོ་བདུན་ལ་སོགས་པ་ལམ་གྱི་
ཚོགས་དང་། བཟོད་པ་དང་གསང་སྔགས་དང་ཚིག་དང་དོན་གྱི་
གཟུངས་ཏེ་གཟུངས་ཀྱི་ཚོགས་དང༌། ས་བཅུ་ལ་སོགས་པའི་སའི་
384

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཚོགས་དང༌། སྒྲིབ་གཉིས་ཀྱི་གཉེན་པོ་སོགས་གཉེན་པོའི་ཚོགས་ཏེ་
ཚོགས་སྒྲུབ་བཅུ་བདུན་པོ་དེ་དག་ནི། ཚོགས་ཀྱི་སྒྲུབ་པ་ཡི་རིམ་པ་
ཡིན་པར་ཤེས་བར་བྱའོ། ། ཉི་སྣང་ལས། ·སྙིང་རྗེ་ལ་སོགས་པའི་
ཆོས་འདི་དག་ནི་རྫོགས་པའི་བྱང་ཆུབ་ཡང་དག་པར་འགྲུབ་པར་བྱེད་
པའི་ངོ་བོའི་དོན་གྱིས་ན་ཚོགས་ཞེས་བརྗོད་དོ། ། ཞེས་གསུངས་
སོ། ། ཨ་ར་པ་ཙ་ན་ལ་སོགས་པའི་ཡི་གེའི་གནས་ལུགས་ཀྱི་དོན་
སྒོམ་པས་བདེན་གྲུབ་ཀྱི་སྐྱེ་བ་མེད་པ་སོགས་ལ་མི་སྐྲག་པའི་བཟོད་པ་
ཐོབ་པས་བཟོད་པ་དེ་དག་གི་ངོ་བོར་གྱུར་པའི་དྲན་པ་དང་ཤེས་རབ་
ནི་བཟོད་པའི་གཟུངས་ཡིན་ལ། དེ་ཡང་སྦྱོར་ལམ་བཟོད་པ་ནས་
ཐོབ་པར་གསུངས་སོ། ། གཞན་གྱི་ནད་ཡམས་སོགས་ཞི་བའི་ཆེད་
དུ་རང་གིས་གསང་སྔགས་ཀྱི་ཚིག་དང་ཆོ་ག་སོགས་བརྩམས་ཏེ། དེ་
ལྟར་དུ་བྱིན་གྱིས་རློབ་ནུས་པའི་ཡེ་ཤེས་དྲན་པ་དང་ཤེས་རབ་ནི་
གསང་སྔགས་ཀྱི་གཟུངས་དངོས་ཡིན་ལ། དེ་ཡང་སྦྱོར་ལམ་བཟོད་
པ་ནས་དང་ཁྱད་པར་ཅན་ས་དང་བོ་ནས་འཐོབ་པར་གསུངས་སོ། །
གཟུངས་སྔགས་ཀྱི་ཚིགས་ལ་གཟུངས་ཞེས་བཤད་པ་ནི་རྒྱུའི་མིང་་་
འབྲས་ལ་བཏགས་པའོ། ། ཚིག་དོན་གྱི་གཟུངས་གཉིས་ནི་དེ་་་
གཉིས་མི་བརྗེད་པར་འཛིན་པ་སྟེ། ཐེག་ཆེན་སྦྱོར་ལམ་བཟོད་པ་
ནས་ཐོབ་བོ། ། གཉིས་པ་བྱེ་བྲག་ཏུ་བཤད་པ་ལ། སའི་ཚོགས་
དང་། གཉེན་པོའི་ཚོགས་སོ། ། དང་བོ་ལ་གཉིས། རྒྱུ་ས་་
དགུའི་ཡོངས་སྦྱོང་དང་། འབྲས་བུ་ས་བཅུ་བའི་མཚན་ཉིད་དོ། །
དང་བོ་ལ་དགུ་ལས། དང་བོ་ནི། ཡོངས་སུ་སྦྱོང་བ་རྣམ་བཅུ་
ཡིས། །ས་ནི་དང་བོ་འཐོབ་འགྱུར་ཏེ། །བསམ་དང་ཕན་པའི་དངོས་
ཉིད་དང་། །སེམས་ཅན་རྣམས་ལ་སེམས་མཉམ་ཉིད། །གཏོང་དང་
385

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཤེས་གཉེན་བསྟེན་པ་དང༌། །དམ་ཆོས་དམིགས་པ་ཚོལ་བ་དང་། །
རྟག་ཏུ་ངེས་འབྱུང་སེམས་ཉིད་དང༌། །སངས་རྒྱས་སྐུ་འདོད་དགའ་
བ་དང་། །ཆོས་སྟོན་པ་དང་བདེན་པ་ཡི། །ཚིག་ནི་བཅུ་བ་ཡིན་པར་
འདོད། །འདི་དག་རང་བཞིན་མི་དམིགས་པས། །ཡོངས་སུ་སྦྱོང་
བར་ཤེས་པར་བྱ། །ཞེས་གསུངས། ཡོངས་སུ་སྦྱོང་བ་རྣམ་པ་བཅུ་
ཡིས། ས་ནི་དང་བོ་འཐོབ་ཅིང་རྫོགས་པར་འགྱུར་ཏེ། བཅུ་བོ་
གང་ཞེ་ན། དམན་པའི་ཡིད་བྱེད་ཀྱིས་མ་གོས་པའི་ལྷག་པའི་བསམ་
པ་དང་། རང་གཞན་ལ་ཕན་པའི་དངོས་པོ་དམ་པའི་ཆོས་ཡོངས་
སུ་འཛིན་པ་ཉིད་དང་། རིས་སུ་མ་ཆད་པར་སེམས་ཅན་རྣམས་ལ་
སེམས་མཉམ་པ་ཉིད་དུ་གནས་པ་དང་། སེར་སྣ་མེད་པར་ཟང་
ཟིང་གི་སྦྱིན་པ་སོགས་གཏོང་བ་དང་། དགེ་བའི་བཤེས་གཉེན་་
བསྟེན་པ་དང་། ཐེག་པ་གསུམ་དུ་གཏོགས་པའི་དམ་པའི་ཆོས་ཀྱི་
དམིགས་པ་འཚོལ་བ་དང་། རྟག་ཏུ་ངེས་པར་འབྱུང་བའི་སེམས་
ཀྱིས་རབ་ཏུ་བྱུང་བ་ཉིད་ཐོབ་པར་འདོད་པ་དང་། མཚན་དཔེས་
རྒྱན་པའི་སངས་རྒྱས་ཀྱི་སྐུར་ལྟ་བ་དང་སྒྲུབ་པར་འདོད་ཅིང་དེ་ལ་
དགའ་བ་དང་། དམ་པའི་ཆོས་སྟོན་པ་དང་། གཞན་མི་བསླུ་པའི་
བདེན་པ་ཡི་ཚིག་སྨྲ་བ་ནི་སྦྱོང་བྱེད་བཅུ་བ་ཡིན་པར་འདོད་དོ། །
དེ་ལྟར་ན་བཅུ་བོ་འདི་དག་གི་ས་དང་བོ་སྦྱོང་ཚུལ་ནི་དོན་དམ་པར་
རང་བཞིན་མི་དམིགས་ཤིང་ཀུན་རྫོབ་ཏུ་སྒྱུ་མ་ལྟ་བུར་ས་དང་བོ་ཡོན་
ཏན་སྦྱོང་བ་སྟེ་རྫོགས་པར་བྱེད་པས་ན། ཡོངས་སུ་སྦྱོང་བ་ཡིན་
པར་ཤེས་པར་བྱའོ། ། ས་ལྷག་མ་རྣམས་སྦྱོང་ཚུལ་ཡང་ཇི་སྐད་
བཤད་པ་ལྟར་རོ། ། གཉིས་པ་ནི། ཚུལ་ཁྲིམས་བྱས་པ་གཟོད་
དང་བཟོད། །རབ་ཏུ་དགའ་དང་སྙིང་བརྩེ་ཆེ། །བཀུར་སྟི་བླ་མ་ལ་
386

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གུས་ཉན།།། བརྒྱད་པ་སྦྱིན་ལ་སོགས་ལ་བརྩོན། ། ཞེས་གསུངས།
ཚུལ་ཁྲིམས་རྣམ་པར་དག་པ་དང་། གཞན་གྱིས་ཕན་པ་བྱས་པ་ལ་
དྲིན་གཟོ་བ་རྣམ་གསུམ་སྒོམ་པ་དང་། དགེ་བའི་ཕྱོགས་ལ་རབ་ཏུ་
དགའ་ཞིང་སྤྲོ་པ་དང་། སེམས་ཅན་ལ་སྙིང་བརྩེ་བ་ཆེ་ཞིང་སྐྱེ་བོ་
ཀུན་ལ་བྱམས་པ་དང་། མཁན་སློབ་སོགས་ལ་བཀུར་སྟི་བྱེད་པ་
དང་། བླ་མ་ལ་གུས་པས་ཆོས་མཉན་ཏེ་བླང་དོར་ཇི་ལྟར་གསུངས་
པ་བཞིན་སྒྲུབ་པ་དང་། བརྒྱད་པ་གཞན་དོན་དུ་སྦྱིན་པ་ལ་སོགས་
པའི་ཕར་ཕྱིན་དྲུག་ལ་བརྩོན་པ་སྟེ། སྦྱོང་བྱེད་རྣམ་པ་བརྒྱད་ཀྱིས་
ས་གཉིས་པ་དྲི་མ་མེད་པ་སྦྱོང་བ་ཡིན་ནོ། ། གསུམ་པ་ནི། ཐོས་
པས་མི་ངོམས་ཉིད་དང་ནི། །ཟང་ཟིང་མེད་པར་ཆོས་སྦྱིན་དང་། །
སངས་རྒྱས་ཞིང་ཀུན་སྦྱོང་བ་དང་། །འཁོར་བས་ཡོངས་སུ་མི་སྐྱོ་་
དང་། །ངོ་ཚ་ཁྲེལ་ཡོད་ཅེས་བྱ་བ། །རློམ་མེད་བདག་ཉིད་དེ་རྣམ་
ལྔ། །ཞེས་གསུངས། དམ་པའི་ཆོས་ཐོས་པས་མི་ངོམས་པ་སྟེ་་་་་
ངོམས་པ་མེད་པ་ཉིད་དང་ནི། ཡོན་འབུལ་བ་སོགས་ཀྱི་ཟང་ཟིང་
གི་རྙེད་པ་ལ་ལྟོས་པ་མེད་པར་རང་རང་གི་སྐལ་བ་བཞིན་ཆོས་ཀྱི་སྦྱིན་
ཕ་གཏོན་བ་དང་།· རང་ཉིད་གང་དུ་འཚང་རྒྱ་བའི་སངས་རྒྱས་ཀྱི་
ཞིང་འགྲུབ་པའི་དགེ་ཚོགས་བསགས་ཏེ་དག་པའི་ཞིང་གི་རྟེན་དང་
བརྟེན་པ་ཀུན་ཡོངས་སུ་སྦྱོང་བ་དང་། རང་གིས་ཕན་བཏགས་པའི་
འཁོར་གྱི་ལོག་བསྒྲུབ་སོགས་འཁོར་བའི་སྐྱོན་དང་སྡུག་བསྔལ་མཐོང་
བས་ཡོངས་སུ་མི་སྐྱོ་བ་དང་། རང་གཞན་ལ་ལྟོས་ནས་ངོ་ཚ་ཁྲེལ་
ཡོད་ཅེས་བྱ་བ་སྟེ། བདེན་གྲུབ་ཏུའམ་སེམས་ཁེངས་པའི་རློམ་པ་
མེད་པའི་བདག་ཉིད་ཅན་གྱི་སྦྱོང་བྱེད་དེ་རྣམ་པ་ལྔ་ནི་ས་གསུམ་པ་
འོད་བྱེད་པ་སྦྱོང་བ་ཡིན་ནོ། ། བཞི་བ་ནི། ནགས་གནས་འདོད་
387

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆུང་ཆོག་ཤེས་དང་། །སྦྱངས་པ་ཡང་དག་སྡོམ་བསྟེན་དང་། །བསླབ་
པ་ཡོངས་སུ་མི་གཏོང་དང་། །འདོད་པ་རྣམས་ལ་སྨོད་པ་དང་། །མྱ་
ངན་འདས་དང་བདོག་ཀུན་གཏོང་། །མི་ཞུམ་པ་དང་ལྟ་བ་མེད། །
ཅེས་གསུངས། ནགས་ཁྲོད་སོགས་དབེན་པར་གནས་པ་ལ་དགའ་
བ་དང་། རྙེད་པ་མ་ཐོབ་ཀྱང་དེ་འཚོལ་བ་ཆེ་ཆེར་མི་བྱེད་པས་
འདོད་པ་ཆུང་བ་དང་། རྙེད་པ་གང་ཞིག་ཐོབ་པ་དེས་ཆོག་པར་
བྱས་ནས་དེ་ལས་ལྷག་པའི་བཟང་མང་འཚོལ་འདོད་མེད་པས་ཆོག་
ཤེས་པ་དང་། བསོད་སྙོམས་པ་གཉིས་ལ་སོགས་པའི་སེམས་ལས་
རུང་དུ་སྦྱངས་པ་རྣམས་ཀྱི་ཡོན་ཏན་བཅུ་གཉིས་ཡང་དག་པར་སྡོམ་
པའི་ཡི་དམ་བསྟེན་པ་དང་། ཁས་བླངས་པའི་བསླབ་པ་སྲོག་གི་
ཕྱིར་ཡང་ཡོངས་སུ་མི་གཏོང་བ་དང༌། འདོད་པ་རྣམས་ལ་ཉེས་
དམིགས་སུ་བལྟས་ནས་སྨོད་པ་དང་། གདུལ་བྱ་རྣམས་མྱ་ངན་ལས་
འདས་པ་ལ་འགོད་པའི་ཐབས་ལ་གཞོལ་བ་དང་། རང་གི་བདོག་
པའི་དངོས་པོ་ཀུན་གཏོང་བ་དང་། རྒྱལ་སྲས་ཀྱི་སྤྱོད་པ་རླབས་པོ་
ཆེ་སྒྲུབ་པ་ལ་སེམས་མི་ཞུམ་པ་དང༌། ཆོས་གང་ལའང་བདེན་ཞེན་
གྱི་སྒོ་ནས་ལྟ་བ་མེད་པ་སྟེ། ཆོས་བཅུས་ས་བཞི་བ་འོད་འཕྲོ་བ་ཅན་
སྦྱོང་བ་ཡིན་ནོ། ། ལྔ་བ་ནི། འདྲིས་དང་ཁྱིམ་ལ་འཁྲེན་པ་་་
དང་། །འདི་འཛིར་གྱུར་པའི་གནས་དང་ནི། །བདག་བསྟོད་གཞན་
ལ་བརྙས་པ་དང་། །མི་དགེའི་ལས་ཀྱི་ལམ་བཅུ་དང་། ། རློམ་
པས་ཁེངས་དང་ཕྱིན་ཅི་ལོག ། བློ་ངན་དང་ནི་ཉོན་མོངས་་་་་་
བཟོད། །བཅུ་བོ་འདི་ནི་རྣམ་སྤངས་ན། ། ས་ལྔ་བ་ནི་ཡང་དག་་་་
འཐོབ། །ཅེས་གསུངས། ཚིགས་སུ་བཅད་པ་འདི་དག་གིས་སྤང་བྱ་
བཅུ་དངོས་སུ་བསྟན་ནས་དེ་དག་སྤངས་པའི་སྦྱོང་བྱེད་བཅུ་དོན་གྱིས་
388

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
འཕངས་པ་ཡིན་ཏེ། རྙེད་བཀུར་སོགས་ཀྱི་ཕྱི་རོལ་ཏུ་ཁྱིམ་པ་སོགས་
སྐྱེ་བོ་མང་བོར་འགྲོགས་འདྲིས་བྱེད་པ་དང་། དད་པ་ཅན་གྱི་ཁྱིམ་
ལ་འཁྲེན་པ་སྟེ་ཆགས་པ་དང་སེར་སྣའི་དབང་གིས་ཁྱིམ་དེ་སློང་པ་བོ་
གཞན་ལ་མི་སྟོན་པ་དང་། སྐྱེ་བོ་མང་བོས་འའདུ་ལོང་ཆེ་བའི་འདུ་
འཛིར་གྱུར་པའི་གནས་དང་ནི། རྙེད་བཀུར་སོགས་ཀྱི་ཕྱིར་དུ་་་
བདག་ལ་བསྟོད་པ་དང་། གཞན་ལ་བརྙས་ཤིང་སྨོད་པ་དང་། མི་
དགེའི་ལས་ཀྱི་ལམ་བཅུ་དང་། ཐོས་པ་སོགས་ཀྱིས་རློམས་པས་་
སེམས་ཁེངས་པ་དང་། དགེ་སྡིག་གི་བླང་དོར་ཕྱིན་ཅི་ལོག་ཏུ་ཞེན་
པ་དང་། ལས་འབྲས་མེད་པར་ལྟ་བ་ལ་སོགས་པའི་བློ་གྲོས་ངན་པ་
དང་ནི། ཉོན་མོངས་མངོན་དུ་གྱུར་ཚེ་དེ་ལ་མི་དགའ་བ་མེད་པར་
ཉོན་མོངས་དང་དུ་ལེན་པའི་བཟོད་པ་སྟེ། སྤང་བྱ་བཅུ་པོ་འདི་ནི་
རྣམ་པར་སྤངས་ན། ས་ལྔ་བ་སྦྱང་དཀའ་བ་དེ་ནི་རྫོགས་པར་ཡང་
དག་པར་འཐོབ་པོ། ། དྲུག་པ་ནི། སྦྱིན་དང་ཚུལ་ཁྲིམས་བཟོད་
བརྩོན་འགྲུས། །བསམ་གཏན་ཤེས་རབ་རབ་རྫོགས་པས། །སློབ་མ་
དང་ནི་བསེ་རུ་ལ། ། དགའ་དང་སྐྲག་པའི་སེམས་སྤངས་པ།
བསླངས་ན་མི་ཞུམ་བདོག་པ་ཀུན། །བཏང་ཡང་མི་དགའ་མེད་པ་
དང་། །དབུལ་ཡང་སློང་བ་མི་སྤོང་བས། །ས་ནི་དྲུག་པ་ཡང་དག་
འཐོབ། ། ཅེས་གསུངས། སྦྱིན་པ་དང་། ཚུལ་ཁྲིམས་དང་།
བཟོད་པ་དང་། བརྩོན་འགྲུས་དང་། བསམ་གཏན་དང་།
ཤེས་རབ་ཀྱི་ཕར་ཕྱིན་རབ་ཏུ་རྫོགས་ཤིང་ལྷག་པར་ཐོབ་པས་དེ་དྲུག་
དང་། ཕར་ཕྱིན་དྲུག་རབ་ཏུ་རྫོགས་པས་སློབ་མ་ཉན་ཐོས་དང་ནི་
བསེ་རུ་རང་རྒྱལ་གྱི་ས་ལ་མངོན་པར་འདོད་པའི་དགའ་བ་སྤངས་པ་
གཉིས་དང་། བསྟོད་པ་ཉིད་ལ་སྐྲག་པའི་སེམས་སྤངས་པ་དང་།
389

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སློང་པ་པོས་བསླངས་ན་སེམས་མི་ཞུམ་པ་དང་། རང་གི་བདོག་པ་
ཀུན་སྦྱིན་པར་བཏང་ཡང་སེམས་མི་དགའ་བ་མེད་པ་དང་། རང་
ཉིད་དབུལ་ཡང་སློང་པ་བོ་མི་སྤོང་བ་སྟེ། དེ་ལྟར་སྤང་གཉེན་སྦྱར་
པའི་ཆོས་བཅུ་གཉིས་ཀྱིས་ཡོངས་སུ་སྦྱང་བ་བྱས་པས། ས་ནི་དྲུག་
པ་མངོན་དུ་གྱུར་པ་ཡང་དག་པར་འཐོབ་བོ། །
ས་བདུན་པ་ལ་གཉིས། སྤོང་བྱ་ཉི་ཤུ་སྤོང་བ་དང་། གཉེན་
པོ་ཉི་ཤུ་བསྟེན་པའོ། ། དང་བོ་ནི། བདག་དང་སེམས་ཅན་
འཛིན་པ་དང་། སྲོག་དང་གང་ཟག་ཆད་རྟག་དང༌། །མཚན་མ་རྒྱུ་
དང་ཕུང་བོ་དང་། །ཁམས་དང་སྐྱེ་མཆེད་དག་དང་ནི། །ཁམས་
གསུམ་པོ་ལ་གནས་དང་ཆགས། །སེམས་ནི་ཀུན་ཏུ་ཞུམ་པ་དང་། །
དཀོན་མཆོག་གསུམ་དང་ཚུལ་ཁྲིམས་ལ། །དེར་ལྟ་བ་ཡི་མངོན་ཞེན་
དང་། །སྟོང་བ་ཉིད་ལ་རྩོད་པ་དང༌། །དེ་དང་འགལ་བའི་ཉེས་པ་
ནི། །ཉི་ཤུ་གང་ལ་རྣམ་ཆད་པ། །དེ་ཡི་ས་ནི་བདུན་པ་འཐོབ། །ཅེས་
གསུངས། གང་ཟག་གི་ངོ་བོ་བདག་ཏུ་འཛིན་པ་དང་སེམས་ཅན་
མཚན་མར་འཛིན་པ་དང་། ཁམས་གསུམ་དུ་གནས་པའི་སྲོག་ལ་
མཆོག་ཏུ་འཛིན་པ་དང་། གང་ཟག་ཆ་མེད་པའི་གཅིག་པུར་འཛིན་
པ་དང་། སེམས་ཅན་ཚེ་འཕོས་ནས་རྒྱུན་ཆད་པར་འཛིན་པ་དང་།
དེ་བདེན་གྲུབ་ཀྱི་རྟག་པར་འཛིན་པ་དང་། བླང་དོར་གྱི་མཚན་མ་
བདེན་པར་འཛིན་པ་དང་། མཐར་ཐུག་ཐེག་པ་གསུམ་གྱི་རྒྱུ་རིགས་
ཐ་དད་དུ་འཛིན་པ་དང་། ཕུང་བོ་ལྔ་ལ་དོན་དམ་པར་སྐྱེས་པར་
འཛིན་པ་དང་། ཁམས་བཅོ་བརྒྱད་ལ་དོན་དམ་པར་རྒྱུ་འབྲས་སུ་
འཛིན་པ་དང་། སྐྱེ་མཆེད་བཅུ་གཉིས་པོ་དག་ལ་དོན་དམ་པར་ཕྱི་
ནང་དུ་འཛིན་པ་དང་ནི། ཁམས་གསུམ་པོ་ལ་གནས་བྱར་བདེན་
390 ―

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་འཛིན་པ་དང་། དེ་གསུམ་ལ་བླང་དོར་གྱི་སྒོ་ནས་བདེན་པར་
ཆགས་པ་དང་། རྣམ་མཁྱེན་འཐོབ་མི་ནུས་སྙམ་པའི་སེམས་ནི་ཀུན་
ཏུ་ཞུམ་པ་དང་། དཀོན་མཆོག་གསུམ་དང་ཚུལ་ཁྲིམས་ལ་དེ་དང་
དེར་བདེན་པར་ལྟ་བ་ཡི་མངོན་ཞེན་བཞི་དང་། སྟོང་བ་ཉིད་ལ་
ཕྱིན་ཅི་ལོག་ཏུ་རྩོད་པ་དང་། དེ་དང་རྟེན་འབྱུང་འགལ་བར་་་་
འཛིན་པའི་ཉེས་པ་དང་བཅས་པ་ནི་ཉི་ཤུ་སྟེ དེ་རྣམས་གང་ལ་
རྣམ་པར་ཆད་པ་སྟེ་སྤངས་པ་དེ་ཡིས་ས་ནི་བདུན་པ་རིང་དུ་སོང་བ་
རྫོགས་པར་འཐོབ་བོ། །
གཉིས་པ་གཉེན་པོ་ནི། རྣམ་ཐར་སྒོ་གསུམ་ཤེས་པ་དང་། །
འཁོར་གསུམ་རྣམ་པར་དག་ཉིད་དང༌། །སྙིང་རྗེ་དང་ནི་རློམ་མེད་
དང་། །ཆོས་མཉམ་ཉིད་དང་ཚུལ་གཅིག་ཤེས། །མི་སྐྱེ་བ་དང་གཟོད་
ཤེས་དང་། །ཆོས་རྣམས་རྣམ་པ་གཅིག་ཏུ་སྟོན། ། རྟོག་པ་ཀུན་ཏུ་
འཇོམས་པ་དང་། །འདུ་ཤེས་ལྟ་དང་ཉོན་མོངས་སྤོང་། །ཞི་གནས་
ངེས་པར་སེམས་པ་དང་། ། ལྷག་མཐོང་ལ་ནི་མཁས་པ་དང་། །
སེམས་དུལ་བ་དང་ཐམས་ཅད་ལ། །ཐོགས་པ་མེད་པའི་ཡེ་ཤེས་་་
དང་། །ཆགས་པའི་ས་མིན་གར་འདོད་པར། །ཞིང་གཞན་དུ་ནི་་
མཉམ་འགྲོ་དང༌། །ཀུན་ཏུ་བདག་གི་ངོ་བོ་ནི། །སྟོན་པ་ཉིད་དང་ཉི་
ཤུའོ། ། ཞེས་གསུངས། ཡུལ་རྣམ་པར་ཐར་པའི་སྒོ་གསུམ་ཤེས་
པ་གསུམ་དང་། ལས་ལམ་བཅུའི་འཁོར་གསུམ་དོན་དམ་པར་དག་
པ་ཉིད་དུ་རྣམ་པར་རྟོགས་པ་དང་། སྙིང་རྗེ་དང་ནི་བདེན་ཞེན་གྱི་
རློམ་པ་མེད་པ་དག་དང་། འཁོར་འདས་ཀྱི་ཆོས་རྣམས་བདེན་སྟོང་
མཉམ་པ་ཉིད་དུ་ལྟ་བ་དང་། མཐར་ཐུག་ཐེག་པ་ཆེན་པོའི་ཚུལ་
གཅིག་ཏུ་ཤེས་པ་དང༌། མིང་དང་གཟུགས་སོགས་དོན་དམ་པར་མི་
391

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྐྱེ་བར་རྟོགས་པ་དང་། ཁམས་ཀྱི་རང་བཞིན་བདེན་པས་སྟོང་བ་
ལ་མི་སྐྲག་པའི་བཟོད་པའི་ཡེ་ཤེས་དང་། གཟུང་འཛིན་གྱི་ཆོས་
རྣམས་བདེན་གྲུབ་ཀྱིས་སྟོང་བར་རྣམ་པ་གཅིག་ཏུ་སྟོན་པ་དང་།
བདེན་པར་ཞེན་པའི་རྟོག་པ་ཀུན་ཏུ་འཇོམས་པ་དང་། གཙང་བདེ་
སོགས་སུ་མཚན་མར་འཛིན་པའི་འདུ་ཤེས་དང་ལྟ་བ་ངན་པ་དང་
ཉོན་མོངས་པ་རྣམས་སྤོང་བ་དང་། ཡོན་ཏན་ཁྱད་པར་ཅན་ལ་
དམིགས་པའི་ཞི་གནས་ངེས་པར་སེམས་པ་དང་། སངས་རྒྱས་་་་
དཀོན་མཆོག་བདེན་སྟོང་སྒྱུ་མ་ལྟ་བུར་རྟོགས་པའི་ལྷག་མཐོང་ལ་ནི་
མཁས་པ་དང་། ཁམས་གསུམ་ལ་བདེན་པར་ཆགས་པའི་སེམས་
དུལ་ཞིང་ཉེ་བར་ཞི་བ་དང་། ཆོས་ཐམས་ཅད་ལ་ཐོགས་པ་མེད་
པའི་ཡེ་ཤེས་དང་། ཚུལ་ཁྲིམས་སོགས་བདེན་པར་ཆགས་པའི་ས་སྟེ་
གནས་མིན་པར་ཤེས་པ་དང་། རང་ཉིད་ཞིང་ཁམས་གར་འགྲོ་་
འདོད་པར་རམ་སངས་རྒྱས་ཀྱི་ཞིང་ཁམས་གཞན་དུ་ནི་མཉམ་དུ་སྟེ་
གཅིག་ཆར་དུ་འགྲོ་བ་དང་། སྟོང་བ་ཉིད་ཀྱི་མཚན་ཉིད་དང་་་་
འགལ་བའི་ཉེས་པ་ལུས་ལ་དབང་སྒྱུར་མི་ནུས་པ་སྤོང་པའི་ཕྱིར་དུ་
ཞིང་ཁམས་ཀུན་ཏུ་བདག་གི་ལུས་ཀྱི་ངོ་བོ་ནི་ཐམས་ཅད་ལ་སྟོན་པར་
བྱེད་པ་ཉིད་དང་ཉི་ཤུའོ།། དེ་ལྟར་སྤང་བྱ་ཉི་ཤུ་དང་གོ་རིམ་
བཞིན་དུ་སྦྱར་བའི་གཉེན་པོ་ཉི་ཤུས་ཀྱང་ས་བདུན་པ་ཡོངས་སུ་སྦྱོང་
བ་ཡིན་ནོ། །
ས་བརྒྱད་པ་ནི། ·སེམས་ཅན་ཀུན་ཡིད་ཤེས་པ་དང་།
མངོན་པར་ཤེས་པས་བརྩེ་བ་དང་། །སངས་རྒྱས་ཞིང་བཟང་སྒྲུབ་པ་
དང་། །ཡོངས་སུ་བརྟག་ཕྱིར་སངས་རྒྱས་བསྟེན། །དབང་བོ་ཤེས་
དང་རྒྱལ་བ་ཡི། །ཞིང་སྦྱོང་སྒྱུ་མ་ལྟར་གནས་དང༌། །བསམ་བཞིན་
་,- 392

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སྲིད་པ་ལེན་པ་དང་། །ལས་ནི་རྣམ་པ་འདི་བརྒྱད་བཤད། །ཅེས་
གསུངས། གཞན་སེམས་ཤེས་པའི་མངོན་ཤེས་ཀྱིས་སེམས་ཅན་་་
ཀུན་གྱི་ཡིད་ཀྱི་སྤྱོད་པ་དུག་གསུམ་དང་བཅས་བྲལ་སོགས་ཤེས་པ་
དང་། རྫུ་འཕྲུལ་གྱི་མངོན་པར་ཤེས་པས་འཇིག་རྟེན་གྱི་ཁམས་་
ཐམས་ཅད་དུ་བརྩེ་ཞིང་རོལ་བ་དང་། རང་གང་དུ་འཚང་རྒྱ་བར་
འགྱུར་བའི་སངས་རྒྱས་ཀྱི་ཞིང་བཟང་བོར་སྒྲུབ་པ་དང་། དམ་པའི་
ཆོས་ཡོངས་སུ་བརྟག་པའི་ཕྱིར་སངས་རྒྱས་བསྟེན་པའམ་མཉེས་པར་
བྱེད་པ་དང་། ལྷའི་མིག་གིས་སེམས་ཅན་རྣམས་ཀྱི་དབང་བོ་རབ་
འབྲིང་ཐ་མ་སོགས་ཤེས་པ་དང་། རང་ཉིད་གང་གི་ངོ་བོར་འཚང་
རྒྱ་བར་འགྱུར་བའི་རྒྱལ་བ་ཡི་ཞིང་གི་བརྟེན་པ་བཅུད་ཀྱི་སྐྱོན་ཡོངས་
སུ་སྦྱོང་བ་དང་། རྣམ་པ་ཀུན་ཏུ་ཆོས་ཐམས་ཅད་བདེན་སྟོང་སྒྱུ་མ་
ལྟར་ལྟ་བ་ལ་གནས་པ་དང་།: བརྩེ་བའི་དབང་གིས་བསམ་བཞིན་
དུ་ལྷ་དང་མིའི་སྲིད་པ་གྲངས་མེད་པ་ལེན་པ་དང་བརྒྱད་དེ། དེ་
ལྟར་ན་ས་བརྒྱད་པ་མི་གཡོ་བ་སྦྱོང་བྱེད་ཀྱི་ལས་ནི་རྣམ་པ་འདི་བརྒྱད་
ཡིན་པར་མདོ་ལས་བཤད་དོ། །
དགུ་བ་ནི། སྨོན་ལམ་དག་ནི་མཐའ་ཡས་དང༌། །ལྷ་ལ་་་་
སོགས་པའི་སྐད་ཤེས་དང༌། །སྤོབས་པ་ཆུ་བོ་ལྟ་བུ་དང་། །མངལ་དུ་
འཇུག་པ་མཆོག་དང་ནི། །རིགས་དང་རུས་དང་ཆོ་འབྲང་དང་། །
འཁོར་དང་སྐྱེ་བ་དག་དང་ནི། །ངེས་འབྱུང་བྱང་ཆུབ་ཤིང་རྣམས་
དང་། །ཡོན་ཏན་ཕུན་སུམ་ཚོགས་པ་ཡིན། །ཞེས་གསུངས། ཇི་
ལྟར་སྨོན་པ་བཞིན་འགྲུབ་པའི་སྨོན་ལམ་དག་ནི་མཐའ་ཡས་པས་སྨོན་
ལམ་ཕུན་སུམ་ཚོགས་པ་དང༌། ངེས་ཚིག་སོ་སོར་ཡང་དག་པར་
རིག་པས་ལྷ་དང་ཀླུ་ལ་སོགས་པའི་སྐད་ཐམས་ཅད་ཤེས་པ་དང་།
393 ==

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྤོབས་པ་སོ་རིག་གིས་དམ་པའི་ཆོས་ཀྱི་དོན་སྨྲ་བའི་སྤོབས་པ་མི་ཟད་
པ་ཆུ་བོ་དག་གི་རྒྱུན་ལྟ་བུ་དང༌། ཡུམ་སྒྱུ་འཕྲུལ་མ་ལྟ་བུའི་མངལ་དུ་
འཇུག་པ་མཆོག་དང་ནི། རྒྱལ་རིགས་སོགས་རིགས་མཐོན་པོར་སྐྱེ་
བའི་རིགས་ཕུན་སུམ་ཚོགས་པ་དང༌། ཉི་མའི་གཉེན་ལྟ་བུའི་རུས་
ཕུན་སུམ་ཚོགས་པ་དང་། ཕ་མེས་དང་མ་མེས་རབས་བདུན་ཚུན་
ཆད་འབྲེལ་བའི་ཆོ་འབྲང་ཕུན་སུམ་ཚོགས་པ་དང་། བྱང་ཆུབ་་
སེམས་དཔའི་འཁོར་ཕུན་སུམ་ཚོགས་པ་དང༌། ཚངས་པ་བརྒྱ་བྱིན་
ལ་སོགས་པས་བཀུར་སྟི་དང་བཅས་ཏེ་སྐྱེ་བ་དག་དང་ནི། སངས་
རྒྱས་ལ་སོགས་པས་བསྐུལ་ཏེ་ཁྱིམ་ནས་ངེས་པར་འབྱུང་བ་དང་།
དགོས་འདོད་འབྱུང་བའི་ནོར་བུ་དང་འདྲ་བའི་ཨ་ཤྭ་ཐ་ལ་སོགས་
པའི་བྱང་ཚུབ་ཀྱི་ཤིང་རྣམས་འགྲུབ་པའི་ཕུན་སུམ་ཚོགས་པ་དང་།
སངས་རྒྱས་ཀྱི་ཡོན་ཏན་ཐམས་ཅད་ཐོབ་ཕར་བྱེད་པའི་རྒྱུ་ཕུན་སུམ་
ཚོགས་པ་གང་ཡིན་པ་སྟེ། ་སྦྱོང་བྱེད་བཅུ་གཉིས་ཀྱིས་ས་དགུ་བ་
ལེགས་པའི་བློ་གྲོས་རྫོགས་པར་འཐོབ་བོ། །
གཉིས་པ་འབྲས་བུའི་ས་བཅུ་བ་མཚན་ཉིད་ཀྱི་སྒོ་ནས་གསུང་
བ་ནི། ས་དགུ་འདས་ནས་ཡེ་ཤེས་ནི།།གང་གིས་སངས་རྒྱས་སར་
གནས་པ། །དེ་ནི་བྱང་ཆུབ་སེམས་དཔའི་ས། །བཅུ་བ་ཡིན་པར་ཤེས་
པར་བྱ། །ཞེས་གསུངས། ”ཉན་རང་གི་སྦྱོར་ལམ་སོགས་རིགས་ཀྱི་
ས་དང་། འབྲས་བུ་དང་བོ་ལ་ཞུགས་པའི་བརྒྱད་པའི་ས་དང་།
རྒྱུན་ཞུགས་ཙམ་གྱི་མཐོང་བའི་ས་དང་། ལན་ཅིག་ཕྱིར་འོང་བ་
ཙམ་གྱི་བསྲབས་པའི་ས་དང་། ཕྱིར་མི་འོང་བ་ཙམ་གྱི་འདོད་་་་་
ཆགས་དང་བྲལ་བའི་ས་དང་། དགྲ་བཅོམ་པའི་བྱས་པ་རྟོགས་པའི་
ས་དང་། ཞུགས་པ་ལྷག་མ་གསུམ་གྱི་མངོན་རྟོགས་ལ་ཉན་ཐོས་
394

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཀྱིས་ཞེ་ས་གཅིག་ཏུ་དང་། རང་སངས་རྒྱས་ཀྱི་ས་དང་། སྔར་
གསུངས་པའི་ས་དང་བོ་དགུ་ལ་བྱང་ཆུབ་སེམས་དཔའི་ས་ཞེས་གཅིག་
ཏུ་བགྲངས་པས་ས་དགུ་སྟེ། དེ་ལྟ་བུའི་ས་དགུ་འདས་ནས་སྨོན་
ལམ་ཆེན་པོའི་ཡེ་ཤེས་ནི་གང་གིས་སངས་རྒྱས་ཀྱི་སར་གནས་པ་ཡིན་
པར་གསུངས་པའི་ས་དེ་ནི། བྱང་ཆུབ་སེམས་དཔའི་ས་བཅུ་བ་ཡིན་
པ་ཤེས་པར་བྱའོ། །
གཉིས་པ་གཉེན་པོའི་ཚོགས་ནི། མཐོང་དང་གོམས་པའི་་
ལམ་དག་ལ། །གཟུང་དང་འཛིན་པའི་རྣམ་རྟོག་རྣམས། །ཉེ་བར་ཞི་
བར་བྱ་བའི་ཕྱིར། །གཉེན་པོ་རྣམ་པ་བརྒྱད་ཅེས་བྱ། །ཞེས་གསུངས།
ཐེག་པ་ཆེན་པོའི་མཐོང་བའི་ལམ་དང་། གོམས་པའི་ལམ་དག་ལ།
སྤང་བྱ་གཟུང་བ་དང་འཛིན་པའི་རྣམ་པར་རྟོགས་པ་བརྒྱད་པོ་རྣམས་
ཉེ་བར་ཞི་བར་བྱ་བའི་ཕྱིར། མཐོང་བ་དང་སྒོམ་པའི་ལམ་གྱི་ངོ་
བོར་གྱུར་པའི་གཉེན་པོ་ཡབ་རྣམ་པ་བརྒྱད་ཅེས་ཤེས་པར་བྱའོ།
བཞི་བ་ངེས་འབྱུང་སྒྲུབ་པ་ནི། ཆེད་དུ་བྱ་དང་མཉམ་ཉིད་
དང་། །སེམས་ཅན་དོན་དང་འབད་མེད་དང་། །མཐའ་ལས་འདས་
པར་ངེས་འབྱུང་དང་། །ཐོབ་པའི་མཚན་ཉིད་ངེས་འབྱུང་དང་། །
རྣམ་པ་ཐམས་ཅད་མཁྱེན་ཉིད་དང་། །ལམ་གྱི་ཡུལ་ཅན་ངེས་འབྱུང་
སྟེ། །རྣམ་པ་བརྒྱད་ཀྱི་བདག་ཉིད་འདི། །ངེས་འབྱུང་སྒྲུབ་པ་ཡིན་
ཞེས་བྱ། །ཞེས་གསུངས། སྔར་བཤད་པའི་ཆེད་དུ་བྱ་བ་ཆེན་པོ་
གསུམ་དང་། ཆོས་ཐམས་ཅད་བདེན་པས་སྟོང་བར་མཉམ་པ་ཉིད་
དུ་རྟོགས་པའི་ཡེ་ཤེས་མཐར་ཐུག་དང་། སེམས་ཅན་གྱི་དོན་མཐའ་
དག་བྱེད་པའི་སྙིང་རྗེ་དང་། འབད་རྩོལ་མེད་པར་གཞན་དོན་གྱི་
བྱ་བ་ཐམས་ཅད་ལྷུན་གྱིས་གྲུབ་པ་དང་། སྲིད་ཞིའི་མཐའ་ལས་
395

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདས་པར་ངེས་འབྱུང་སྟེ་མི་གནས་པའི་མྱང་འདས་དང༌། ཐེག་པ་
གསུམ་གྱི་སྤངས་རྟོགས་ཀྱི་རིགས་རྫོགས་པར་ཐོབ་པའི་མཚན་ཉིད་
ཅན་གྱི་ངེས་འབྱུང་དང་། རྣམ་པ་ཐམས་ཅད་མཁྱེན་པ་ཉིད་དང་།
རྟོགས་པ་ཆེན་པོ་འཐོབ་པར་བྱེད་པའི་ལམ་གྱི་མཐར་ཐུག་པ་རྡོ་རྗེ་ལྟ་
བུའི་ཏིང་ངེ་འཛིན་ཏེ། ངེས་པར་འབྱུང་བའི་ཡུལ་བརྒྱད་པོ་དེ་དག་
གི་ཡུལ་ཅན་སྒྲུབ་པ་བརྒྱད་ཀྱིས་ནི། ངེས་པར་འབྱུང་བའི་གཞི་དེར་
ངེས་པར་འབྱིན་པར་བྱེད་པ་སྟེ། དེ་ལྟར་རྣམ་པ་བརྒྱད་ཀྱི་བདག་
ཉིད་འདི་ནི། ངེས་པར་འབྱུང་བའི་སྒྲུབ་པ་ཡིན་པར་ཤེས་པར་
བྱའོ། ། དེ་ཡང་ཉི་ཁྲི་སྣང་བ་ལས། གོ་ཆའི་སྒྲུབ་པ་ལ་སོགས་པ་
འདི་རྣམས་ཀྱི་གོ་རིམ་གྱི་ཚུལ་འདི་ནི་རིགས་པ་ཡིན་ཏེ། གོ་བགོས་
པ་ནི་འཇུག་གོ། ཞུགས་པ་ནི་དཔུང་གི་ཚོགས་གསོག་གོ། དཔུང་
གི་ཚོགས་བསགས་པ་ནི་མ་རྒྱལ་བ་ལས་ཐོབ་པས་ངེས་པར་འབྱུང་བ་
ཡིན་པའི་ཕྱིར་རོ། ། ཞེས་གསུངས་སོ། ། ཤེས་རབ་ཀྱི་ཕ་རོལ་
ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་
འགྲེལ་བ་ཚིག་དོན་གསལ་བའི་སྣང་བ་ལས་རྣམ་པ་ཐམས་ཅད་མཁྱེན་
པ་ཉིད་ཀྱི་སྐབས་ཏེ་དང་པོའོ། །
གཉིས་པ་ལམ་ཤེས་རྒྱས་པར་བཤད་པ་ལ་གཉིས། ལམ་ཤེས་
ཀྱི་ཡན་ལག་དང་། ལམ་ཤེས་ཀྱི་རང་གཞིན་ནོ། ། དང་བོ་ནི།
ལྷ་རྣམས་རུང་བར་བྱ་བའི་ཕྱིར། །འོད་ཀྱིས་མོག་མོག་པོར་མཛད་
དང་། །ཡུལ་ངེས་པ་དང་ཁྱབ་པ་དང་། །རང་བཞིན་དང་ནི་དེ་ཡི་
ལས། །ཞེས་གསུངས། འཇིག་རྟེན་སྐྱོང་བ་དང་སྙོམས་འཇུག་ཐོབ་
པ་སོགས་ཀྱིས་མངོན་པར་རློམ་པའི་ལྷ་རྣམས་ནི་ལམ་ཤེས་སྐྱེ་བའི་
སྣོད་དུ་རུང་བར་བྱ་བའི་ཕྱིར་དུ། དེ་བཞིན་གཤེགས་པའི་འོད་ཀྱིས་
396

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ལྷ་དེ་དག་གི་འོད་གཟི་མདངས་མེད་པ་མོག་མོག་པོར་མཛད་དེ
དེ་དག་ང་རྒྱལ་དང་བྲལ་བར་བྱས་སོ། ། དེས་ན་རྟེན་གྱི་གང་ཟག་
ང་རྒྱལ་མངོནགྱུར་པ་དང་བྲལ་བ་སོགས་ལམ་ཤེས་སྐྱེ་བའི་འགལ་རྐྱེན་
དང་བྲལ་བ་ནི་ཡན་ལག་དང་པོའོ། ། ལམ་ཤེས་སྐྱེ་བའི་ཡུལ་ནི་
གནས་སྐབས་ཀྱི་དབང་དུ་བྱས་ན་བྱང་ཆུབ་ཏུ་སེམས་བསྐྱེད་པ་ཞིག་
ས་པས་ལམ་ཤེས་སྐྱེ་བའི་ཡུལ་ངེས་པ་དང་། མཐར་ཐུག་གི་
དབང་དུ་བྱས་ན་སེམས་ཅན་ཐམས་ཅད་ཀྱི་རྒྱུད་ལ་འཚང་རྒྱ་རུང་གི་
རིགས་ཀྱིས་ཁྱབ་པས། སེམས་ཅན་ཐམས་ཅད་ཀྱི་རྒྱུད་ལ་ལམ་ཤེས་
སྐྱེ་རུང་བས་ཁྱབ་པ་དང་། དཀོན་བརྩེགས་འོད་སྲུང་ལེའུ་ལས།
ཇི་ལྟར་གྲོང་ཁྱེར་སྐྱེ་བོའི་མི་གཙང་ལུད། །དེ་ནི་བུ་རམ་ཤིང་བའི་ཞིང་
ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུད། །དེ་ནི་
སངས་རྒྱས་ཆོས་རྣམས་སྐྱེད་ལ་ཕན། །ཞེས་དང༌། འདི་ཉིད་ལས།
བསམ་བཞིན་སྲིད་པ་ལེན་པ་དང༌། ཞེས་གསུངས་པ་ལྟར། རྒྱལ་
སྲས་བདག་ཉིད་ཆེན་པོ་རྣམས་ནི་ཤིན་ཏུ་བརྩེ་བའི་རང་བཞིན་ཅན་
ཡིན་པས། ཉན་རང་ལྟར་འཁོར་བའི་སྐྱེ་བ་དང་དེའི་རྒྱུ་སོགས་
གཅིག་ཏུ་སྤང་བྱར་མི་བྱེད་པ་དང་། འདི་ནི་ཡན་ལག་བཞི་བའོ། །
དངོས་སམ་ཡང་ན་བརྒྱུད་ཀྱང་རུང༌། །སེམས་ཅན་དོན་ལས་གཞན་
མི་སྤྱད། །ཅེས་པ་ལྟར་རྒྱལ་སྲས་བདག་ཉིད་ཆེན་པོ་དེ་ཡི་བྱ་བའི་ལས་
ནི། གདུལ་བྱ་སྨིན་གྲོལ་གྱི་ལམ་ལ་འགོད་པ་སོགས་གཞན་ཕན་གྱི་
བྱ་བ་འབའ་ཞིག་སྟེ། འདི་ནི་ཡན་ལག་ལྔ་བའོ། ། བདག་ཉིད་
ཆེན་པོའི་བསྡུས་དོན་ལས། རྟེན་གྱི་ངོ་བོ་ཉིད་གེགས་དང་བྲལ་བ་
དང་། བདག་པོའི་རྐྱེན་སེམས་བསྐྱེད་དང་། རྒྱུའི་རྐྱེན་རིགས་
དང་ལྡན་པ་དང་། འཁོར་བ་མི་འདོར་བའི་རང་བཞིན་དང་།
397

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེས་གཞན་ལ་ཕན་པ་སྒྲུབ་པའི་ལས་ཅན་ཏེ། ཞེས་གསུངས་སོ། །
གཉིས་པ་ལམ་ཤེས་ཀྱི་རང་བཞིན་ལ་གསུམ། ཉན་ཐོས་དང་།
རང་སངས་རྒྱས་དང་། བྱང་སེམས་ཀྱི་ལམ་མོ། ། དང་བོ་ལ་
གཉིས། ལམ་ཤེས་ཀྱི་ངོ་བོ་དང་། དེའི་རྒྱུ་ངེས་འབྱེད་ཆ་མཐུན་
ནོ། ། དང་བོ་ནི། ལམ་ཤེས་ཉིད་ཀྱི་ཚུལ་ལ་ནི། །འཕགས་པའི་
བདེན་པ་བཞི་དག་གི །རྣམ་པ་མི་དམིགས་སྒོ་ནས་ནི། ཉན་ཐོས་
ལམ་འདི་ཤེས་པར་བྱ། །ཞེས་གསུངས། ལམ་ཤེས་པ་ཉིད་ཀྱི་ཚུལ་
ལ་སྟེ་སྐབས་སུ་ནི། འཕགས་པའི་བདེན་པ་བཞི་བོ་དག་གི་རྣམ་པ་
བཅུ་དྲུག་སོགས་བདེན་པར་མི་དམིགས་པས་ཁྱད་པར་དུ་བྱས་པའི་སྒོ་
ནས་ནི། ཉན་ཐོས་ཀྱི་ལམ་འདི་དག་ཤེས་པར་བྱའོ། ། དེ་ལྟར་
ཡང་། རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་་
བསྐྱེད་པས་དེ་མི་དམིགས་པའི་ཚུལ་གྱིས་གཟུགས་ནི་མི་རྟག་པ་ཉིད་
དུ་ཡིད་ལ་བྱའོ། ། སྡུག་བསྔལ་བ་ཉིད་དང་། བདག་མེད་པ་
ཉིད་དང་། ཞི་བ་ཉིད་དང་། ནད་ཉིད་དང་། འབྲས་ཉིད་
དང་། ཟུག་ངུ་ཉིད་དང་། སྡིག་པ་ཉིད་དང་། ཕ་རོལ་ཉིད་
དང་། འཇིག་པའི་ཆོས་ཅན་ཉིད་དང་། གཡོ་བ་ཉིད་དང་།
རབ་ཏུ་འཇིག་པ་ཉིད་དང་། འཇིག་པ་ཉིད་དང་། འགོ་བའི་ནད་
ཉིད་དང་། ཉེ་བར་འཚེ་བ་ཉིད་དུ་ཡིད་ལ་བྱའོ། ། ཞེས་་་་་་་
གསུངས་སོ། ། རྣམ་པ་འདི་རྣམས་ལས་དང་བོ་བཞི་སྡིག་བདེན་
དང་། དེ་ནས་བཞི་ཀུན་འབྱུང་དང་། དེ་ནས་བདུན་སྡུག་ཀུན་
ཐུན་མོང་གི་རྣམ་པ་ཡིན་ལ། བདུན་པོ་ལས་ཀྱང་དང་བོ་གཉིས་
དང་། དེ་ནས་གཉིས་དང༌། ལྷག་མ་གསུམ་ནི་རིམ་པ་ལྟར་ཡིད་
འབྱུང་བ་དང་། འདོད་ཆགས་དང་བྲལ་དང་། འགོག་པའི་རྣམ་
398

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པའོ་ཞེས་ཉི་སྣང་ལས་སོ། ། གཉིས་པ་ནི། འཕགས་པ་ཉན་ཐོས་
ལམ་ལ་ནི། །གཟུགས་ལ་སོགས་པ་སྟོང་བའི་ཕྱིར །སྟོང་བ་ཉིད་
རྣམས་དབྱེར་མེད་པས། ། དྲོ་བ་དེ་དག་མི་དམིགས་པས། །རྩེ་མོར་
གྱུར་པ་དག་ཏུ་འདོད། །དེ་ལ་རྟག་ལ་སོགས་ཚུལ་གྱིས། །གནས་པ་
བཀག་པས་བཟོད་པ་རྣམས། །ས་བཅུ་དག་ལས་བརྩམས་ནས་ནི། །
མི་གནས་རྒྱས་པར་བསྟན་པ་ཡིས། །ཆོས་ཀྱི་མཆོག་ཏུ་འགྱུར་བཤད་
དོ།¸ །ཅི་ཕྱིར་ཞེ་ན་སངས་རྒྱས་ཀྱིས། །མཁྱེན་ནས་ཆོས་རྣམས་མ་
གཟིགས་ཕྱིར། །ཞེས་གསུངས། འཕགས་པ་ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་རྒྱུ་སྦྱོར་ལམ་ལ་ནི་རྣམ་པ་བཞི་ལས། ཀོ་ཤི་ཀ་
གཟུགས་ནི་གཟུགས་ཀྱིས་སྟོང་ངོ་།། གཟུགས་ཀྱི་སྟོང་བ་ཉིད་་
གང་ཡིན་པ་དང་། ཚོར་བ་ལ་སོགས་པའི་སྟོང་བ་ཞིང་གང་ཡིན་པ་
དེ་ནི་གཉིས་སུ་མེད་ཀྱང་གཉིས་སུ་བྱར་མེད་དེ། ཞེས་པས།
གཟུགས་ལ་སོགས་པའི་ཕུང་བོ་རྣམས་རང་རང་གི་ངོ་བོ་བདེན་གྲུབ་
ཀྱིས་སྟོང་བའི་ཕྱིར། གཟུགས་དང་ཚོར་བ་ལ་སོགས་པའི་སྟོང་བ་
ཉིད་རྣམས་དབྱེར་མེད་པར་གསུངས་པས་སྦྱོར་ལམ་དྲོ་བ་བསྟན་པ་
ཡིན་ནོ། །· དམིགས་པའི་ཚུལ་གྱིས་གཟུགས་ལ་གནས་པར་མི་་་
བྱའོ། ། ཞེས་སོགས་ཀྱིས། གཟུགས་ལ་སོགས་པ་དེ་དག་མི་་
དམིགས་པར་གསུང་བས། སྦྱོར་ལམ་རྩེ་མོ་གྱུར་པ་དག་ནི་རབ་ཏུ་
བསྟན་པར་འདོད་དོ། ། དམིགས་པའི་ཚུལ་གྱིས་གཟུགས་རྟག་
ཅེས་བྱ་བ་དང་མི་རྟག་ཅེས་བྱ་བར་གནས་པར་མི་བྱའོ། ། ཞེས་
སོགས་ཀྱིས། གཟུགས་ལ་སོགས་པའི་ཆོས་དེ་དག་ལ་རྟག་པ་དང་མི་
རྟག་པ་ལ་སོགས་པར་དམིགས་པའི་ཚུལ་གྱིས་གནས་པ་བཀག་པས་
སྦྱོར་ལམ་བཟོད་པ་རྣམས་གསུངས་པ་ཡིན་ནོ། ། བྱང་ཆུབ་སེམས་
399

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དཔའ་ཆེན་པོས་ས་དང་བོ་ལ་དམིགས་པའི་ཚུལ་གྱིས་གནས་པར་མི་
བྱའོ། ། ཞེས་སོགས་ཀྱིས། རབ་ཏུ་དགའ་བ་ལ་སོགས་པའི་ས་
བཅུ་དག་ལས་བརྩམས་ནས་ནི། དོན་དམ་པར་མི་གནས་པའི་ཚུལ་
རྒྱས་པར་བསྟན་པ་ཡིས་སྦྱོར་ལམ་ཆོས་ཀྱི་མཆོག་ཏུ་འགྱུར་བ་བྱེད་དེ།
དེ་ཡང་སྤངས་པའི་ཚུལ་གྱིས་སོ། ། གཟུགས་སོགས་དོན་དམ་པར་
མི་གནས་པའི་རྒྱུ་མཚན་ཅི་ཕྱིར་ཞེ་ན། ཡང་དག་པར་རྫོགས་པའི་--
སངས་རྒྱས་ཀྱིས་ཆོས་རྣམས་ཀྱི་གནས་ཚུལ་ཇི་ལྟ་བ་བཞིན་མངོན་སུམ་
,དུ་མཁྱེན་ཅིང་གཟིགས་ནས་བདེན་པར་གྲུབ་པའི་ཆོས་རྣམས་མ་་
གཟིགས་པའི་ཕྱིར་རོ། ། འདི་ནི་ཚད་མའི་སྐྱེས་བུས་མ་དམིགས་
པའི་གཏན་ཚིགས་ཀྱི་འཐད་པའོ། ། གཉིས་པ་ལ་གསུམ། རྟེན་
གྱི་ཁྱད་པར་དང་། ལམ་གྱི་ངོ་བོ་དང་།དེའི་རྒྱུ་ངེས་འབྱེད་ཆ་མཐུན་
ནོ། ། དང་བོ་ནི། རང་བྱུང་བདག་ཉིད་རྟོགས་པའི་ཕྱིར། །
གཞན་གྱིས་བསྟན་ཡང་མི་དགོས་ལ། །བསེ་རུ་ལྟ་བུའི་ཡེ་ཤེས་ནི། །
ཟབ་པ་ཉིད་དུ་མངོན་པར་བརྗོད། །ཅེས་གསུངས། རང་བྱུང་རང་
རྒྱལ་རྣམས་ནི་སྲིད་པ་ཐ་མའི་ཚེ་སློབ་དཔོན་གཞན་གྱིས་ཆོས་བསྟན་
པ་ལ་མ་ལྟོས་པར་བདག་ཉིད་རང་གི་བྱང་ཆུབ་རྟོགས་པའི་ཕྱིར་ན།
གཞན་གྱིས་རང་ལ་གདམས་ངག་བསྟན་ཡང་མི་དགོས་ལ། རང་གི་
ངག་ནས་ཀྱང་གཞན་ལ་ཆོས་མི་སྟོན་ནོ། ། གྲོགས་ཀྱི་ཚོགས་དང་
ལྷན་ཅིག་ཏུ་སྤྱོད་པ་དང་བསེ་རུ་ལྟ་བུའི་རང་རྒྱལ་གྱི་ཡེ་ཤེས་ནི།
ཤེས་པ་ཟབ་པ་དང་མ་བརྗོད་པ་ཟབ་པ་གཉིས་དང་ལྡན་པས་ན།
ཡུམ་གྱི་མདོ་ལས་ཟབ་པ་ཉིད་དུ་མངོན་པར་བརྗོད་དོ། ། དེ་ལྟར་
ཡང་། ཀྱེ་མ་གནས་བརྟན་རབ་འབྱོར་འདི་ནི་གསལ་བར་བྱེད་པ་
སྟེ། ཟབ་པ་པས་ཀྱང་ཤིན་ཏུ་ཟབ་པ། སྟོན་པ་ཕྲ་བ་བས་ཀྱང་
400

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཤིན་ཏུ་ཕྲ་བ་ལ་འཇུག་པའོ། ། ཞེས་དང་། ཉི་སྣང་ལས།
གནས་བརྟན་རབ་འབྱོར་གྱིས་ཉེ་བར་བསྟན་པའི་དོན་མི་རིག་པ་ནི་
ཤེས་པ་ཟབ་པ་ཡིན་ལ། ཡི་གེ་གཅིག་ཀྱང་མ་བརྗོད་པ་ནི་མ་བརྗོད་
པ་ཟབ་པ་ཡིན་ནོ། ། ཞེས་གསུངས་ལ། བསྡུས་དོན་ལས།
གཞན་གྱིས་བསྟན་ཡང་མི་དགོས་ཞེས་བྱ་བའི་ཡང་གི་སྒྲས་ནི་གཞན་
ལ་རང་གིས་བསྟན་མི་དགོས་པ་ཡང་བསྡུའོ། ། དེས་ན་དང་པོས་
ནི་ཤེས་པ་ཟབ་པ་ཉིད་སྟོན་ཏེ། བརྗོད་པའི་ཡུལ་མ་ཡིན་པའི་དོན་
རྟོགས་པར་བྱེད་པའི་ཕྱིར་རོ། ། རང་གིས་མི་སྟོན་པས་ནི་མ་་་
བརྗོད་པ་ཟབ་པ་སྟོན་ཏེ། རྟགས་ལས་ཤེས་པར་བྱར་མེད་པའི་ཕྱིར་
རོ། ། དེ་ཡང་རྟོགས་པ་ཟབ་པ་ནི་མཉམ་བཞག་གི་ཤེས་པའོ། །
མ་བརྗོད་པ་ཟབ་པ་ནི་རྗེས་ཐོབ་ཀྱི་ཤེས་པའོ། ། ཞེས་གསུངས་
སོ། ། ཇི་ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་གཅོད་པ་
ནི། གང་གང་དོན་ནི་གང་གང་ལ།།། ཇི་ལྟ་ཇི་ལྟར་ཉན་འདོད་་
པ།།།དེ་དེ་ལ་དོན་དེ་དང་དེ།།། སྒྲ་མེད་ཀྱང་དེ་དེ་ལྟར་སྣང་། །
ཞེས་གསུངས། གདུལ་བྱ་གང་དང་གང་གིས་བདེན་པ་བཞི་དང་
རྟེན་འབྲེལ་སོགས་རྟོགས་པར་བྱ་བའི་དོན་ནི་གང་དང་གང་ལ།
གདུལ་བྱ་རང་རང་གིས་ཇི་ལྟ་ཇི་ལྟར་ཉན་པར་འདོད་པ་དེ་དང་དེ་ལ་
དོན་དེ་དང་དེ་སྟོན་པའི་ངག་གི་སྒྲ་ནི་མེད་ཀྱང་། རང་སངས་རྒྱས་
རྣམས་ཀྱི་སྨོན་ལམ་གྱི་མཐུ་ལས་དོན་དེ་དག་དེ་ལྟར་གདུལ་བྱའི་ཡིད་
ལ་སྣང་ངོ་། ། བསེ་རུ་ལྟ་བུ་ནི། བསྐལ་བ་བརྒྱའི་བར་དུ་སངས་
རྒྱས་མཆོད་ཅིང་ཚོགས་བསགས་ཏེ་ཚོགས་ལམ་ཐོབ་ནས་ཕུང་ཁམས་
སྐྱེ་མཆེད་བདེན་པ་རྟེན་འབྲེལ་གནས་གནས་མིན་དྲུག་ལ་མཁས་པར
སྦྱང་བ་དང་། ཚོགས་སྤྱོད་ཆེན་པོ་ནི། སྦྱོར་ལམ་བཟོད་པ་མན་
401

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་
ཆད་ཐོབ་ཅིང་གནས་དྲུག་ལ་མཁས་པ་དང༌། ཚོགས་སྤྱོད་ཆུང་ངུ་
ནི། ཕྱིར་མི་འོང་མན་ཆད་ཀྱི་འབྲས་བུ་གང་རུང་ཐོབ་ཅིང་སྡེ་སྣོད་
གསུམ་གྱི་དོན་གནས་དྲུག་ལ་མཁས་པ་དང༌། འདི་གསུམ་ཀས་སྲིད་
པ་ཐ་མར་སངས་རྒྱས་མེད་པའི་ཞིང་སྟོང་བར་སྐྱེ་བ་དང་། ཞིང་
དེར་གཞན་ལ་མ་ལྟོས་པར་རང་གིས་བྱང་ཆུབ་ཐོབ་པ་དང་།
བདག་གིས་སྒྲ་མེད་པར་ཆོས་སྟོན་པར་གྱུར་ཅིག་ཅེས་སྨོན་ལམ་་་་་
འདེབས་པར་བཤད་དོ། ། གཉིས་པ་ལམ་གྱི་ངོ་བོ་ནི། གཟུང་
དོན་རྟོག་པ་སྤོང་ཕྱིར་དང་། །འཛིན་པ་མི་སྤོང་ཕྱིར་དང་ནི། །རྟེན་
གྱི་བསེ་རུ་ལྟ་བུའི་ལམ། །ཡང་དག་བསྡུས་པར་ཤེས་པར་བྱ། །ཞེས་
གསུངས། གཟུང་པ་གཟུགས་ལ་སོགས་པ་ཕྱི་རོལ་གྱི་དོན་དུ་འཛིན་
པའི་རྟོག་པ་སྤོང་པའི་ཕྱིར་ན་ཉན་ཐོས་ལས་ལྷག་པ་དང་། ་མིག་གི་
རྣམ་པར་ཤེས་པ་སོགས་འཛིན་པ་བདེན་པར་ཞེན་པའི་རྟོག་པ་མི་
སྤོང་པའི་ཕྱིར་ན་ཐེག་ཆེན་ལས་དམན་པ་དང་། དེ་གཉིས་དང་ནི་
རང་བཞིན་གྱིས་དབང་འབྲིང་གི་ཆོས་ཉིད་ཀྱི་རིགས་ལ་བརྟེན་པའི་
རྟེན་གྱི་གང་ཟག་གི་ཁྱད་པར་དང་བཅས་པའི་ཁྱད་ཆོས་གསུམ་གྱིས་
རང་སངས་རྒྱས་ཚོགས་སྤྱོད་ཆེ་ཆུང་དང་བསེ་རུ་ལྟ་བུའི་ལམ་རྣམས་
ཡང་དག་པར་བསྡུས་པར་ཤེས་པར་བྱའོ། ། འདིར་བཤད་པའི་
རྟེན་ལ་གང་ཟག་དང་རིགས་གཉིས་ཡོད་པར་གསུངས་པས་དང་བོ་ལ།
ཕྱིར་མི་ལྡོག་པའི་བྱང་སེམས་དང་། བདེན་པ་མཐོང་བའི་གང་ཟག་
དང༌། དགྲ་བཅོམ་པ་ཟག་པ་ཟད་པ་དང༌། སྔོན་གྱི་རྒྱལ་བ་ལ་
ལྷག་པའི་བྱ་བ་བྱས་པ་དང་། དགེ་བའི་བཤེས་གཉེན་གྱིས་ཡོངས་
སུ་ཟིན་པ་དང་། ལྔ་གསུངས་ལ། གཉིས་པ་ནི། མངོན་པར་
སྤྲུལ་པའི་མེ་ཏོག་མན་རྡ་ར་བའི་དཔེས་གསུངས་ཤིང་། དེ་ཡང་
402

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རང་བཞིན་མེད་ཀྱང་མཆོད་པའི་བྱ་བ་བྱེད་པ་ལྟར། ཆོས་ཉིད་ཀྱི་
རིགས་ཀྱང་བདེན་པའི་རྟེན་དུ་མ་གྲུབ་ཀྱང་ཐ་སྙད་དུ་རྟོགས་པའི་
རྟེན་དུ་རུང་བར་གསུངས་པ་ཡིན་ནོ། ། གསུམ་པ་ནི། བཏགས་
པའི་ཆོས་ཉིད་མི་འགལ་བར། །སྟོན་པའི་རྣམ་པ་དྲོད་གྱུར་པ། །རྩེ་
མོར་གྱུར་པ་གཟུགས་ལ་སོགས། །འགྲིབ་པ་མེད་ལ་སོགས་པས་ཕྱེ། །
ནང་སྟོང་ཉིད་ལ་སོགས་པ་ཡིས། །གཟུགས་སོགས་མི་འཛིན་ཕྱིར་
བཟོད་པ། །གཟུགས་སོགས་སྐྱེ་བ་མེད་སོགས་ཀྱི། །རྣམ་པ་ཅན་ནི་
ཆོས་ཀྱི་མཆོག ། ཅེས་གསུངས། ཀྱེ་མ་གནས་བརྟན་རབ་འབྱོར་
འདི་དེ་ལྟར་བཏགས་པ་དང་ཡང་མི་འགལ་ལ། ཞེས་སོགས་ཀྱིས་ཐ་
སྙད་དུ་བཏགས་པ་ཙམ་དུ་ཡོད་པ་དང་དོན་དམ་པར་མེད་པའི་ཆོས་
ཉིད་དག་མི་འགལ་བར་སྟོན་པའི་སྦྱོར་ལམ་གྱི་རྣམ་པ་ནི་དྲོད་པར་
གྱུར་པ་ཡིན་ནོ། ། རྩེ་མོ་གྱུར་པ་ནི། གཟུགས་ནས་རྣམ་པ་་་
ཐམས་ཅད་མཁྱེན་པ་ཉིད་ཀྱི་བར་དུ་འཕེལ་བར་བྱ་བ་དང་འགྲིབ་
པར་བྱ་བའི་ཕྱིར་མི་སློབ་བོ། ། ཞེས་སོགས་ཀྱི་གཟུགས་ལ་སོགས་
པ་ལ་འཕེལ་པ་དང་འགྲིབ་པ་མེད་པ་ལ་སོགས་པར་གསུངས་པས་
རབ་ཏུ་ཕྱེ་བ་ཡིན་ནོ། ། ནང་སྟོང་བ་ཉིད་ནས། དངོས་པོ་མེད་
པའི་ངོ་བོ་ཉིད་སྟོང་བ་ཉིད་ཀྱི་བར་གྱི་ཕྱིར་ཡོངས་སུ་གཟུང་བ་མེད།
ཅེས་སོགས་ཀྱིས་ནང་སྟོང་བ་ཉིད་ལ་སོགས་པ་ཡིས་གཟུགས་སོགས་མི་
འཛིན་པར་གསུངས་པའི་ཕྱིར་ན་ཤུགས་ཀྱི་བཟོད་པ་བསྟན་པ་ཡིན་
ནོ། ། གཟུགས་ཀྱི་སྐྱེ་བ་མི་མཐོང་། ཞེས་སོགས་ཀྱིས་གཟུགས་
སོགས་པའི་སྐྱེ་བ་མེད་པ་དང་འགག་པ་མེད་པ་སོགས་ཀྱི་རྣམ་པ་ཅན་
གྱི་སྦྱོར་ལམ་བསྟན་པ་ནི་ཆོས་ཀྱི་མཆོག་ཡིན་ནོ། ། གསུམ་པ་བྱང་
སེམས་ཀྱི་ལམ་ཤེས་པའི་ལམ་ཤེས་ལ་གཉིས། མཐོང་ལམ་དང་།
403

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྒོམ་ལམ་མོ། ། དང་བོ་ལ་གཉིས། ·མདོར་བསྟན་པ་དང་།
རྒྱས་པར་བཤད་པའོ། དང་བོ་ནི། བདེན་དང་བདེན་ལ་བཟོད་
པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་
མཐོང་བའི་ལམ། །ཕན་ཡོན་བཅས་པ་འདི་བཤད་དོ། །ཞེས་་་་་་་་་་་
གསུངས། སྡུག་ཀུན་གྱི་བདེན་པ་གཉིས་དང་འགོག་ལམ་གྱི་བདེན་
པ་གཉིས་ཏེ་བཞི་ལ་བཟོད་པ་དང་ཤེས་པའི་སྐད་ཅིག་མ་རྣམ་པ་བཞི་
བཞི་བསྟན་པ་ཡིས། ལམ་ཤེས་པ་ཉིད་ཀྱི་སྐབས་ལ་མཐོང་བའི་ལམ་
ཕན་ཡོན་དང་བཅས་པ་འདི་བཤད་དོ། ། གཉིས་པ་ནི། དེ་
བཞིན་ཉིད་དང་སངས་རྒྱས་དག ཕན་ཚུན་བརྟེན་པ་རྟེན་མེད་
ཕྱིར། །རྣམ་གྲངས་ཁས་མི་ལེན་པ་དང༌། །ཆེན་པོ་ཚད་མ་མེད་་་་
བཅས་དང༌། །ཚད་མེད་པ་དང་མཐའ་མེད་དང་། །དེར་གནས་་
གཟུགས་ལ་སོགས་པ་ལ། །སངས་རྒྱས་ཉིད་དུ་ངེས་འཛིན་དང་། །
བླང་མེད་དོར་པ་མེད་སོགས་དང༌། །བྱམས་ལ་སོགས་དང་སྟོང་ཉིད་
དང་། །སངས་རྒྱས་ཉིད་ནི་འཐོབ་པ་དང་། །རྣམ་པར་བྱང་ཀུན་
ཡོངས་བསྡུས་དང་། །ཉམ་ང་བ་དང་ནད་ཀུན་སེལ། །མྱ་ངན་འདས་
འཛིན་ཞི་ཉིད་དང་། །སངས་རྒྱས་རྣམས་ཀྱིས་སྲུང་ལ་སོགས། །སྲོག་
མི་གཅོད་པ་ལ་སོགས་པ། །རྣམ་པ་ཀུན་མཁྱེན་ཚུལ་ལ་ནི། །བདག་
ཉིད་གནས་ཏེ་སེམས་ཅན་དག ། འགོད་དང་སྦྱིན་པ་ལ་སོགས་
པ། །རྫོགས་པའི་བྱང་ཆུབ་ཏུ་བསྔོ་བ། །ལམ་ཤེས་ཉིད་ཀྱི་སྐད་ཅིག་
མ། །ཞེས་གསུངས། ཀོ་ཤི་ཀ་གཟུགས་ཀྱི་དེ་བཞིན་ཉིད་ལ་ཡང་དེ་
བཞིན་གཤེགས་པ་མི་དམིགས་སོ། ། དེ་བཞིན་གཤེགས་པ་ལ་ཡང་
གཟུགས་ཀྱི་དེ་བཞིན་ཉིད་མི་དམིགས་སོ། ། ཞེས་སོགས་ཀྱིས་སྡུག་
བདེན་གྱི་གཟུགས་ལ་སོགས་པའི་དེ་བཞིན་ཉིད་དང་། དེ་རྟོགས་
404 ――

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པའི་སངས་རྒྱས་ཀྱི་ཡེ་ཤེས་དག་ཕན་ཚུན་བརྟེན་པ་དང་རྟེན་དུ་མེད་
པའི་ཕྱིར་ན། དེ་དག་དོན་དམ་པར་གཅིག་ཐ་དད་ཀྱི་རྣམ་གྲངས་
ཀྱིས་གནས་པར་ཁས་མི་ལེན་པ་སྟེ་ཁས་བླང་བྱར་མེད་པར་གསུངས་
པས་སྡུག་བསྔལ་ཆོས་བཟོད་བསྟན་པ་དང་། ཀོ་ཤི་ཀ་གཟུགས་ཆེན་
པོ་ཉིད་ཡིན་པའི་ཕྱིར་བྱང་ཆུབ་སེམས་དཔའ་རྣམས་ཀྱི་ཕ་རོལ་ཏུ་
ཕྱིན་པ་འདི་ནི་ཆེན་པོ་ཉིད་དེ། ཞེས་སོགས་ཀྱིས་སྡུག་བདེན་གྱི་དེ་
བཞིན་ཉིད་ཆེན་པོ་རྟོགས་པའི་སྡུག་བསྔལ་ཆོས་ཤེས་གསུངས་ལ།
དེ་བཞིན་ཉིད་ནི་ཆོས་ཀྱི་དབྱིངས་ཀྱི་ངོ་བོ་ཡིན་པས་དེ་ལ་ཆེན་པོ་ཞེས་
བརྗོད་པ་ཡིན་ནོ། ། ཀོ་ཤི་ཀ་གཟུགས་ལ་ཚད་མ་མེད་པའི་ཕྱིར་ཕ་
རོལ་ཏུ་ཕྱིན་པ་འདི་ནི་ཚད་མ་མེད་པ་སྟེ། ཞེས་སོགས་ཀྱིས་དོན་
དམ་པར་སྡུག་བདེན་གྱི་གཟུགས་སོགས་འཇལ་པའི་ཚད་མ་མེད་པ་
དང་བཅས་པ་རྟོགས་པའི་སྡུག་བསྔལ་རྗེས་བཟོད་བསྟན་པ་དང་།
གཟུགས་ཚད་མེད་པའི་ཕྱིར་ཕ་རོལ་ཏུ་ཕྱིན་པ་འདི་ནི་ཚད་མེད་་་་་
པའོ། ། ཞེས་སོགས་ཀྱིས་དོན་དམ་པར་སྡུག་བདེན་གྱི་གཟུགས་
སོགས་ལ་དབྱིབས་ཀྱི་ཚད་མེད་པ་ལ་སོགས་རྟོགས་པའི་སྡུག་བསྔལ་
རྗེས་ཤེས་བསྟན་པ་དང༌། ཀོ་ཤི་ཀ་གཟུགས་མཐའ་ཡས་པའི་ཕྱིར།
ཞེས་སོགས་ཀྱིས་གཟུགས་དང༌། རྣམ་པ་ཐམས་ཅད་མཁྱེན་པ་ཉིད་
ཀྱི་དམིགས་པ་དང་། ཆོས་ཀྱི་དབྱིངས་དང་། སེམས་ཅན་མཐའ་
ཡས་པའི་ཕྱིར་ཕ་རོལ་ཏུ་ཕྱིན་པ་མཐའ་ཡས་པར་གསུངས་པའི་ཤུགས་
ཀྱིས་ཀུན་འབྱུང་གི་རྣམ་པ་བཞི་བདེན་གྲུབ་ཏུ་བཀག་ནས་གཟུགས་
སོགས་མཐའ་མེད་པར་གསུངས་པས་ཀུན་འབྱུང་ཆོས་བཟོད་བསྟན་
པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ཡིད་ལ་བྱེད་པ་དང་མ་བྲལ་
བ་རྣམས་ནི་དེ་བཞིན་གཤེགས་པ་ཉིད་དུ་གཟུང་བར་བགྱིའོ། །
405

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞེས་སོགས་ཀྱིས་ཀུན་འབྱུང་ཆོས་ཤེས་དེར་གནས་པའི་རྣལ་འབྱོར་
བའི་གཟུགས་ལ་སོགས་པ་ལ་སངས་རྒྱས་ཉིད་དུ་ངེས་པར་འཛིན་དུ་
རུང་བའི་ཕན་ཡོན་གསུངས་པའི་སྒོ་ནས་ཀུན་འབྱུང་ཆོས་ཤེས་བསྟན་
པ་དང་། བཅོམ་ལྡན་འདས་བྱང་ཆུབ་སེམས་དཔའ་སེམས་
ཆེན་པོ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་རྣམ་པ་ཐམས་
ཅད་མཁྱེན་པ་ཉིད་ཀྱི་བར་དུ་མི་ལེན་མི་འདོར། ཞེས་སོགས་ཀྱིས་
གཟུགས་སོགས་དོན་དམ་པར་བླང་བ་མེད་པ་དང་དོར་བ་མེད་པ་ལ་
སོགས་པ་བསྒོམ་པའི་ཀུན་འབྱུང་རྗེས་བཟོད་བསྟན་པ་དང་། འདི་
ཡང་དེ་ལྟར་སྒོམ་པ་བོ་ལ་བར་ཆད་བྱེད་པ་རྣམས་ཀྱིས་གླགས་མི་རྙེད་
པ་ལ་སོགས་པའི་ཕན་ཡོན་གྱི་སྒོ་ནས་གསུངས་སོ། ། སེམས་ཅན་
ཐམས་ཅད་ལ་མི་དམིགས་པའི་ཚུལ་གྱིས་བྱམས་པ་དང་། སྙིང་རྗེ་
དང་། དགའ་པ་དང་། བཏང་སྙོམས་ཤིན་ཏུ་བསྒོམས་པའི་ཕྱིར།
ཞེས་སོགས་ཀྱིས་བྱམས་པ་ལ་སོགས་པ་ཚད་མེད་བཞི་བསྒོམ་པའི་ཕན་
ཡོན་གྱི་སྒོ་ནས་ཀུན་འབྱུང་རྗེས་ཤེས་བསྟན་པ་དང་། སྟོང་བ་ཉིད་
ཐམས་ཅད་ཤིན་ཏུ་བསྒོམས་པ་ཉིད་ཡིན་པའི་ཕྱིར། ཞེས་སོགས་
ཀྱིས་སྟོང་ཉིད་བཅུ་དྲུག་བསྒོམ་པའི་འགོག་པ་ཆོས་བཟོད་བསྟན་པ་
དང་། ཐོག་པ་གསུམ་ལ་སེམས་ཅན་འདུལ་བ་ནི་ངོ་མཚར་ཆེའོ། །
ཞེས་སོགས་ཀྱིས་ཤེར་ཕྱིན་འཛིན་པ་སོགས་ཀྱི་འབྲས་བུ་ལ་སངས་རྒྱས་
ཉིད་ནི་ཐོབ་པ་ལ་སོགས་པའི་ཕན་ཡོན་གསུངས་པའི་སྒོ་ནས་འགོག་
པ་ཆོས་ཤེས་བསྟན་པ་དང་། བཅོམ་ལྡན་འདས་དེ་ལྟར་ཤེས་རབ་
ཀྱི་ཕ་རོལ་ཏུ་ཕྱིན་པ་འདི་ཡོངས་སུ་བཟུང་བས་ན། ཞེས་སོགས་
ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པར་རྣམ་པར་བྱང་བའི་ཕྱོགས་ཀུན་
ཡོངས་སུ་བསྡུས་པར་གསུངས་པས་འགོག་པ་རྗེས་བཟོད་བསྟན་པ་
406

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དང་། འགོག་པ་རྗེས་ཤེས་ནི། རྩི་མ་གྷིའི་དཔེས་གསུངས་ལ།
དེ་ཡང་ཕྱི་ནང་གི་ཉེ་བར་འཚེ་བ་ཉམ་ང་བ་དང་ནད་ཀུན་སེལ་བ་ལ་
ཤེས་རབ་ཀྱི་ཕ་སོགས་པའི་ཕན་ཡོན་གྱི་སྒོ་ནས་གསུངས་སོ། །
རོལ་ཏུ་ཕྱིན་པ་ནི་འདི་ལྟ་སྟེ། འདོད་ཆགས་དང་། ཞེ་སྡང་དང་།
གཏི་མུག་ལ་སོགས་པའི་ཉེས་པ། མྱ་ངན་ལས་འདས་པར་འཛིན་
པའི་བར་དུ་ཉེ་བར་ཞི་བར་བྱེད་པ་ཡིན་གྱི། རྣམ་པར་འཕེལ་བར་
བྱེད་པ་ནི་མ་ཡིན་ནོ། ། ཞེས་པས་ཤེར་ཕྱིན་ནི་ཆགས་སོགས།
མྱ་ངན་ལས་འདས་པ་བདེན་པར་འཛིན་པའི་མཚན་འཛིན་གྱི་བར་ཞི་
བར་བྱེད་པ་ཉིད་དུ་གསུངས་པས་ལམ་ཆོས་བཟོད་བསྟན་པ་དང་།
ཕྱོགས་བཅུའི་སངས་རྒྱས་རྣམས་ཀྱིས། བསྲུང་བ་དང་། བསྐྱབ་
པ་དང་། སྤ་བར་མཛད་པ་དང༌། ཞེས་སོགས་ཀྱིས་ལམ་ཆོས་ཤེས་
པ་ལ་སངས་རྒྱས་རྣམས་ཀྱིས་ཕྱི་ནང་གི་གནོད་པ་ཀུན་ལས་སྲུང་བ་ལ་
སོགས་པ་གསུངས་པས་ལམ་ཆོས་ཤེས་བསྟན་པའོ། ། བདག་ཀྱང་
སྲོག་གཅོད་པ་སྤོང་བར་འགྱུར། ཞེས་སོགས་ཀྱིས་སེམས་ཅན་གྱི་
སྲོག་མི་གཅོད་པ་ལ་སོགས་པ་རྣམ་པ་ཀུན་མཁྱེན་པའི་ཡེ་ཤེས་ཐོབ་
པར་བྱེད་པའི་ཚུལ་ལ་ནི་བདག་ཉིད་གནས་ཏེ། སེམས་ཅན་གཞན་
དག་ཀྱང་རྒྱུ་དེ་ལ་འགོད་པ་སོགས་གསུངས་པས་ལམ་རྗེས་བཟོད་
བསྟན་པ་དང་། ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ། སྦྱིན་པ་
ལ་སོགས་པ། རྫོགས་པའི་བྱང་ཆུབ་ཏུ་བསྔོ་བར་འགྱུར་རོ། །
ཞེས་སོགས་ཀྱིས་སྦྱིན་པ་ལ་སོགས་པ་རྣམས་སེམས་ཅན་ཐམས་ཅད་
དང་ཐུན་མོང་དུ་བྱས་ཏེ་རྫོགས་པའི་བྱང་ཆུབ་ཏུ་བསྔོ་བ་སོགས་་་་
གསུངས་པས་ལམ་རྗེས་ཤེས་བསྟན་པ་ཡིན་ནོ། དེ་དག་ནི་ལམ་
ཤེས་པ་ཉིད་ཀྱི་སྐབས་སུ་གསུངས་པའི་ཐེག་ཆེན་གྱི་མཐོང་བའི་ལམ་
407

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྐད་ཅིག་མ་བཅུ་དྲུག་གོ། སྐད་ཅིག་མ་དེ་དག་གིས་དོན་དམ་་་་
རྟོགས་པ་ལ་ནི་ཁྱད་པར་མེད་ཀྱང་། མདོ་ལས་རྟོགས་བྱ་དང་།
ཕན་ཡོན་དང་། བྱེད་ལས་དང་། བསྔོ་བ་ལ་སོགས་པའི་སྒོ་ནས་
གསུངས་ཤིང་། རྗེ་བཙུན་གྱིས་རྩ་བའི་སྐབས་འདིར་མདོ་དང་་་་
མངོན་པར་རྟོགས་པའི་རིམ་པ་རྣམས་སྦྱར་ནས་གསུངས་པ་ཡིན་ཏེ།
ཉི་སྣང་ལས། མདོའི་ཚིག་ལྷུག་པ་འདི་ཚིགས་བཅད་དུ་བྱས་པ་ནི་
རྣམ་པ་འདི་ལྟ་བུ་ཡིན་ཏེ། ཞེས་གསུངས་པའི་ཕྱིར། གཉིས་པ་
སྒོམ་ལམ་ལ་གཉིས། སྒོམ་ལམ་གྱི་བྱེད་པ་དང་། བྱེད་པ་ཅན་གྱི་
སྒོམ་ལམ་མོ། ། དང་བོ་ནི། ཀུན་ནས་ཞི་དང་ཐམས་ཅད་ལ།
འདུད་དང་ཉོན་མོངས་ལས་རྒྱལ་དང༌། གནོད་པས་རྫི་བ་མེད་ཉིད་
དང་། བྱང་ཆུབ་དང་ནི་རྟེན་མཆོད་ཉིད། ཅེས་གསུངས།
ནང་དུ་རང་གི་སེམས་ཀུན་ནས་དུལ་ཞིང་ཞི་བ་དང་། རྒྱུ་དེས་ང་
རྒྱལ་མེད་པར་མཁན་སློབ་དང་ཕ་མ་སོགས་སྐྱེ་བོ་ཐམས་ཅད་ལ་་་་
འདུད་པ་དང་། ནང་དུ་ཆགས་སོགས་ཉོན་མོངས་ལས་རྒྱལ་བ་་
དང་། རྒྱུ་དེས་ཕྱི་རོལ་ཏུ་མི་དང་མི་མིན་གྱི་གནོད་པས་རྫི་བ་མེད་པ་
ཉིད་དང་། བླ་མེད་བྱང་ཆུབ་ཐོབ་པ་དང་། འདི་ནི་མཐར་ཐུག་
གི་བྱེད་པའོ། ། བྱང་སེམས་སྒོམ་ལམ་པ་གང་དུ་བཞུགས་པའི་
རྟེན་གནས་ཁང་དང་ས་ཕྱོགས་དག་ཀྱང་ལྷ་མི་སོགས་ཀྱིས་མཆོད་པའི་
ཞིང་དང་རྟེན་ཉིད་དུ་འགྱུར་པའི་བྱེད་པ་དང་དྲུག་གོ། གཉིས་པ་
ལ་གཉིས། ཟག་མེད་ཀྱི་སྒོམ་ལམ་མོ། ། དང་བོ་ལ་གསུམ།
མོས་པ་དང་། བསྡོ་བ་དང༌། རྗེས་སུ་ཡི་རང་ངོ༌། ། དང་བོ་ལ་
གཉིས དངོས་དང་། ཕན་ཡོན་ནོ། ། དང་བོ་ནི། མོས་པ་
རང་གི་དོན་དང་ནི།། ། རང་གཞན་དོན་དང་གཞན་དོན་དང་།
408

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྣམ་གསུམ་ཤེས་བྱ་དེ་ཡང་ནི། ཆུང་དང་འབྲིང་དང་ཆེན་པོ་སྟེ། །
སོ་སོར་རྣམ་པ་གསུམ་དུ་འདོད། །ཆུང་ངུའི་ཆུང་སོགས་དབྱེ་བ་་་
ཡིས། །དེ་ཡང་རྣམ་གསུམ་དེ་ལྟར་ན། །རྣམ་པ་ཉི་ཤུ་བདུན་དུ་་་་
འདོད། །ཅེས་གསུངས། རྒྱལ་བའི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་མཆོད་པ་སོགས་རང་དང་རང་གཞན་གཉིས་ཀ་དང་གཞན་
གྱི་དོན་གསུམ་གྱི་འབྱུང་གནས་སུ་ཡིད་ཆེས་པའི་མོས་པ་སྒོམ་ལམ་ལ་
ནི། རང་གི་དོན་དང་ནི། རང་གཞན་གཉིས་ཀའི་དོན་དང་།
གཞན་གྱི་དོན་ལ་དམིགས་པའི་མོས་པ་སྒོམ་ལམ་ངདང་རྣམ་པ་གསུམ་
དུ་ཤེས་པར་བྱའོ། ། གསུམ་པོ་དེ་ཡང་རེ་རེ་ལ་ནི་ཆུང་ངུ་དང་
འབྲིང་དང་ཆེན་པོ་སྟེ། སོ་སོར་རྣམ་པ་གསུམ་གསུམ་དུ་འདོད་
དོ། ། སུམ་ཚན་གསུམ་པོ་རེ་རེ་ལ་ཆུང་ངུའི་ཆུང་ངུ་དང་ཆེན་པོའི་
ཆེན་པོ་ལ་སོགས་པའི་དབྱེ་བ་ཡིས། སུམ་ཚན་གསུམ་པོ་དེ་ཡང་
རྣམ་པ་གསུམ་གསུམ་མོ། ། “ དེ་ལྟར་ན་མོས་པ་སྒོམ་ལམ་གསུམ་པོ་
རེ་རེ་ལ་དབྱེ་བ་དགུ་དགུ་སྟེ། མོས་པ་སྒོམ་ལམ་རྣམ་པ་ཉི་ཤུ་རྩ་
བདུན་དུ་འདོད་དོ། ། ས་མཚམས་ནི། བདག་ཏུ་ང་རྒྱལ་བ་མ་
སྤངས་པའི་གནས་སྐབས་དང་། བདག་གཞན་མཉམ་པར་རྟོགས་
པའི་གནས་སྐབས་དང་། རྣམ་པ་ཐམས་ཅད་དུ་གཞན་དོན་ཁོ་ན་
ལ་འཇིག་པའི་གནས་སྐབས་ཀྱི་དབང་དུ་བྱས་ན། མ་དག་ས་བདུན་
དང་། ས་བརྒྱད་པ་དགུ་པ་གཉིས་དང་ས་བཅུ་བ་ལ་བཞག་པ་ལྟར་
སྣང་ཡང་གཙོ་ཆེ་བའི་དབང་དུ་བྱས་པ་ཡིན་གྱི། སྒོམ་ལམ་དགུ་
གའི་རྗེས་ཐོབ་ན་ཡོད་པར་བཞག་པ་ལ་འགལ་པ་མེད་དོ། ། ཞེས་
རྒྱལ་ཚབ་རིན་པོ་ཆེས་གསུངས་སོ། ། གཉིས་པ་ནི། ཤེས་རབ་ཕ་
རོལ་ཕྱིན་པ་ལ། །མོས་པའི་གནས་སྐབས་རྣམས་ལ་ནི། ། དགུ་ཚན་
409

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གསུམ་གྱིས་བསྟོད་པ་དང༌། །བཀུར་བ་དང་ནི་བསྔགས་པར་་་་་་་་་་་
འདོད། །ཅེས་གསུངས། གཞི་ལམ་འབྲས་བུའི་ཤེས་རབ་ཀྱི་ཕ་རོལ་
ཏུ་ཕྱིན་པ་ལ ལྷག་པར་དད་ཅིང་མོས་པའི་སྒོམ་ལམ་དགུ་ཚན་
གསུམ་གྱི་གནས་སྐབས་རྣམས་ལ་ནི། དགུ་ཚན་གསུམ་གྱིས་རིམ་པ་
བཞིན་བསྟོད་པ་དང་། བཀུར་བ་དང་ནི། བསྔགས་པར་འདོད་
དོ། ། གཉིས་པ་བསྔོ་བ་སྒོམ་ལམ་ནི། ཡོངས་སུ་བསྔོ་བ་ཁྱད་
པར་ཅན། །དེ་ཡི་བྱེད་པ་མཆོག་ཡིན་ནོ། །དེ་ནི་དམིགས་མེད་རྣམ་
པ་ཅན། །ཕྱིན་ཅི་མ་ལོག་མཚན་ཉིད་དོ། །དབེན་དང་སངས་རྒྱས་
བསོད་ནམས་ཚོགས། ། རང་བཞིན་དྲན་པའི་སྤྱོད་ཡུལ་ཅན། །
ཐབས་བཅས་མཚན་མ་མེད་པ་དང་། །སངས་རྒྱས་རྗེས་སུ་ཡི་རང་
དང་། །ཁམས་གསུམ་གཏོགས་པ་མ་ཡིན་དང༌། །ཆུང་དང་འབྲིང་
དང་ཆེན་པོ་ཡི། །བསྔོ་བ་གཞན་ནི་རྣམ་གསུམ་པོ། །བསོད་ནམས་ཆེ་
འབྱུང་བདག་ཉིད་དོ། །ཞེས་གསུངས། ཡོངས་སུ་བསྔོ་བ་ཁྱད་པར་
ཅན་བྱང་སེམས་སྒོམ་ལམ་པའི་བསྔོ་བ་དེ་ཡི་བྱེད་པ་ནི། དགེ་པའི་
རྩ་བ་རྣམས་རྫོགས་བྱང་གིས་རྒྱུར་བསྒྱུར་བར་བྱེད་པས་བསྔོ་བ་གཞན་
ལས་མཆོག་ཡིན་ནོ། ། འདི་ནི་དེའི་བསྔོ་བ་སྤྱི་ལ་བྱའོ། ། དེ་ལ་
དབྱེ་ན་ནི་བཅུ་གཅིག་སྟེ། བསྔོ་བྱའི་རྫས་ཚུལ་ཁྲིམས་ཀྱི་ཕུང་བོ་
སོགས་བདེན་པར་མི་དམིགས་པའི་ཚུལ་གྱིས་རྫོགས་བྱང་དུ་བསྔོ་བ་ནི།
དམིགས་མེད་རྣམ་པ་ཅན་གྱི་བསྔོ་བ་དང་། བསྔོ་བྱེད་ཀྱི་སེམས་ལ་
བདེན་ཞེན་བཀག་ནས་དགེ་རྩ་རྣམས་རྫོགས་བྱང་དུ་བསྔོ་བ་ནི།
ཕྱིན་ཅི་མ་ལོག་པའི་མཚན་ཉིད་ཀྱི་བསྔོ་བར་བཤད་དོ། ། བསྔོ་བ་
ལ་བདེན་ཞེན་བཀག་ནས་དགེ་བ་རྫོགས་བྱང་དུ་བསྔོ་བ་ནི། དབེན་
པའི་བསྔོ་བ་དང་། སངས་རྒྱས་དང་རང་གི་དགེ་ཚོགས་ལ་བཟང་
410

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ངན་དུ་བདེན་པར་ཞེན་པ་བཀག་ནས་དགེ་བ་རྫོགས་བྱང་དུ་བསྔོ་བ་
ནི། སངས་རྒྱས་ཀྱི་བསོད་ནམས་ཀྱི་ཚོགས་ཀྱི་རང་བཞིན་དྲན་པའི་
སྤྱོད་ཡུལ་ཅན་གྱི་བསྔོ་བ་དང་། ཕྱིན་དྲུག་ལ་བཟང་ངན་དུ་བདེན་
ཞེན་བཀག་ནས་དགེ་བ་རྫོགས་བྱང་དུ་བསྔོ་བ་ནི། ཐབས་ལ་མཁས་
ང་བཅས་པའི་བསྔོ་བ་དང་། བསྔོ་བ་ཐམས་ཅད་ལ་འཁོར་
གསུམ་དུ་བདེན་ཞེན་བཀག་ནས་དགེ་བ་རྫོགས་བྱང་དུ་བསྔོ་བ་ནི།
མཚན་མ་མེད་པ་ཞེས་བྱ་བའི་བསྔོ་བ་དང་། ཐེག་པ་གསུམ་གྱི་ལམ་
ཐམས་ཅད་ལ་བདེན་ཞེན་བཀག་ནས་དགེ་བ་རྫོགས་བྱང་དུ་བསྔོ་བ་
ནི། སངས་རྒྱས་ཀྱིས་རྗེས་སུ་གནང་ཞིང་ཡི་རང་བའི་བསྔོ་བ་དང་།
ཁམས་གསུམ་ལ་བདེན་ཞེན་བཀག་ནས་དགེ་བ་རྫོགས་བྱང་དུ་བསྔོ་བ་
ནི། འཁོར་བའི་རྒྱུར་མི་འགྲོ་བའི། ཁམས་གསུམ་དུ་གཏོགས་པ་
མ་ཡིན་པའི་བསྔོ་བ་དང་། ཡང་ཆུང་ངུ་དང་འབྲིང་དང་ཆེན་པོ་ཡི་
བསྔོ་བ་གཞན་ནི་རྣམས་པ་གསུམ་སྟེ། གསུམ་པོ་ཡང་བསོད་ནམས་
ཤིན་ཏུ་ཆེ་བ་འབྱུང་བའི་བདག་ཉིད་དོ། དེ་ཡང་སྟོང་གསུམ་གྱི་
སེམས་ཅན་རྣམས་དགེ་བ་བཅུ་ནས་མངོན་ཤེས་ལྔ་ལ་བཀོད་པའི་བར་
གྱི་བསོད་ནམས་ལས། དེན་ཞེན་བཀག་པའི་དགེ་རྩ་རྫོགས་བྱང་
དུ་བསྔོ་བ་ནི། དེ་བས་ཀྱང་བསོད་ནམས་ཆེན་པོ་འབྱུང་བའི་བསྔོ་
བ་ཆུང་ངུ་དང་། སྟོང་གསུམ་གྱི་སེམས་ཅན་རྣམས་རྒྱུན་ཞུགས་ནས་
རང་རྒྱལ་དགྲ་བཅོམ་གྱི་བར་ལ་བཀོད་པའི་བསོད་ནམས་ལས།
སྔར་ལྟར་བསྔོ་བ་ནི། དེ་བས་ཀྱང་བསོད་ནམས་ཆེན་པོ་འབྱུང་བའི་
བསྔོ་བ་འབྲིང་དང་། སྟོང་གསུམ་གྱི་སེམས་ཅན་རྣམས་བླ་མེད་
རྫོགས་བྱང་དུ་ཞུགས་པ་ལ་ཕྱོགས་བཅུའི་འཇིག་རྟེན་ཁམས་ཀྱི་སེམས་
ཅན་རེ་རེས་མཆོད་པའི་བསོད་ནམས་ལས། བདེན་ཞེན་བཀག་
411

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའི་དགེ་རྩ་རྫོགས་བྱང་དུ་བསྔོ་བ་ནི། དེ་བས་ཀྱང་བསོད་ནམས་
ཆེན་པོ་འབྱུང་བའི་བསྔོ་བ་ཆེན་པོའོ། ། ཆུང་འབྲིང་ཆེན་པོའི་
དབྱེ་བ་ཡང་དཔེའི་སྟེང་ནས་ཕྱེ་བ་ཡིན་གྱི བསྔོ་བའི་སྟོབས་ཆེ་
ཆུང་གིས་མིན་པར་བཤད་ལ། རྒྱན་སྣང་ལས་བསྔོ་བ་བཅུ་གཉིས་
དོན་གཅིག་པར་ཡང་བཤད་དོ། ། འཇམ་དཔལ་གྱི་ཞིང་བཀོད་
ལས། ཆོས་རྣམས་ཐམས་ཅད་རྐྱེན་བཞིན་ཏེ། འདུན་པའི་རྩ་ལ་
རབ་ཏུ་གནས། །གང་གིས་སྨོན་ལམ་ཅི་བཏབ་པ། །འབྲས་བུའང་དེ་
འདྲ་ཉིད་དུ་འགྱུར། ཞེས་དང་། དཔལ་ལྡན་ཟླ་གྲགས་ཀྱིས།
སེམས་ཅན་རྣམས་མཐའ་ཡས་ཕྱིར་དང་། །སངས་རྒྱས་མཁྱེན་པ་་
ཚད་མེད་དང་། །དེར་ནི་ཡོངས་སུ་བསྔོ་བའི་ཕྱིར། །བསོད་ནམས་དེ་
ནི་མཐའ་ཡས་འགྱུར། །ཞེས་གསུངས་སོ། ། གསུམ་པ་ཡི་རང་ནི།
ཐབས་དང་མི་དམིགས་པ་དག་གིས། དགེ་བའི་རྩ་ལ་ཡི་རང་བ།
རྗེས་སུ་ཡི་རང་ཡིད་བྱེད་པ། སྒོམ་པ་ཡིན་པར་འདིར་བརྗོད་དོ། །
ཞེས་གསུངས། ཀུན་རྫོབ་ཏུ་དགེ་རྩ་རྣམས་སྒྱུ་མ་ལྟར་དམིགས་པའི་
ཐབས་མཁས་དང་། དོན་དམ་པར་དགེ་བའི་འཁོར་གསུམ་མི་་་་
དམིགས་པ་རྟོགས་པའི་ཤེས་རབ་དག་གིས་ཟིན་པའི་སྒོ་ནས་བྱང་
སེམས་སྒོམ་ལམ་པས། རང་གཞན་གྱི་དགེ་བའི་རྩ་བ་ལ་དགའ་བའི་
སེམས་ཀྱིས་ཡི་རང་བ་ནི། རྗེས་སུ་ཡི་རང་བ་ཡིད་ལ་བྱེད་པ་ཡི་སྒོམ་
པ་ཞེས་བྱ་བའི་ལམ་ཡིན་པར་སྐབས་འདིར་བརྗོད་དོ། ། ཉི་སྣང་
དང་འགྲེལ་བ་ལས། མོས་པ་ཡིད་ལ་བྱེད་པས་ནི་འབྱུང་ཁོངས་དག་
ནས་གསེར་གྱི་གར་བུ་བཞིན་དུ་བསོད་ནམས་མངོན་དུ་འདུ་བྱེད་
དོ། ། ཡོངས་སུ་བསྔོ་བ་ཡིད་ལ་བྱེད་པས་ནི་གསེར་མགར་གྱི་རྒྱན་
བཞིན་དུ་ཡང་དག་པར་རྫོགས་པའི་བྱང་ཆུབ་ཀྱི་ཡན་ལག་ཏུ་བྱེད་
412 -

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དོ། ། རྗེས་སུ་ཡི་རང་བ་ཡིད་ལ་བྱེད་པས་ནི་རང་དང་གཞན་གྱི
བསོད་ནམས་བྱ་བ་མཉམ་པ་ཉིད་ཐོབ་བོ། ། ཞེས་གསུངས་སོ།
གཉིས་པ་ཟག་མེད་སྒོམ་ལམ་ལ་གཉིས། སྒྲུབ་པ་དང༌། རྣམ་དག་
སྒོམ་ལམ་མོ། ། དང་བོ་ནི། དེ་ཡང་ངོ་བོ་ཉིད་མཆོག་ཉིད། །
ཀུན་ལ་མངོན་པར་འདུ་མི་བྱེད། །ཆོས་རྣམས་དམིགས་སུ་མེད་པར་
ནི། །གཏོད་པར་བྱེད་པ་དོན་ཆེན་ཉིད། ། ཅེས་གསུངས། ཡོན་
ཏན་མངོན་པར་སྒྲུབ་པའི་སྒོམ་ལམ་དེ་ཡི་ངོ་བོ་ནི། ཆོས་ཐམས་
ཅད་བདེན་གྲུབ་ཀྱིས་སྟོང་བར་མངོན་སུམ་དུ་མཐོང་བའི་ཤེས་རབ་ཀྱི་
ཕ་རོལ་ཏུ་ཕྱིན་པ་ཉིད་ཡིན་ནོ། ། ཤེས་རབ་ཀྱི་ཕར་ཕྱིན་དེ་ནི་ཕར་
ཕྱིན་གཞན་ལས་མཆོག་ཏུ་གྱུར་པ་ཉིད་ཡིན་ཏེ། འདིས་མ་ཟིན་ན་
ཕར་ཕྱིན་གཞན་ལྔས་སངས་རྒྱས་མི་འཐོབ་པའི་ཕྱིར། དེས་ན་སྒྲུབ་
པ་སྒོམ་ལམ་ནི་སངས་རྒྱས་འཐོབ་པའི་ཐབས་ཀྱི་མཆོག་ཉིད་དོ། །
འདི་ནི་དམུས་ལོང་མང་བོ་མིག་ལྡན་མེད་ན་གྲོང་ཁྱེར་དུ་འགྲོ་མི་ནུས་
པའི་དཔེས་གསུངས་སོ། ། བྱེད་ལས་ནི། སྒྲུབ་པ་སྒོམ་ལམ་དེས་
ཆོས་ཀུན་ལ་བདེན་གྲུབ་ཏུ་མངོན་པར་འདུ་མི་བྱེད་པ་སྟེ་བདེན་པའི་
སྐྱེ་བ་སོགས་མེད་པར་གཏོགས་ནས་སྒྲུབ་པར་བྱེད་པའོ། ། ·་དེའི་
གནས་སྐབས་ཀྱི་ཡོན་ཏན་ནི། ཆོས་རྣམས་བདེན་གྲུབ་ཏུ་དམིགས་
སུ་མེད་པར་རྟོགས་པ་ལ་སོགས་པའི་ལམ་གོང་མའི་གོང་མ་དག་ནི་
སྒོམ་ལམ་པ་དེའི་རྒྱུད་ལ་གཏོད་པར་བྱེད་པ་སྟེ་སྐྱེད་པར་བྱེད་པ་དང་།
མཐར་ཐུག་གི་ཡོན་ཏན་ནི། དོན་ཆེན་པོ་སངས་རྒྱས་ཉིད་ཐོབ་པར་
བྱེད་པའོ། ། གཉིས་པ་རྣམ་དག་སྒོམ་ལམ་ལ་གཉིས། རྣམ་དག་
གི་རྒྱུ་དང་། རྣམ་དག་དངོས་སོ། ། དང་བོ་ནི། སངས་རྒྱས་
བསྟེན་དང་སྦྱིན་སོགས་དང་། །ཐབས་ལ་མཁས་པ་གང་ཡིན་པ། །
413

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདི་ལ་མོས་པའི་རྒྱུ་དག་ཡིན། །ཆོས་ཀྱིས་འཕོང་བའི་རྒྱུ་དག་ནི། །
བདུད་ཀྱི་ཐབས་ཀྱིས་ནོན་པ་དང་། ། ཟབ་མོའི་ཆོས་ལ་མ་མོས་་་་་་
དང་། །ཕུང་བོ་ལ་སོགས་མངོན་ཞེན་དང༌། །སྡིག་པའི་གྲོགས་པས་
ཡོངས་ཟིན་པའོ། །ཞེས་གསུངས། སངས་རྒྱས་བསྟེན་པ་དང་།
སྤྱིན་སོགས་ཕར་ཕྱིན་དྲུག་རྫོགས་པར་བྱེད་པ་དང༌། ཞི་ལྷག་ཟུང་
འབྲེལ་གྱི་ཐབས་ལ་མཁས་པ་གང་ཡིན་པ་སྟེ། དེ་གསུམ་ནི་རྣམ་
དག་སྒོམ་ལམ་འདི་ལ་མོས་པའི་རྒྱུ་དག་ཡིན་ནོ། ། ཐེག་པ་ཆེན་
པོའི་ཆོས་ཀྱིས་འཕོང་པའི་རྒྱུ་དག་ནི། བདུད་ཀྱི་ཐབས་ཀྱིས་ནོན་པ་
སྟེ་བྱིན་གྱིས་བརླབས་པ་དང་། ཟབ་མོའི་ཆོས་སྤྲོས་བྲལ་ལ་མ་མོས་
པ་དང་། ཕུང་བོ་ལ་སོགས་པའི་ཆོས་ལ་བདེན་པར་མངོན་པར་
ཞེན་པ་དང་། སྡིག་པའི་གྲོགས་པོས་ཡོངས་སུ་ཟིན་པའོ།
གཉིས་པ་ལ་གཉིས། རྣམ་དག་སྤྱིར་བསྟན་པ་དང་། བྱེ་བྲག་ཏུ་
བཤད་པའོ། ། དང་བོ་ནི། འབྲས་བུ་དག་པ་གཟུགས་ལ་་་་་་་
སོགས། །དག་པ་ཉིད་དེ་གང་གི་ཕྱིར། །དེ་གཉིས་ཐ་དད་མ་ཡིན་
ཅེས་ཞིང་། ། གཅད་དུ་མེད་པས་དག་པར་བརྗོད། ། གསུངས།
བར་ཆད་མེད་ལམ་གྱི་འབྲས་བུ་རྣམ་གྲོལ་ལམ་ནི། རང་ཐོབ་བྱེད་
ཀྱི་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་དྲི་མས་དག་པ་ན།
གཟུགས་ལ་སོགས་པའི་ཆོས་ཐམས་ཅད་ཀྱང་དྲི་མ་དེ་ཡིས་དག་པ་
ཉིད་དེ། རྒྱུ་མཚན་གང་གི་ཕྱིར་ན། དགེ་སྦྱོང་ཚུལ་གྱི་འབྲས་བུ་
དང་གཟུགས་སོགས་རྣམ་པར་དག་པ་དེ་གཉིས་ངོ་བོ་ཐ་དད་མ་ཡིན་
ཞིང་། རིགས་སོ་སོར་གཅད་དུ་མེད་པས་དེ་གཉིས་དག་པ་རིགས་
གཅིག་པར་བརྗོད་པའི་ཕྱིར། ཉི་སྣང་ལས། དེ་ལ་གཟུགས་རྣམ་
པར་དག་པ་གང་ཡིན་པ་དེ་ནི་འབྲས་བུ་རྣམ་པར་དག་པ་ཉིད་དོ། །
414

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཞེས་བྱ་བ་ནི་འཕགས་པའི་གང་ཟག་གང་ཡིན་པའི་དགེ་སྦྱོང་གི་་་་
འབྲས་བུ་དེ་ནི་གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་
ལ་སོགས་པ་དང་བྲལ་བས་རབ་ཏུ་ཕྱེ་བ་ཉིད་ཡིན་པའི་ཕྱིར་རོ། །
ཞེས་སོ། ། གཉིས་པ་ལ་གཉིས། ལམ་གྱི་དབྱེ་བ་དངོས་དང་།
ཇི་ལྟར་རྣམ་པར་དག་པའི་ཚུལ་ལོ། ། དང་བོ་ནི། ཉོན་མོངས་
ཤེས་བྱ་ལམ་གསུམ་གྱི།།ཉམས་ཕྱིར་སློབ་མ་བསེ་རུ་དང་། ། རྒྱལ་
སྲས་རྣམས་ཀྱི་དག་པ་སྟེ། །སངས་རྒྱས་རྣམ་ཀུན་ཤིན་ཏུ་བ། །ཞེས་
གསུངས ཉོན་མོངས་པ་དང་། དེ་དང་ཤེས་བྱ་ལ་སྒྲིབ་པའི་
ཕྱོགས་གཅིག་ཕྱི་རོལ་དོན་འཛིན་གྱི་རྟོག་པ་དང་། ཐེག་པ་གསུམ་
གྱི་ལམ་གསུམ་གྱི་སྒྲིབ་པ་རྣམས་ཅི་རིགས་པར་སྤངས་ཤིང་ཉམས་པར་
བྱས་པའི་ཕྱིར་ན། སྤངས་པ་དེ་གསུམ་ནི་རིམ་པ་བཞིན་སློབ་མ་
ཉན་ཐོས་དང་། བསེ་རུ་རང་རྒྱལ་དང༌། རྒྱལ་སྲས་འཕགས་པ་
རྣམས་ཀྱི་དག་པ་སྟེ། སངས་རྒྱས་ཀྱི་དག་པ་ནི་སྒྲིབ་པའི་རྣམ་པ་
ཀུན་གྱིས་དག་པའི་ཤིན་ཏུ་བ་ཡིན་ནོ། ། གཉིས་པ་ལ་གཉིས།
དངོས་དང་། རྩོད་པ་སྤོང་བའོ། ། དང་བོ་ནི། ས་དགུ་ལ་ནི་
ཆེན་པོ་ཡི། ཆེན་པོ་ལ་སོགས་དྲི་མ་ཡི། །གཉེན་པོ་ཆུང་ངུའི་ཆུང་ངུ་
ལ། །སོགས་པའི་ལམ་ནི་དག་པ་ཡིན། །ཞེས་གསུངས། འདོད་པ་
དང་། བསམ་གཏན་བཞི་དང་། གཟུགས་མེད་པ་བཞི་སྟེ། ས་
དགུ་པོ་རེ་རེ་ལ་ནི། ·སྒོམ་སྤང་ཆེན་པོ་ནས་ཆུང་ངུའི་ཆུང་ངུ་ལ་
སོགས་པ་དགུ་དགུ་དང་། སྒོམ་སྤང་གི་དྲི་མ་དེ་ཡི་གཉེན་པོ་ཆུང་
ངུའི་ཆུང་ངུ་ནས་ཆེན་པོའི་ཆེན་པོ་ལ་སོགས་པའི་བར་ཆད་མེད་པའི་
ལམ་ནི། སྤང་བྱ་དེ་རྣམས་ཀྱིས་རྣམ་པ་དག་པ་ཐོབ་པར་བྱེད་པའི་
རྒྱུ་ཡིན་ནོ། ། གཉིས་པ་ནི། དེ་ལ་ཀླན་ཀ་སྤང་བ་ཡིས།།ལམ་ནི་
415

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཇལ་དང་གཞལ་བྱ་དག །མཉམ་པ་ཉིད་ཀྱིས་ཁམས་གསུམ་གྱི། །
གཉེན་པོ་ཉིད་དུ་འདོད་པ་ཡིན། །ཞེས་གསུངས། སྒོམ་སྤང་ཆེན་
པོའི་ཆེན་པོ་སོགས་ལ་གཉེན་པོ་ཆུང་ངུའི་ཆུང་ངུ་སོགས་རིམ་པར་
སྦྱར་བ་དེ་ལ། ཁ་ཅིག་ན་རེ། དེ་ལྟར་སྦྱར་བ་མི་འཐད་དེ།
སྤང་བྱ་ཆེན་པོ་ལ་གཉེན་པོ་ཡང་ཆེན་པོ་དགོས་པའི་ཕྱིར་ཞེས་བྱ་བའི་
ཀླན་ཀ་ནི། གོས་ཀྱི་དྲི་མ་ཕྲ་མོ་བསལ་བ་ལ་ཁྲུ་མཁན་གྱིས་འབད་པ་
ཆེན་པོ་བྱེད་པའི་དཔེའི་སྒོ་ནས་སྤངས་པ་ཡིས། ཇི་སྐད་བཤད་པའི་
སྒོམ་ལམ་ནི། འཇལ་བྱེད་ཚད་མ་དང་གཞལ་བྱ་དག་བདེན་སྟོང་
མཉམ་པ་ཉིད་དུ་མངོན་སུམ་དུ་རྟོགས་པའི་སྒོམ་ལམ་བར་ཆད་མེད་
ལམ་ཡིན་པ་ཉིད་ཀྱིས་རང་རང་གི་ངོས་སྐལ་གྱི་ཁམས་གསུམ་གྱི་སྒྲིབ་
པའི་གཉེན་པོ་ཉིད་དུ་འདོད་པ་ཡིན་ནོ། ། ཤེས་རབ་ཀྱི་ཕ་རོལ་ཏུ་
ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་
འགྲེལ་བ་ཚིག་དོན་གསལ་བའི་སྣང་བ་ལས་ལམ་ཤེས་པ་ཉིད་ཀྱི་་་་
སྐབས་ཏེ་གཉིས་པའོ། །
གསུམ་པ་གཞི་ཤེས་རྒྱས་པར་བཤད་པ་ལ་དྲུག གཞི་ཤེས་ཀྱི་
རང་བཞིན། ཉེ་རིང་དུ་འཇོག་པའི་རྒྱུ་མཚན། སྤང་བྱ་དང་་་
གཉེན་པོའི་རབ་དབྱེ། ཇི་ལྟར་ཉམས་སུ་ལེན་པའི་ཚུལ། དེ་ལྟར་
ཉམས་སུ་བླངས་པའི་འབྲས་བུ། མཁྱེན་པ་གསུམ་གྱི་མཇུག་བསྡུ་
བའོ། ། དང་བོ་ནི། ཚུ་རོལ་ཕ་རོལ་མཐའ་ལ་མིན། །དེ་དག་
བར་ན་མི་གནས་པ། །དུས་རྣམས་མཉམ་པ་ཉིད་ཞེས་ཕྱིར། །ཤེས་
རབ་ཕ་རོལ་ཕྱིན་པར་འདོད། །ཅེས་གསུངས། བྱང་སེམས་་་་་
འཕགས་པ་སོགས་ནི། འཁོར་བ་མི་རྟག་པ་དང་སྡུག་སྡུག་བསྔལ་བ་
སོགས་རྟོགས་པའི་ཤེས་རབ་ཀྱིས་འཁོར་བའི་སྐྱོན་མཐོང་བས་ཚུར་
416

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རོལ་འཁོར་བའི་མཐར་མི་གནས་ལ། གཞན་དོན་ཁུར་དུ་ཁྱེར་བའི་
སྙིང་རྗེ་ཆེན་པོའི་སྟོབས་ཀྱིས་ཕ་རོལ་ཞི་བ་མྱ་ངན་འདས་པའི་མཐའ་
ལ་གནས་པ་མིན་ཞིང་། དོན་དམ་པར་དེ་དག་བར་ན་ཡང་མི་་་
གནས་པ་ཡིན་ཏེ། སྲིད་ཞི་ལ་བདེན་ཞེན་གྱི་དམིགས་པ་དང་བྲལ་
བའི་ཕྱིར། དེ་ཡང་ཡིན་ཏེ། དུས་གསུམ་གྱི་ཆོས་རྣམས་བདེན་
སྟོང་མཉམ་པ་ཉིད་དུ་མངོན་སུམ་དུ་ཤེས་པའི་ཕྱིར། དེ་ལྟར་ན་
ཐེག་ཆེན་འཕགས་པ་དེ་རྣམས་དང་དེ་དག་གི་རྒྱུད་ཀྱི་མཐའ་གཉིས་
ལ་མི་གནས་པའི་གཞི་ཤེས་ནི། རྒྱལ་བའི་ཡུམ་ཤེས་རབ་ཀྱི་ཕ་རོལ་
ཏུ་ཕྱིན་པ་སོགས་ལ་ཉེ་བ་ཡིན་པར་འདོད་དོ། ། དེ་ལྟར་ཡང་ཉི་
སྣང་ལས། བྱང་ཆུབ་སེམས་དཔའི་ཤེས་རབ་ཀྱི་ཕ་རོལ་ཏུ་ཕྱིན་པ་
ནི་ཚུར་རོལ་གྱི་མཐའ་མ་གཉིས་ཀ་ལས་གཞན་དུའང་མི་དམིགས་ཏེ་
ཞེས་བྱ་བ་དང་། ཤིན་ཏུ་རྣམ་པར་དག་པའི་ཕྱིར་རོ་ཞེས་བྱ་བ་ལ་
སོགས་པས་འཁོར་བ་དང་“”མྱ་ངན་ལས་འདས་པའི་འདུ་ཤེས་དང་
དམིགས་པ་བཀག་པས་གང་གསུངས་པ་ཡིན་ནོ། ། དེ་ལ་མི་་་་
དམིགས་པའང་གང་གི་ཕྱིར། དུས་རྣམས་མཉམ་པ་ཉིད་ཞེས་་་་་
ཕྱིར། །ཤེས་རབ་ཕ་རོལ་ཕྱིན་པར་འདོད།།། ཅེས་བྱ་བ་ཡིན་ཏེ།
དུས་གསུམ་པའི་ཆོས་རྣམས་མཉམ་པ་ཉིད་ཀྱི་ཕྱིར་རོ། ། ཞེས་བྱ་
བའི་འཐད་པས་གང་གསུངས་པ་ཡིན་ནོ། ། ཞེས་གསུངས་ལ།
བྱང་ཆུབ་ལམ་གྱི་རིམ་པ་ལས། རྗེ་བཙུན་བྱམས་པས། ཤེས་པས་
སྲིད་པ་མི་གནས་ཤིང་། ། སྙིང་རྗེས་ཞི་ལ་མི་གནས་དང་། །ཞེས་་་
གསུངས་པ་ལྟར་ཤེས་རབ་ཀྱིས་འཁོར་བའི་མཐར་ལྟུང་བ་འགོག་ལ།
སྙིང་རྗེས་ཞི་བའི་མཐར་ལྟུང་བ་འགོག་དགོས་པས་ཤེས་རབ་ཀྱིས་ཞི་
བར་ལྟུང་པ་མི་ཁེགས་པའི་ཕྱིར་དང་། སྲིད་པའི་མཐར་མ་ལྟུང
417

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཐེག་དམན་ལ་ཡང་ཡོད་པའི་ཕྱིར་དང་། བྱང་སེམས་ཀྱི་ལམ་གྱི་
དགག་བྱའི་གཙོ་བོ་ཞི་བའི་མཐར་ལྟུང་བ་ཡིན་པའི་ཕྱིར་རོ། །
ཞེས་གསུངས་སོ། ། གཉིས་པ་ནི། དེ་ནི་མཚན་མར་དམིགས་སྒོ་
ནས། །ཐབས་མ་ཡིན་པས་རིང་བ་སྟེ། །དེ་ནི་ཐབས་ལ་མཁས་པ་
ཡིས། །ཡང་དག་ཉེ་བ་ཉིད་དུ་བཤད། །ཅེས་གསུངས། ཉན་ཐོས་
ལ་སོགས་པ་དེ་དག་ནི་གཞི་ཕུང་ཁམས་སྐྱེ་མཆེད་ལ་མཚན་མར་་་
དམིགས་ཤིང་ཞེན་པའི་སྒོ་ནས་ཐབས་ལ་མཁས་པ་མ་ཡིན་པས་ཡུམ་
ཤེར་ཕྱིན་ལ་རིང་བ་སྟེ། དུས་གསུམ་གྱི་ཆོས་རྣམས་བདེན་སྟོང་
མཉམ་པ་ཉིད་དུ་རྟོགས་པའི་བྱང་ཆུབ་སེམས་དཔའ་དེ་དག་ནི།
བདེན་པ་གཉིས་ལ་བརྟེན་པའི་ཐབས་ལ་མཁས་པ་ཡིས་ཡུམ་ཤེར་ཕྱིན་
ལ་ཡང་དག་པར་ཉེ་བ་ཉིད་དུ་མདོ་ལས་བཤད་དོ། ། རྟེན་གྱི་གང་
ཟག་ཡུམ་ལ་ཉེ་རིང་དུ་བཤད་པ་ཉིད་ཀྱིས་དེ་དག་གི་གཞི་ཤེས་ཀྱང་
ཡུམ་ལ་ཉེ་རིང་གི་གཞི་ཤེས་སུ་བསྟན་པ་ཡིན་ནོ། ། གསུམ་པ་ལ་
གཉིས། སྤང་གཉེན་དངོས་དང༌། མཇུག་བསྡུ་བའོ། ། དང་
བོ་ནི། གཟུགས་སོགས་ཕུང་བོ་སྟོང་ཉིད་དང་། །དུས་གསུམ་་་་་་
གཏོགས་པའི་ཆོས་རྣམས་དང༌། །སྦྱིན་སོགས་བྱང་ཆུབ་ཕྱོགས་རྣམས་
ལ། །སྤྱོད་པའི་འདུ་ཤེས་མི་མཐུན་ཕྱོགས། །སྦྱིན་ལ་སོགས་ལ་ངར་
འཛིན་མེད། ། གཞན་དག་དེ་ལ་སྦྱོར་བྱེད་པ། །དེ་ནི་ཆགས་པའི་
མཐའ་འགོག་པས། །རྒྱལ་ལ་སོགས་ལ་ཆགས་པ་ཕྲ། །ཆོས་ཀྱི་ལམ་ནི་
རང་བཞིན་གྱིས། །དབེན་པའི་ཕྱིར་ན་དེ་ཟབ་ཉིད། །ཆོས་རྣམས་
རང་བཞིན་གཅིག་པར་ནི། ། ཤེས་པས་ཆགས་པ་སྤོང་བ་ཡིན། །
མཐོང་བ་ལ་སོགས་བཀག་པ་ཡིས། །དེ་ནི་རྟོགས་པར་དཀའ་བར་
བཤད། །གཟུགས་ལ་སོགས་པ་མི་ཤེས་ཕྱིར། །དེ་ནི་བསམ་མི་ཁྱབ་
418

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་འདོད། །ཅེས་གསུངས། གཟུགས་ལ་སོགས་པའི་ཕུང་བོ་གང་
ཟག་གི་བདག་གིས་སྟོང་བའི་སྟོང་བའི་སྟོང་ཉིད་དང་། དུས་གསུམ་
དུ་གཏོགས་པའི་ཆོས་རྣམས་དང༌། སྦྱིན་སོགས་ཕར་ཕྱིན་དྲུག་དང་
བྱང་ཆུབ་ཕྱོགས་ཀྱི་ཆོས་སོ་བདུན་ནས་རྣམ་མཁྱེན་གྱི་བར་རྣམས་ལ་
བདེན་པར་སྤྱོད་པའི་འདུ་ཤེས་ཀྱིས་བཅིང་བའི་ཐེག་ངམན་གྱི་གཞི་
ཤེས་སོགས་ནི། བྱང་ཆུབ་སེམས་དཔའི་ལམ་གྱི་མི་མཐུན་པའི་་་
ཕྱོགས་ཏེ་གོལ་ས་ཡིན་ནོ། ། གཞི་ལམ་ལ་ལྟོས་པའི་སྤང་བྱ་དེ་དག་
གི་གཉེན་པོ་ནི། སྦྱིན་པ་དང་ཚུལ་ཁྲིམས་ལ་སོགས་པ་ལ་བདེན་
ཞེན་གྱིས་རློམ་པའི་ངར་འཛིན་མེད་པ་ལ་བདག་ཉིད་གནས་ནས་
གདུལ་བྱ་གཞན་དག་ཀྱང་ཀུན་ཏུ་རྨོངས་པ་ལ་གདམས་ངག་སྟོན་པ་
དང་། བག་མེད་པ་ལ་གཉེན་པོ་ལེན་དུ་འཇུག་པ་དང་། ཞུམ་པ་
ལ་གཟེངས་བསྟོད་པ་དང་། ཡང་དག་པར་ཞུགས་པ་ལ་དགའ་བར་
བྱེད་པའི་སྒོ་ནས་སྦྱིན་པ་ལ་སོགས་པའི་འཁོར་གསུམ་རྣམ་པར་དག་
པའི་ཚུལ་དེ་ལྟ་བུ་ལ་སྦྱོར་བར་བྱེད་པ་དང་འཛུད་པར་བྱེད་པའི་་
བདེན་ཞེན་མེད་པའི་ལམ་དེ་ནི། མཚན་འཛིན་གྱི་ཆགས་པའི་་་
མཐའ་ཐམས་ཅད་འགོག་བྱེད་ཡིན་པས་རྣམ་པ་ཐམས་ཅད་དུ་གཉེན་
པོ་ཡིན་ནོ། ། རྒྱལ་བ་ལ་སོགས་པ་ལ་བདེན་གྲུབ་ཏུ་ཞེན་པའི་སྒོ་
ནས་དད་པས་ཕྱག་འཚལ་བ་ལ་སོགས་ནི། རེ་ཞིག་མ་དད་པ་་་་
སོགས་ཀྱི་གཉེན་པོ་ཡིན་ན་ཡང་མཚན་འཛིན་གྱི་ཆགས་པ་ཕྲ་མོས་
བཅིང་བའི་ཕྱིར་ཆོས་རང་བཞིན་མེད་རྟོགས་ཀྱི་ཤེས་རབ་དང་དེ་
ཉམས་སུ་ལེན་པའི་བྱང་སེམས་ལ་ལྟོས་ཏེ་མི་མཐུན་པའི་ཕྱོགས་སོ། །
དེའི་ཕྱིར་རྫོགས་པའི་སངས་རྒྱས་རྣམས་ཀྱིས་ཐུགས་དང་བོ་བསྐྱེད་པ་
ནས་འཚང་རྒྱ་བའི་བར་དང་། སངས་རྒྱས་པ་ནས་མྱ་ངན་ལས་མ་
419

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདས་པའི་བར་དང་། མྱ་ངན་ལས་འདས་ཚུལ་བསྟན་པ་ནས་དམ་
པའི་ཆོས་མ་ནུབ་པའི་བར་གྱི་དགེ་བ་ལ་བདེན་ཞེན་གྱི་སྒོ་ནས་ཡི་རང་
བ་དང་བསྔོ་བ་སོགས་ཀྱང་། བསྔོ་བའི་འཁོར་གསུམ་བདེན་སྟོང་སྒྱུ་
མ་ལྟར་དམིགས་པའི་བསྔོ་བ་སོགས་རྒྱལ་སྲས་ཀྱི་སྤྱོད་པ་ལ་ལྟོས་པའི་
སྤང་བྱའོ། ། འདི་དག་མི་མཐུན་པའི་ཕྱོགས་ཡིན་པ་ནི་གང་གི་
ཕྱིར་ཞེ་ན། ཆོས་རྣམས་ཀྱི་ལམ་སྟེ་རིགས་ནི་བདེན་པའི་རང་བཞིན་
གྱིས་དབེན་པའི་ཕྱིར་ན་ཆོས་རྣམས་ཀྱི་ཆོས་ཉིད་དེ་ནི་ཟབ་པ་ཉིད་ཀྱི་
ཕྱིར་རོ། ། དེ་དག་ཇི་ལྟར་སྤང་ཞེ་ན། ཆོས་རྣམས་བདེན་སྟོང་
རང་བཞིན་གཅིག་པར་ནི་མངོན་སུམ་དུ་ཤེས་པས་ཆགས་པ་ཕྲ་མོའི་
སྤྱོད་པ་སོགས་ལ་མི་འཇུག་པས་སྤོང་པ་ཡིན་ནོ། ། གཟུགས་་་་་
སོགས་ཀྱི་ཆོས་ཉིད་དེ་ཇི་ལྟར་ཟབ་ཅེ་ན། ཡུམ་ནི་སུས་ཀྱང་མ་་
མཐོང་མ་ཐོས་མ་ངེས་རྣམ་པར་མ་ཤེས། “““”ཞེས་སོགས་ཀྱིས་ཐ་སྙད་
པའི་ཚད་མས་གཟུགས་སོགས་ཀྱི་ཆོས་ཉིད་མཐོང་བ་ལ་སོགས་པ་
བཀག་པ་ཡིས། ཆོས་ཉིད་དེ་དག་ནི་རྟོགས་པར་དཀའ་བར་བཤད་
པས་ན་ཟབ་པ་ཉིད་ཡིན་ནོ། ། དེ་ལྟར་ཟབ་པའི་རྒྱུ་མཚན་ནི་་
རྟོགས་དཀའ་བས་ཡིན་ན། རྟོགས་དཀའ་བའང་གང་གི་ཕྱིར་ཞེ་ན།
ཐ་སྙད་པའི་ཚད་མས་གཟུགས་ལ་སོགས་པ་ནས་ཆོས་མ་འདྲེས་པའི་
བར་གྱི་རང་བཞིན་ཡོངས་སུ་མི་ཤེས་པའི་ཕྱིར་ན། གཟུགས་སོགས་
ཀྱི་ཆོས་ཉིད་དེ་ནི་བསམ་གྱིས་མི་ཁྱབ་པར་འདོད་དོ། ། གཉིས་པ་
ནི། དེ་ལྟར་ཀུན་ཤེས་ཉིད་ལུགས་ལ། ། མི་མཐུན་གཉེན་པོའི་
ཕྱོགས་དག་གི ། རྣམ་པར་དབྱེ་བ་མ་ལུས་པ། །ཇི་སྐད་བཤད་པ་
འདིར་ཞེས་བྱ། །ཞེས་གསུངས། དེ་ལྟར་ན་ཀུན་ཤེས་པ་ཉིད་ཀྱི་
ལུགས་ལ་སྟེ་སྐབས་སུ་ནི། མི་མཐུན་པ་དང་གཉེན་པོའི་ཕྱོགས་དག་
420 ―

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གི་རྣམ་པར་དབྱེ་བ་མ་ལུས་པ་ནི་ཇི་སྐད་བཤད་པ་བཞིན་སྐབས་་
འདིར་ཤེས་པར་བྱའོ། ། བཞི་བ་ནི། གཟུགས་སོགས་དེ་མ་རྟག་
སོགས་དང༌། དེ་མ་རྫོགས་དང་རབ་རྫོགས་དང༌། །དེ་ལ་ཆགས་པ་
མེད་ཉིད་ལ། །སྤྱོད་པ་བཀག་པའི་སྦྱོར་བ་དང་། །མི་འགྱུར་བྱེད་པོ་
མེད་ཉིད་དང་། །བྱ་དཀའ་རྣམ་གསུམ་སྦྱོར་བ་དང་། །སྐལ་བ་ཇི་
བཞིན་འབྲས་ཐོབ་པས། །འབྲས་ཡོད་འདོད་པ་དེ་དང་ནི། །གཞན་
ལ་རགས་ལས་མེད་གང་དང༌། །སྣང་བ་རྣམ་བདུན་ཤེས་བྱེད་དོ།
གཟུགས་ལ་སོགས་ལ་རློམ་མེད་པ། །རྣམ་བཞི་དེ་ཡི་མཉམ་པ་ཉིད། །
ཅེས་གསུངས། གཟུགས་ལ་སོགས་པའི་ངོ་བོ་དང་། དེ་མི་རྟག་པ་
ལ་སོགས་པའི་ཁྱད་ཆོས་དང་། དེ་རྣམས་ཡོན་ཏན་གྱི་རྟེན་དུ་མ་
རྫོགས་པ་དང་རབ་ཏུ་རྫོགས་པ་དང༌། དེ་རྣམས་ལ་ཆགས་པ་མེད་
པ་ཉིད་ལ་བདེན་ཞེན་གྱི་སྤྱོད་པ་བཀག་པའི་སྦྱོར་བ་སྟེ་བཞི་དང་།
ནམ་མཁའ་ལྟར་བསྔགས་པ་དང་བསྔགས་པ་མ་ཡིན་པ་བརྗོད་པའི་
འཕེལ་འགྲིབ་གཞན་དུ་མི་འགྱུར་བའི་སྦྱོར་བ་དང་། སྒྱུ་མའི་སྐྱེ་བུ་
ལྟར་བསྔགས་པ་དང་དེ་མིན་བརྗོད་པས་ཁྲོ་ཆགས་བྱེད་པ་བོ་མེད་
པའི་སྦྱོར་བ་ཉིད་དང་། བྱ་དཀའ་བ་རྣམ་པ་གསུམ་གྱི་སྦྱོར་བ་དངང་་
དེ་ཡང་རྣམ་མཁྱེན་ཆེད་དུ་བྱ་དཀའ་བའི་ཚུལ་ནི། ནམ་མཁའ་
ཡོངས་སུ་སྨིན་པ་དང་གྲོལ་བར་འདོད་པའི་དཔེ་དང་། ལམ་ཤེས་
སྦྱོར་བ་བྱ་དཀའ་བའི་ཚུལ་ནི། ནམ་མཁའ་བར་སྣང་ལ་འདེགས་
པར་འདོད་པའི་དཔེས་གསུངས་ལ། གཞི་ཤེས་ལས་བྱ་དཀའ་བའི་
ཚུལ་ནི། གང་དག་དེ་ལ་རྩོལ་བར་འདོད་པ་ནི་བརྩོན་འགྲུས་ཀྱི་ཕ་
རོལ་ཏུ་ཕྱིན་པ་ཐོབ་པ་ཉིད་དོ། ། ཞེས་གསུངས་ཤིང་། སངས་
རྒྱས་གྲངས་མེད་པས་སེམས་ཅན་གྲངས་མེད་པ་མྱང་འདས་ལ་བཀོད་
421

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱང་སེམས་ཅན་ལ་བྲི་གང་མེད་པ་ནི་དེ་དག་གི་འཐད་པའོ། །
དེས་ན་སེམས་ཅན་སྤྱིའི་འཁོར་བ་ལ་མཐའ་མེད་དེ། སྔར་མེད་པའི་
སེམས་ཅན་གསར་སྐྱེ་མེད་པ་དང༌། དེ་གྲངས་མེད་པས་དགྲ་བཅོམ་
ཐོབ་ཀྱང་སེམས་ཅན་གྱི་ཁམས་ལ་བྲི་གང་མེད་པས། དེ་འབྲུའི་ཕུང་
བོ་དང་མི་མཚུངས་པར་ནམ་མཁའ་ལྟར་དཔེ་དང་ཚད་ཀྱིས་གཞལ་
བར་མི་ནུས་པའི་ཕྱིར་རོ། ། ཤེར་ཕྱིན་གསུངས་པའི་ཚེ་གདུལ་བྱ་
རང་རང་གི་སྐལ་བ་ཇི་ལྟ་བ་བཞིན་དུ་འབྲས་བུ་ཐོབ་པས་འཁོར་་
གཞན་གྱིས་ཀྱང་འབྲས་བུ་ཐོབ་པ་ཡོད་པར་འདོད་པ་སྟེ་འབྲས་བུ་
ཡོད་པའི་སྦྱོར་བ་དེ་དང་ནི། བརྒྱ་བྱིན་གྱིས་སྲུང་བ་སོགས་སྲུང་
བྱེད་གཞན་ལ་རག་ལས་པ་མེད་པའི་སྦྱོར་བ་གང་ཡིན་པ་དང་།
འདི་ལ་གཞན་གྱི་རྐྱེན་གྱིས་མི་འགྲོ་བའི་སྦྱོར་བ་ཞེས་ཀྱང་བཤད་ལ།
དེ་ཡང་ཤེར་ཕྱིན་ཉིད་སྲུང་བྱེད་ཀྱི་མཆོག་ཡིན་པས་དེ་སྒོམ་པ་སོགས་
ལ་སྲུང་བ་གཞན་མི་དགོས་པ་དང་། རྐྱེན་གཞན་གྱི་དབང་དུ་མི་
འགྲོ་བའི་ཕན་ཡོན་གྱི་སྒོ་ནས་གསུངས་པ་ཡིན་ནོ། ། སྣང་བ་རྣམ་
བདུན་གྱི་སྦྱོར་བ་དང་བཅུའོ། ། འདི་ནི་ཤེས་བྱེད་དཔེའི་སྦྱོར་བ་
ཡིན་པར་བཤད་དོ། ། གཞི་ཤེས་སྦྱོར་བ་ནི་སྦྱོར་བ་འདི་རྣམས་
ཀྱིས་ཤུགས་ལ་བསྟན་པར་གསུངས་སོ། ། དེ་ནས་སྦྱོར་བའི་འཛིན་
སྟངས་མཉམ་པ་ཉིད་གསུངས་ཏེ། གཟུགས་ལ་སོགས་པ་ལ་བདེན་
གྲུབ་ཏུ་རློམ་པ་མེད་པ་རྣམ་པ་བཞི་ནི། སྦྱོར་བ་དེ་ཡི་མཉམ་པ་ཉིད་
ཡིན་ནོ། ། གཟུགས་རློམ་སེམས་སུ་མི་བྱེད། གཟུགས་ཀྱིས་རློམ་
སེམས་སུ་མི་བྱེད། གཟུགས་བདག་གི་ཞེས་བྱ་བར་རློམ་སེམས་སུ་མི་
བྱེད། གཟུགས་ལ་རློམ་སེམས་སུ་མི་བྱེད། ཅེས་གསུངས་ལ།
དེ་ཡང་གཟུགས་ལ་གཟུགས་སུ་དང༌། གཟུགས་ཀྱིས་བྱ་བ་ཞིག་བྱས་
422

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སོ་སྙམ་པ་དང་། གཟུགས་བདག་གི་རྟེན་དང་བརྟེན་པ་ཅི་རིགས་
སུ་དང་། གཟུགས་ལ་བྱ་བ་ཅི་རིགས་བྱ་བར་རློམ་སེམས་སུ་མི་བྱེད་
པའི་དོན་ནམ། ཡང་ན་འགྲེལ་བ་ལྟར་གཟུགས་སོགས་ཀྱི་ངོ་བོ་
དང་། མཚན་མ་དང་། དབྱེ་བ་དང་། ཡུལ་ཅན་ལ་སྦྱར་རོ། །
ལྔ་བ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །
དང་བོ་ནི། སྡུག་བསྔལ་ལ་སོགས་བདེན་པ་ལ། །ཆོས་ཤེས་རྗེས་སུ་
ཤེས་པ་དང་། །བཟོད་ཤེས་སྐད་ཅིག་བདག་ཉིད་འདི། །ཀུན་ཤེས་
ཚུལ་ལལ་མཐོང་བའི་ལམ། །ཞེས་གསུངས། སྡུག་བསྔལ་ལ་སོགས་
པའི་བདེན་པ་བཞི་བོ་རེ་རེ་ལ་ཆོས་བཟོད་དང་ཆོས་ཤེས་དང་རྗེས་
བཟོད་དང་རྗེས་སུ་ཤེས་པ་དང་བཞི་བཞི་སྟེ། དེ་ལྟར་ན་བཟོད་
ཤེས་སྐད་ཅིག་མ་བཅུ་དྲུག་གི་བདག་ཉིད་འདི་ནི། ཀུན་ཤེས་པ་
ཉིད་ཀྱི་ཚུལ་ལ་མཐོང་བའི་ལམ་ཡིན་ནོ། ། གཉིས་པ་ནི།
གཟུགས་རྟག་མ་ཡིན་མི་རྟག་མིན། །མཐའ་ལས་འདས་དང་རྣམ་
དག་དང༌། །མ་སྐྱེས་མ་འགགས་ལ་སོགས་དང༌། །མཁའ་འདྲ་ཆགས་
པ་སྤངས་པ་དང་། །ཡོངས་སུ་འཛིན་ལས་གྲོལ་བ་དང་། །ངོ་བོ་ཉིད་
ཀྱིས་བརྗོད་མེད་དང་། །གང་ཕྱིར་འདི་དོན་བརྗོད་པ་ཡིས། །གཞན་
ལ་སྦྱིན་དུ་མེད་པ་དང་། །དམིགས་པ་མེད་པར་བྱེད་པ་དང་། །ཤིན་
ཏུ་རྣམ་དག་ནད་མི་འབྱུང༌། ། ངན་སོང་ཆད་དང་འབྲས་བུ་ནི། །
མངོན་དུ་བྱ་ལ་མི་རྟོག་ཉིད། །མཚན་མ་དག་དང་མ་འབྲེལ་དང་། །
དངོས་དང་མིང་དང་གཉིས་པོ་ལ། །ཤེས་པ་སྐྱེ་བ་མེད་པ་ནི། །ཀུན་
ཤེས་ཉིད་ཀྱི་སྐད་ཅིག་མ། །ཞེས་གསུངས། གཟུགས་རྟག་ཅེས་བྱ་
བའམ་མི་རྟག་ཅེས་བྱ་བར་ཆོས་སྟོན་པར་མི་འགྱུར་རོ། ། ཞེས་
སོགས་ཀྱིས་དོན་དམ་པར་སྡུག་བདེན་གྱི་གཟུགས་སོགས་རྟག་པ་ཡང་
423 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མ་ཡིན་མི་རྟག་པའང་མིན་པར་རྟོགས་པའི་སྡུག་བསྔལ་ཆོས་བཟོད་
གསུངས་ལ། གཟུགས་ཤིན་ཏུ་རྣམ་པར་དག་གོ་ཞེས་བྱ་བར་ཆོས་
སྟོན་པར་འགྱུར་རོ། ། སོགས་ཀྱིས་དོན་དམ་པར་སྡུག་བསྔལ་ཡིན་
མིན་གྱི་མཐའ་ལས་འདས་པར་རྟོགས་པའི་ཆོས་ཤེས་དང་།
གཟུགས་ཡོངས་སུ་དག་པའི་ཕྱིར་ཤེར་ཕྱིན་ཡོངས་སུ་དག་གོ་སོགས་
ཀྱིས་དེ་དོན་གཞན་ཀྱི་བདག་གིས་སྟོང་མི་སྟོང་དོན་དམ་པར་རྣམ་
པར་དག་པར་རྟོགས་པའི་རྗེས་བཟོད་དང༌། གཟུགས་ལ་སྐྱེ་བ་མེད་
པ་དང་འགག་པ་མེད་པ་དང་ཀུན་ནས་ཉོན་མོངས་པ་མེད་པ།
སོགས་ཀྱིས་རང་གི་ངོ་བོ་བདག་གིས་སྟོང་བའི་སྡུག་བདེན་དོན་དམ་
པར་མ་སྐྱེ་བ་དང་མ་འགག་པ་ལ་སོགས་པར་རྟོགས་པའི་རྗེས་ཤེས་
དང་། ནམ་མཁའ་ཡོངས་སུ་དག་པའི་ཕྱིར། སོགས་ཀྱིས་ཀུན་
འབྱུང་དོན་དམ་པར་སྡུག་བདེན་གྱི་རྒྱུ་ཡིན་མིན་དང་བྲལ་བ་ནམ་
མཁའ་དང་འདྲ་བར་རྟོགས་པའི་ཀུན་འབྱུང་ཆོས་བཟོད་དང་།
ནམ་མཁའ་གོས་པ་མེད་པའི་ཕྱིར་ཤེར་ཕྱིན་ཡོངས་སུ་དག་པའོ། །
ཞེས་པས་དོན་དམ་པར་ཆགས་སོགས་ཀུན་འབྱུང་ཡིན་མིན་དང་བྲལ་
བར་རྟོགས་པའི་ཆོས་ཤེས་ནི་ཆགས་པ་སོགས་ཀྱིས་གོས་པ་སྤངས་པར་
བསྟན་པ་དང་། ནམ་མཁའ་གཟུང་དུ་མེད་པའི་ཕྱིར་ཤེར་ཕྱིན་་
ཡོངས་སུ་དག་གོ། ཞེས་པས་དོན་དམ་པར་སྡུག་བསྔལ་དྲག་ཏུའམ་
རབ་ཏུ་སྐྱེ་མི་སྐྱེར་ཡོངས་སུ་འཛིན་པ་ལས་གྲོལ་བ་རྟོགས་པའི་རྗེས་
བཟོད་དང་། ནམ་མཁའ་ལ་ཐ་སྙད་མེད་པའི་ཕྱིར་སོགས་ཀྱིས་དོན་
དམ་པར་སྡུག་བསྔལ་རྒྱུད་མར་འབྱུང་བའི་རྐྱེན་ཡིན་མིན་གང་དུ་ཡང་
ངོ་བོ་ཉིད་ཀྱིས་བརྗོད་དུ་མེད་པར་རྟོགས་པའི་རྗེས་ཤེས་དང་།
ནམ་མཁའ་བརྗོད་དུ་མེད་པའི་ཕྱིར་སོགས་ཀྱིས་གང་གི་ཕྱིར་དོན་དམ་
424

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་འགོག་བདེན་འདི་ཡི་དོན་འགོག་པ་ཡིན་མིན་གང་དུ་ཡང་དག་
ཏུ་བརྗོད་པ་ཡིས། རྒྱུད་གཞན་ལ་སྦྱིན་དུ་མེད་པ་རྟོགས་པའི་འགོག་
པ་ཆོས་བཟོད་དང་། ནམ་མཁའ་དམིགས་སུ་མེད་པའི་ཕྱིར་སོགས་
ཀྱིས་དོན་དམ་པར་ཞི་བ་ཡིན་མིན་གང་དུ་ཡང་དམིགས་པ་མེད་པར་
བྱེད་པ་སྟེ་དམིགས་བྱར་མེད་པར་རྟོགས་པའི་ཆོས་ཤེས་དང་།
གཟུགས་ཤིན་ཏུ་རྣམ་པར་དག་པའི་ཕྱིར། སོགས་ཀྱིས་དོན་དམ་
་པར་འགོག་བདེན་གྱ་ནོམ་པ་ཡིན་མིན་སོགས་ཀྱིས་ཤིན་ཏུ་རྣམ་པར་
དག་པར་རྟོགས་པའི་རྗེས་བཟོད་དང༌། ཤེར་ཕྱིན་འཛིན་འཆང་
ཀློག་པ་སོགས་ལ་མིག་གི་ནད་འབྱུང་བར་མི་འགྱུར་རོ། ། ཞེས་
སོགས་ཀྱིས་དོན་དམ་པར་ངེས་འབྱུང་ཡིན་མིན་གྱིས་སྟོང་བར་རྟོགས་
པའི་འགོག་པ་རྗེས་ཤེས་པ་ལ་ནད་དང་གནོད་པ་སོགས་མི་འབྱུང་
བའི་ཕན་ཡོན་གྱི་ཆ་ནས་འགོག་པ་རྗེས་ཤེས་དང༌། ཡུམ་རིན་པོ་ཆེ་
ནི་འདི་ཡིན་ཏེ་སེམས་ཅན་དམྱལ་བ་ལས་གྲོལ་བར་འགྱུར་རོ། །
ཞེས་སོགས་ཀྱིས་ལམ་བདེན་དོན་དམ་པར་ཡིན་མིན་གྱིས་སྟོང་བར་
རྟོགས་པའི་ལམ་ཆོས་བཟོད་སྒོམ་པ་ནི་ངན་སོང་དུ་སྐྱེ་བའི་རྒྱུན་ཆད་
པར་གསུངས་པས་ལམ་ཆོས་བཟོད་དང༌། ཤེར་ཕྱིན་རིན་པོ་ཆེ་འདི་
ལ་ནི་ཆོས་གང་ཡང་སྐྱེ་པའམ་འགག་པའམ་ཞེས་སོགས་ཀྱིས་དོན་དམ་
པར་རིགས་པ་ཡིན་མིན་གྱིས་སྟོང་བར་རྟོགས་པས་འབྲས་བུ་བྱང་ཆུབ་
ནི་མངོན་དུ་བྱ་བའི་ཐབས་ལ་རྣམ་པར་མི་རྟོག་པའི་ཆོས་ཤེས་ཉིད་
དང་། ཤེར་ཕྱིན་རིན་པོ་ཆེ་ལ་ནི་ཆོས་གང་གིས་ཀྱང་གོས་པ་མེད་
དོ། ། ཞེས་སོགས་ཀྱིས་དོན་དམ་པར་སྒྲུབ་པ་ཡིན་མིན་དང་བྲལ་
བར་རྟོགས་པས་བདེན་འཛིན་གྱི་མཚན་མ་དག་དང་མ་འབྲེལ་བའི་
རྗེས་བཟོད་དང་། ཤེར་ཕྱིན་ལ་སྤྱོད་པའི་ཚེ་དེ་ལྟར་མི་དམིགས་
425

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞེས་པ་ནས་དེ་ལྟར་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་
ཡིན་ཏེ་ཐམས་ཅད་ཤེས་པ་ཉིད་ཐོབ་པར་འགྱུར་རོ། ། ཞེས་པས་
དོན་དམ་པར་ངེས་འབྱིན་ཡིན་མིན་དང་བྲལ་བར་རྟོགས་པས་བརྗོད་
པར་བྱ་བའི་དངོས་པོ་དང་བརྗོད་པར་བྱེད་པའི་མིང་དང་དེ་གཉིས་
པོ་ལ་གཉིས་སྣང་གི་ཤེས་པ་སྐྱེ་བ་མེད་པ་ཅན་གྱི་ལམ་རྗེས་ཤེས་བསྟན་
པ་ཡིན་ནོ། ། དེ་དག་ནི་ཀུན་ཤེས་པ་ཉིད་ཀྱི་སྐབས་སུ་བསྟན་པའི་
ཐེག་ཆེན་གྱི་མཐོང་བའི་ལམ་གྱི་སྐད་ཅིག་མ་དག་ཡིན་ནོ། དེ་ལྟར་
ཡང་ཉི་སྣང་ལས། མདོའི་ཚིག་ལྷུག་པ་འདིའི་རྣམ་པ་བསྡུས་པ་ནི་
ཚིག་ལེའུར་བྱས་པ་བཞི་ཡིན་ཏེ། ཞེས་དང་། ཡང་དེ་ཉིད་ལས།
ཡང་ཅིའི་དོན་གྱིས་ལམ་ཤེས་པ་ཉིད་བཞིན་དུ་ཐམས་ཅད་ཤེས་པ་
ཉིད་ལ་བསྒོམ་པའི་ལམ་ལོགས་ཤེས་པ་མེད་ཅེ་ན། ཉན་ཐོས་དང་
རང་སངས་རྒྱས་ཀྱི་ཕུན་སུམ་ཚོགས་པ་ནི། བྱང་ཆུབ་སེམས་དཔས་
ཤེས་པ་དང་མཐོང་བས་བལྟས་ནས་འདའ་འོ་ཞེས་གསུངས་པས་ན་
འདི་ནི་གཞན་གཙོ་བོར་བྱེད་པའི་ཕྱིར་རོ་ཞེས་བྱ་བར་དགོངས་པ་
ཡིན་ནོ། ། ཞེས་དང་། འགྲེལ་བ་ལས། ཉན་ཐོས་ཀྱི་ལམ་ནི་
བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་
བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ། ། ཞེས་གསུངས་
སོ། ། དྲུག་པ་ནི། དེ་ལྟར་འདི་དང་ཡང་འདི་དང༌། །ཡང་འདི་
ཡིན་ཏེ་རྣམ་གསུམ་མོ། །འདི་ནི་གནས་སྐབས་གསུམ་པོ་དག
རྫོགས་པར་ཡོངས་སུ་བསྟན་པ་ཡིན། །ཞེས་གསུངས། དེ་ལྟར་གཞི་
ཤེས་ཀྱི་བཤད་པ་རྫོགས་པའི་རྗེས་སུ། རབ་འབྱོར་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ནི་ཆོས་གང་ཡང་ཐོབ་པར་བྱེད་པ་མ་ཡིན།
སྟོན་པར་བྱེད་པ་མ་ཡིན། ཞེས་སོགས་ཀྱི་མདོ་འདི་ནི། གཞི་ཤེས་
426

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཀྱི་བཤད་པའི་མཇུག་སྡུད་བྱེད་ཡིན་ཏེ། གཞི་ཤེས་ནི་གཞི་ཐམས་
ཅད་པའི་ཡུལ་ཅན་ཡིན་ལ། འདིས་གཞི་དེ་དང་དེ་ལ་རྣམ་པར་
རྟོག་པ་ཐམས་ཅད་བཀག་པའི་ཕྱིར་དང༌། ཡང་ཤེར་ཕྱིན་ནི་ཁམས་
གསུམ་ལས་འདའ་བར་བྱེད་པ་མ་ཡིན། ཐམས་ཅད་མྱ་ངན་ལས་
འདས་པའི་དབྱིངས་ལ་གནས་པར་བྱེད་པ་མ་ཡིན། ཞེས་སོགས་ཀྱི་
མདོ་འདི་ནི། ལམ་ཤེས་ཀྱི་བཤད་པའི་མཇུག་སྡུད་བྱེད་ཡིན་ཏེ
ལམ་ཤེས་ནི་མཐའ་གཉིས་ཀྱི་རྣམ་རྟོག་ལ་གཏན་ཏུ་མི་སྤྱོད་པའི་་་་་
བདག་ཉིད་ཡིན་ལ། འདིས་འཁོར་འདས་ཀྱིས་བསྡུས་པའི་མི་་་་་
མཐུན་པ་དང་གཉེན་པོའི་རྣམ་རྟོག་ཐམས་ཅད་བཀག་པའི་ཕྱིར་དང་།
ཡང་ཤེར་ཕྱིན་ནི་སངས་རྒྱས་ཀྱི་ཆོས་རྣམས་སྟེར་བར་བྱེད་པ་མ་ཡིན།
འདོར་བར་བྱེད་པ་མ་ཡིན། ཞེས་པ་ནས་མངོན་པར་རྫོགས་པར་
སངས་རྒྱས་མངོན་པར་རྟོགས་ནས་ཀྱང་གསུངས་པར་མཛད།
སྟོན་པར་མཛད། རྣམ་ཕར་འགྲེལ་བར་མཛད། ཅེས་སོགས་ཀྱི་
མདོ་འདི་ནི། རྣམ་མཁྱེན་གྱི་བཤད་པའི་མཇུག་བསྡུ་ཡིན་ཏེ།
རང་གཞན་གྱི་དོན་གྱིས་བསྡུས་པའི་ཆོས་ཐམས་ཅད་ཇི་ལྟ་བ་བཞིན་
མཁྱེན་ཅིང་གཟིགས་ནས་གསུངས་པ་དང་སྟོན་པར་མཛད་པ་སོགས་
ཀྱི་རྒྱུ་ནི་མདོར་ན་རྣམ་མཁྱེན་ཡིན་པར་གསུངས་པའི་ཕྱིར། དེ་ལྟར་
ན་མདོ་ཚན་རྣམ་པ་གསུམ་པོ་འདི་ཡིས་ནི། མཁྱེན་པ་གསུམ་གྱི་
གནས་སྐབས་གསུམ་པོ་དག་གི་མཇུག་རྫོགས་པར་ཡོངས་སུ་བསྟན་པ་
ཡིན་ནོ། ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན
བཅོས་མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་
སྣང་བ་ལས། ཐམས་ཅད་ཤེས་པ་ཉིད་ཀྱི་སྐབས་ཏེ་གསུམ་པའོ། །
གཉིས་པ་སྦྱོར་བཞི་རྒྱས་པར་བཤད་ལ་གཉིས། དབང་དུ་བྱ་
427

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བ་རྒྱུ་འབྲས་དང་། བསྟན་པ་རྒྱུ་འབྲས་རྒྱས་པར་བཤད་པའོ། །
དང་བོ་ལ་གཉིས། དབང་དུ་བྱེད་པའི་རྒྱུ་རྣམ་རྫོགས་སྦྱོར་བ་དང་།
དབང་དུ་བྱ་བའི་འབྲས་བུ་རྩེ་སྦྱོར་རྒྱས་པར་བཤད་པའོ། ། དང་
བོ་ལ་གཉིས། སྦྱོར་བ་ཁྱད་པར་ཅན་རྒྱུད་ལ་བསྐྱེད་པ་དང་། སྦྱོར་
བ་ཁྱད་པར་ཅན་རྒྱུད་ལ་སྐྱེས་པའི་རིམ་པའོ། ། དང་བོ་ལ་བཞི།
སྦྱར་ས་རྣམ་པ། སྦྱོར་བ་བོ་གང་ཟག སྦྱོར་བ་རང་གི་ངོ་བོ།
སྦྱོར་བའི་སྔོན་འགྲོའི་ཆོས་སོ། ། དང་བོ་ལ་གཉིས། མདོར་་་
བསྟན་པ་དང་། །རྒྱས་པར་བཤད་པའོ། ། དང་བོ་ནི། གཞི་
ཤེས་པ་ཡི་བྱེ་བྲག་རྣམས། །རྣམ་པ་ཞེས་བྱ་མཚན་ཉིད་དེ། །ཀུན་
མཁྱེན་ཉིད་ནི་རྣམ་གསུམ་ཕྱིར། །དེ་ནི་རྣམ་པ་གསུམ་དུ་འདོད། །
ཅེས་གསུངས། གཞི་བདེན་བཞིའི་ཁྱད་ཆོས་མི་རྟག་སོགས་རྟོགས་
པའམ་ཤེས་པ་ཡི་ལམ་གྱི་བྱེ་བྲག་རྣམས་ལ་སྐབས་འདིར་རྣམ་པ་ཞེས་
བྱའོ། ། བྱེ་བྲག་དེ་ཡང་རང་རང་གི་མི་མཐུན་ཕྱོགས་དེ་དང་དེ་
དག་གི་གཉེན་པོའི་མཚན་ཉིད་དེ་རང་བཞིན་གང་ཡིན་པའོ། །
དབྱེ་བ་ནི། གཉེན་པོའི་ཕྱོགས་ཀུན་མཁྱེན་ཉིད་ནི་རྣམ་པ་གསུམ་དུ་
ངེས་པའི་ཕྱིར་ན། གཉེན་པོ་ཤེས་རྣམ་དེ་ནི་རིགས་བསྡུས་ན་མཁྱེན་
གསུམ་གྱི་རྣམ་པ་གསུམ་དུ་འདུས་པར་འདོད་དོ། ། ཉི་སྣང་ལས།
བྱེ་བྲག་ནི་མི་མཐུན་ཕྱོགས་གང་གི་གཉེན་པོའི་མཚན་ཉིད་གང་ཡིན་
པ་སྟེ། དཔེར་ན་རྟག་པར་འཛིན་པ་ལ་སོགས་པ་བཞིན་ནོ། །
ཞེས་དང༌། འགྲེལ་བ་ལས། རྣམ་པ་ཉིད་དུ་རྣམ་པར་བཞག་པ་ནི་
མཚན་ཉིད་དེ། ། ཞེས་དང༌། གསེར་འཕྲེང་ལས། མཚན་
ཉིད་ཅེས་བྱ་ནི་རྣམ་པའི་རང་བཞིན་དུ་སྟོན་པའོ། ། ཞེས་་་་་་་
གསུངས་སོ། ། གཉིས་པ་ལ་གསུམ། གཞི་ཤེས་དང་། ལམ་
428

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཤེས་དང༌། རྣམ་མཁྱེན་གྱི་རྣམ་པ་རྒྱས་པར་བཤད་པའོ། ། དང་
བོ་ནི། མེད་པའི་རྣམ་པ་ནས་བཟུང་སྟེ། མི་གཡོ་བ་ཡི་རྣམ་པའི་
པར། བདེན་པ་སོ་སོ་ལ་བཞི་དང་། ལམ་ལ་དེ་ནི་བཅོ་ལྔར་་་
བཤད། ཅེས་གསུངས། བཅོམ་ལྡན་འདས་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ནི། མ་མཆི་བའི་ཕ་རོལ་ཏུ་ཕྱིན་པའོ། ། ཞེས་
སྡུག་བདེན་རྟག་པར་མེད་པའི་རྣམ་པ་ནས་བཟུང་སྟེ། ཤེར་ཕྱིན་
འདི་ནི་མི་གཡོ་བའི་ཕ་རོལ་ཏུ་ཕྱིན་པའོ། ། ཞེས་མི་གཡོ་བ་ཡི་རྣམ་
པའི་བར་རྣམ་པ་ཉེཪ་བདུན་གསུངས་པ་ནི། བདེན་པ་དང་བོ་
གསུམ་པོ་སོ་སོ་ལ་རྣམ་པ་བཞི་བཞི་དང་། ལམ་བདེན་ལ་རྣམ་པ་དེ་
ནི་བཅོ་ལྔར་བཤད་དོ། ། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ནི། མ་མཆི་བའི་ཕ་རོལ་ཏུ་ཕྱིན་པའོ། ། ཞེས་པ་དང་།
དེ་བཞིན་དུ་སྐྱེ་བ་མེད་པ་དང་། དབེན་པ་དང་། མི་རྫི་བ་དང་།
གཞི་མེད་པ་དང་། རྣམ་མཁའ་དང་། བརྗོད་དུ་མེད་པ་དང་།
མིང་མེད་པ་དང་། འགྲོ་བ་མེད་པ་དང་། མི་འཕྲོགས་པ་དང་།
མི་ཟད་པ་དང་། སྐྱེ་བ་མེད་པའི་ཕ་རོལ་ཏུ་ཕྱིན་པའོ། ། ཞེས་
པས་སྡུག་བདེན་མི་རྟག་པ་དང་སྡུག་བསྔལ་བ་དང་སྟོང་བ་དང་་་་་
བདག་མེད་པ་དང་། རྒྱུ་དང་ཀུན་འབྱུང་དང་རབ་སྐྱེ་དང་རྐྱེན་
དང་། འགོག་པ་དང་ཞི་བ་དང་གྱ་ནོམ་པ་དང་ངེས་འབྱུང་གི་རྣམ་
པ་སྟེ་བདེན་པ་དང་བོ་གསུམ་གྱི་རྣམ་པ་བཅུ་གཉིས་བསྟན་པ་ཡིན་
ནོ། ། བྱེད་པ་བོ་མེད་པ་དང་། ཤེས་པ་བོ་མེད་པ་དང་། འཕོ་
བ་མེད་པ་དང་། འདུ་བ་མེད་པའི་ཕ་རོལ་ཏུ་ཕྱིན་པའོ། ། ཞེས་
པས་གང་ཟག་གི་བདག་མེད་རྟོགས་པའི་ལམ་དང་རིག་པ་དང་སྒྲུབ་
དང་ངེས་འབྱིན་ཏེ་ལམ་གྱི་བདེན་པའི་རྣམ་པ་བཞི་གསུངས་པ་ཡིན་
---- 429

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནོ། ། རྨི་ལམ་དང་། སྒྲ་བརྙན་དང་། མིག་ཡོར་དང་།
སྨིག་རྒྱུ་དང་། སྒྱུ་མའི་ཕ་རོལ་ཏུ་ཕྱིན་པའོ། ། ཞེས་པས་གོ་རིམ་
བཞིན་དུ་དཔེ་ལྔ་བོ་ལྟར་ཕྱི་རོལ་དོན་དུ་གྲུབ་པའི་ངོ་བོ་ཉིད་མེད་པ་
དང་། མ་སྐྱེ་བ་དང་། མ་འགག་པ་དང༌། གཟོད་མ་ནས་ཞི་བ་
དང་། རང་བཞིན་གྱིས་མྱ་ངན་ལས་འདས་པར་རྟོགས་པའི་སྒོམ་
ལམ་ཟག་བཅས་ལྔ་བསྟན་པ་ཡིན་ནོ། ། ཀུན་ནས་ཉོན་མོངས་པ་
མེད་པ་དང་། རྣམ་པར་བྱང་བ་མེད་པ་དང་། གོས་པ་མེད་པ་
དང་། སྤྲོས་པ་མེད་པ་དང་། རློམ་པ་མེད་པ་དང་། མི་གཡོ་
བའི་ཕ་རོལ་ཏུ་ཕྱིན་པའོ། ། ཞེས་པས་ཀུན་ཉོན་དང་། རྣམ་
བྱང་དང་། ཉོན་མོངས་པའི་བག་ཆགས་ཀྱིས་གོས་པ་དང་།
གཟུགས་སྒྲ་ལ་སོགས་པའི་དབྱེ་བའི་སྤྲོས་པ་དང་། རང་གི་རྟོགས་
པ་ལ་རློམ་པའི་ང་རྒྱལ་དང་། རྟོགས་པ་ཐོབ་པ་གཡོ་བ་ཡོངས་སུ་
ཉམས་པ་ཕྱི་རོལ་དོན་དུ་གྲུབ་པར་འཛིན་པའི་གཉེན་པོ་རྟོག་པ་དེ་
དག་གིས་གཟུང་བ་ལྟར་མ་གྲུབ་པར་རྟོགས་པའི་མཐོང་ལམ་ཟག་མེད་
དྲུག་བསྟན་པ་ཡིན་ནོ། ། གཉིས་པ་ནི། རྒྱུ་དང་ལམ་དང་སྡུག་
བསྔལ་དང་། །འགོག་པ་ལ་ནི་གོ་རིམ་བཞིན། །དེ་དག་བརྒྱད་དང་
བདུན་དང་ནི། །ལྔ་དང་བཅུ་དྲུག་ཅེས་བསྒྲགས་སོ། །ཞེས་གསུངས།
རྒྱུ་འབྲས་ཀྱི་རིམ་པའི་དབང་དུ་བྱས་ཏེ་རྒྱུ་ཀུན་འབྱུང་བདེན་པ་དང་།
ལམ་བདེན་དང་། སྡུག་བསྔལ་གྱི་བདེན་པ་དང་། འགོག་པའི་
བདེན་པ་བཞི་ལ་ནི། གོ་རིམ་བཞིན་དུ་རྣམ་པ་དེ་དག་བརྒྱད་དང་
བདུན་དང་ནི་ལྔ་དང་བཅུ་དྲུག་ཅེས་བསྒྲགས་སོ། ། དེ་ཡང་ཡིད་
དུ་འོང་བའི་ཟག་བཅས་དེ་ཐོབ་པར་འདོད་པའི་འདུན་པ་དང་།
དེ་དང་བྲལ་བར་མི་འདོད་པའི་འདོད་ཆགས་དང་། དེ་ལ་དགའ་
430

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བའི་སྲེད་པ་སྟེ་གསུམ་ནིནི ཀུན་འབྱུང་གི་རྒྱུའི་རྣམ་པ་དང་།
འདོད་ཆགས་དང་ཞེ་སྡང་དང་གཏི་མུག་གསུམ་ནི། ཀུན་འབྱུང་
དང་། ཚུལ་བཞིན་མ་ཡིན་པའི་ཀུན་རྟོག་ནི་རབ་སྐྱེ་དང་། འཇིག་
ལྟ་ནི་རྐྱེན་གྱི་རྣམ་པའོ། ། འདོད་ཆགས་དང་བྲལ་བའི་རྣམ་པ་
ནས། སེམས་ཅན་མེད་པའི་རྣམ་པའི་བར་གྱི་མདོས། འདུན་པ་
སོགས་དོན་རྣམ་བརྒྱད་ཀྱི་གཉེན་པོ་ཤེས་རྣམ་བརྒྱད་དངོས་སུ་བསྟན་
ནས་དོན་རྣམ་བརྒྱད་ཤུགས་ལ་འཕངས་པ་ཡིན་ནོ།། ལམ་གིགི་
རྣམ་པ་བདུན་ནི་སེམས་ཅན་ཚད་མེད་པ་ལ་ཐར་བའི་གཾ་སྐབས་་་་
འབྱེད་པའི་ལམ་དང་། སྲིད་ཞིའི་མཐའ་གཉིས་དང་མ་འབྲེལ་བར་
སེམས་ཅན་ཚད་མེད་པའི་དོན་སྒྲུབ་པའི་ལམ་དང་། ཆོས་ཐམས་
ཅད་བདེན་སྟོང་དུ་ཐ་མི་དད་པར་རོ་གཅིག་ཏུ་རྟོགས་པའི་ལམ་དང་།
ཉན་རང་གི་ས་ལ་མཆོག་ཏུ་འཛིན་པ་མེད་པར་རིས་སུ་མ་ཆད་པའི་
སེམས་ཅན་གྱི་དོན་བྱེད་པའི་ལམ་དང་། དོན་དམ་པར་རྣམ་པར་
རྟོགས་པ་ཐམས་ཅད་མི་དམིགས་པར་རྟོགས་པའི་ལམ་དང་། དོན་
དམ་པར་ཆོས་ཐམས་ཅད་ལ་ཚད་མས་གཞལ་དུ་མེད་པར་རྟོགས་པའི་
ལམ་དང༌། ཆོས་ཐམས་ཅད་ལ་ནམ་མཁའ་ལྟར་ཆགས་པ་མེད་པའི་
ལམ་སྟེ། དེ་དག་ནི་ལམ་དང་། རིག་པ་དང་། སྒྲུབ་པ་དང་།
ངེས་འབྱིན་གྱི་རྣམ་པའོ། ། དེ་ཡང་རྣམ་པ་དང་བོ་གསུམ་ལ་དམ་
བཅའ་དང་འཐད་པའི་རྣམ་པ་གཉིས་གཉིས་དང༌། ངེས་འབྱིན་ལ་
དམ་བཅའ་ལས་འཐད་པའི་རྣམ་པ་མ་གསུང་ངོ་། ། སྡིག་བདེན་
མི་རྟག་པ་དང་། སྡུག་བསྔལ་བ་དང༌། དོན་གཞན་གྱི་བདག་གིས་
སྟོང་བ་དང་། རང་གི་ངོ་བོ་བདག་དུ་མེད་པ་དང་། སྡུག་བདེན་
བདེན་གྲུབ་ཀྱིས་སྟོང་བ་སྟེ། སྡུག་བདེན་ཀྱི་རྣམ་པ་ལྔའོ། །
431

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འགོག་པའི་རྣམ་པ་བཅུ་དྲུག་ནི། ནང་དང་། ཕྱི་དང༌། ཕྱི་ནང་
གི་དངོས་པོ་ལ་དམིགས་པའི་བདེན་འཛིན་ཀུན་བཏགས་སྤངས་པའི་
འགོག་བདེན་གསུམ་ནི། འགོག་པའི་རྣམ་པ་དང༌། འདི་གསུམ་
དངོས་པོ་འགོག་པའོ། ། སྟོང་བ་ཉིད་དང་། སྣོད་ཀྱི་འཇིག་རྟེན་
དང་། དོན་དམ་པ་མྱང་འདས་དང་། འདུས་བྱས་དང་།
འདུས་མ་བྱས་དང་། རྟག་ཆད་ཀྱི་མཐའ་ལས་འདས་པ་དང་།
ཐོག་མ་དང་ཐ་མ་མེད་པའི་འཁོར་བ་དང་། བྱང་ཆུབ་ཀྱི་ཕྱོགས་ཀྱི་
ཆོས་ལམ་དུས་སུ་དོར་བ་མེད་པ་ལ་དམིགས་པའི་བདེན་འཛིན་ཀུན་
བཏགས་སྤངས་པའི་འགོག་པ་བརྒྱད་ནི། བཏགས་པ་འགོག་པ་སྟེ།
ཞི་བའི་རྣམ་པའོ། ། བྱེད་པ་བོ་མེད་པའི་ཆོས་རྣམས་ཀྱི་རང་་་
བཞིན་ལ་དམིགས་པའི་དེ་སྤངས་པའི་འགོག་པ་ནི་བྱེད་པ་བོ་འགོག་
པ་སྟེ། གྱ་ནོམ་པའི་རྣམ་པའོ། ། ཆོས་ཐམས་ཅད་དང་།
གཟུགས་སུ་རུང་བ་ལ་སོགས་པའི་མཚན་ཉིད་དང་། དུས་གསུམ་ལ་
དམིགས་པའི་དེ་སྤངས་པའི་འགོག་པ་ནི། རིམ་པ་བཞིན་བཏགས་
པ་ཙམ་དུ་འཁྲུལ་བ་དང་། མཚན་ཉིད་དུ་འཁྲུལ་བ་དང་། དུས་
སུ་བདེན་པར་འཁྲུལ་བ་འགོག་པ་སྟེ ཡུལ་དུ་འཁྲུལ་བ་འགོག་
པའོ། ། དངོས་པོ་མེད་པའི་ངོ་བོ་ཉིད་ལ་དམིགས་པའི་བདེན་
འཛིན་ཀུན་བཏགས་སྤངས་པའི་འགོག་པ་ནི། ངོ་བོ་ཉིད་འགོག་པ་
སྟེ། ཇི་ལྟར་ངེས་པར་འབྱུང་བའི་རྣམ་པ་གསུམ་དང་། གང་ངེས་
པར་འབྱུང་བའི་རྣམ་པ་གཅིག་སྟེ། ངེས་འབྱུང་གི་རྣམ་པ་
བཞིའོ། ། དེ་ལྟར་འགོག་པའི་རྣམ་པ་བཅུ་དྲུག་ནི་མདོ་ལས་སྟོང་
བ་ཉིད་བཅུ་དྲུག་གི་སྒྲས་བསྟན་པ་ཡིན་ནོ།།། གསུམ་པ་ནི།
དྲན་པ་ཉེར་བཞག་ནས་བཟུང་སྟེ། ། སངས་རྒྱས་རྣམ་པའི་མཐར་
432

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཐུག་རྣམས། །ལམ་གྱི་བདེན་པའི་རྗེས་མཐུན་པར། ། ཀུན་མཁྱེན་
གསུམ་དུ་ཕྱེ་བས་ན། །སློབ་མ་བྱང་ཆུབ་སེམས་དཔའ་དང་། །སངས་
རྒྱས་རྣམས་ལ་རིམ་བཞིན་དུ། །སུམ་ཅུ་བདུན་དང་སུམ་ཅུ་བཞི་།
སུམ་ཅུ་རྩ་དགུ་དག་དུ་བཞེད། །ཅེས་གསུངས། ཡུམ་འདི་ནི་དྲན་
པ་ཉེ་བར་བཞག་པའི་ཕ་རོལ་ཏུ་ཕྱིན་པའོ། ། ཞེས་དྲན་པ་ཉེར་
བཞག་གི་རྣམ་པ་ནས་བཟུང་སྟེ། ཡུམ་འདི་ནི་སངས་རྒྱས་ཀྱི་ཕ་
རོལ་ཏུ་ཕྱིན་པའོ། ། ཞེས་སངས་རྒྱས་ཀྱི་རྣམ་པའི་མཐར་ཐུག་
པའི་བར་རྣམ་པ་བརྒྱད་དང་བཅུ་གསུངས་པ་ནི་རྣམ་མཁྱེན་གྱི་རྣམ་
པའོ། ། དེ་ཡང་ལམ་གྱི་བདེན་པའི་རྣམ་པ་ལ་མཁྱེན་པ་གསུམ་གྱི་
དབྱེ་བ་འབྱེད་པ་དང་རྗེས་སུ་མཐུན་པར། རྣམ་པ་ཐམས་ཅད་
མཁྱེན་པ་ཉིད་ལ་ཡང་ཀུན་མཁྱེན་གསུམ་དུ་ཕྱེ་བས་ན། སློབ་མ་
ཉན་ཐོས་སོགས་དང་། རྒྱས་སྲས་བྱང་ཆུབ་སེམས་དཔའ་དང་།
རྫོགས་པའི་སངས་རྒྱས་རྣམས་ལ་རིམ་པ་བཞིན་དུ། ཉན་ཐོས་དང་
ཐུན་མོང་བའི་གཞི་ཤེས་ཀྱི་རྣམ་པ་སུམ་ཅུ་རྩ་བདུན་དང་། བྱང་
སེམས་དང་ཐུན་མོང་པའི་ལམ་ཤེས་ཀྱི་རྣམ་པ་པ་སུམ་ཅུ་རྩ་བཞི་དང་།
ཐུན་མོན་མ་ཡིན་པའི་རྣམ་མཁྱེན་གྱི་རྣམ་པ་སུམ་ཅུ་རྩ་དགུ་དག་ཏུ་
བཞེད་དོ། ། དབུས་མཐའ་ལས། གནས་ངན་ལེན་ཕྱིར་སྲེད་
རྒྱུའི་ཕྱིར། །གཞི་ཡི་ཕྱིར་དང་མ་རྨོངས་ཕྱིར༑ ། བདེན་པ་བཞི་ལ་
འཇུག་བྱ་བས། ། དྲན་པ་ཉེ་བར་བཞག་པ་བསྒོམ། ། ཞེས་དང་།
མཛོད་ལས། ཕྱིན་ཅི་ལོག་གི་གཉེན་པོ་བཞི། །ཞེས་པ་ལྟར། ལུས་
ཚོར་སེམས་ཆོས་བཞི་ལ་རིམ་པ་བཞིན་གཙང་བདེ་རྟག་བདག་ཏུ་ཞེན་
པའི་གཉེན་པོ། ལུས་དྲན་པ་ཉེར་བཞག་དང༌། ཚོར་བ་དྲན་ཉེ་
དང་། སེམས་དྲན་ཉེ་དང་། ཆོས་དྲན་ཉེ་སྟེ། དྲན་པ་ཉེ་བར་
433

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཞག་པ་བཞི་དང་། མི་དགེ་བ་སྐྱེས་པ་སྤོང་པའི་ཡང་དག་སྤོང་བ་
དང་། དེ་མ་སྐྱེ་བ་མི་སྐྱེད་པའི་ཡང་དག་སྤོང་བ་དང་། དགེ་བ་
སྐྱེས་པ་སྤེལ་བའི་ཡང་དག་སྤོང་བ་དང་། དེ་མ་སྐྱེ་བ་སྐྱེད་པའི་ཡང་
དག་སྤོང་བ་སྟེ། སྒྱུ་མའི་དཔེ་བདུན་ལྟར་ཐོག་མའི་མིང་གིས་་་་་
བཏགས་པའི་ཡང་དག་པར་སྤོང་བ་བཞི་དང་། འདུན་པའི་རྫུ་་
འཕྲུལ་གྱི་རྐང་བ་དང་། བརྩོན་འགྲུས་ཀྱི་རྫུ་འཕྲུལ་གྱི་རྐང་བ་དང་།
སེམས་ཀྱི་རྫུ་འཕྲུལ་གྱི་རྐང་བ་དང་། དཔྱོད་པའི་རྫུ་འཕྲུལ་གྱི་རྐང་
བ་སྟེ། ཡོན་ཏན་ཀུན་འབྱོར་བའི་གནས་དང་རྟེན་དུ་གྱུར་པའི་རྫུ་
འཕྲུལ་གྱི་རྐང་བ་བཞི་དང་། དེ་ཡང་དབུས་མཐའ་ལས། ཉེས་པ་
ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། ། ཞེས་
པ་ལྟར། ལེ་ལོ་དང་། གདམས་ངག་བརྗེད་པ་དང་། བྱིང་རྒོད་
དང་། བྱིང་རྒོད་མངོན་དུ་གྱུར་པའི་ཚེ་དེའི་གཉེན་པོ་འདུ་མི་བྱེད་
པ་དང་། དེ་གཉིས་ཞི་བའི་ཚེ་གཉེན་པོ་ཧ་ཅང་འདུ་བྱེད་པ་སྟེ་ཉེས་
པ་ལྔ་དང་། དེ་སྤོང་པའི་འདུ་བྱེད་བརྒྱད་ནི། འདུན་པ་དང་རྩོལ་
བ་དང་དད་པ་དང་ཤིན་སྤྱངས་དང་། དྲན་པ་དང་། ཤེས་བཞིན་
དང་། སེམས་པ་དང་། བཏང་སྙོམས་ཏེ། དང་པོའི་བཞི་ལེ་
ལོའི་གཉེན་པོ་དང་ལྷག་མ་བཞི་རིམ་པ་ལྟར་རོ ། དད་པའི་་
དབང་པོ་དང་། བརྩོན་འགྲུས་ཀྱི་དབང་པོ་དང་། དྲན་པའི་་་
དབང་པོ་དང་། ཏིང་ངེ་འཛིན་གྱི་དབང་པོ་དང༌། ཤེས་རབ་ཀྱི་
དབང་པོ་སྟེ།། རྣམ་བྱང་ཕྱོགས་ལ་དབང་བྱེད་པའི་དབང་པོ་ལྔ་
དང་། དད་པའི་སྟོབས་དང་། དེ་བཞིན་དུ་བརྩོན་འགྲུས་དང་།
དྲན་པ་དང་། ཏིང་ངེ་འཛིན་དང་། ཤེས་རབ་ཀྱི་སྟོབས་ཏེ། མ་
དད་པ་ལ་སོགས་པ་རང་རང་གི་མི་མཐུན་ཕྱོགས་ཀྱིས་རྫི་བར་མི་ནུས་
434

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པའི་སྟོབས་ལྔ་དང་། དྲན་པ་ཡང་དག་བྱང་ཆུབ་ཀྱི་ཡན་ལག་དང་།
དེ་བཞིན་དུ་ཆོས་རབ་ཏུ་རྣམས་པར་འབྱེད་པ་དང་། བརྩོན་འགྲུས་
དང་། དགའ་བ་དང་། ཤིན་སྦྱངས་དང་། ཏིང་ངེ་འཛིན་དང་།
བཏང་སྙོམས་བྱང་ཆུབ་ཀྱི་ཡན་ལག་བདུན་དང་། དེ་ཡང་དབུས་
མཐའ་ལས། རང་བཞིན་ཡན་ལག་གནས་ཡན་ལག ། གསུམ་པ་
ངེས་འབྱུང་ཡན་ལག་སྟེ། །བཞི་བ་ཕན་ཡོན་ཡན་ལག་ཡིན། །རྣམ་
གསུམ་ཉོན་མོངས་མེད་ཡན་ལག ། འདི་ལ་གཞི་དང་གནས་དང་
ནི། །ངོ་བོ་ཉིད་དུ་བསྟན་པ་ཡིན། །ཞེས་པ་ལྟར་ཐ་མ་གསུམ་རིམ་པ་
བཞིན་ཉོན་མོངས་མེད་པའི་གཞི་དང་། དེ་མེད་པའི་གནས་དང་།
དེ་མེད་པའི་ངོ་བོའི་ཡན་ལག་ཡིན་ལ།གནས་ཀྱི་ཡན་ལག་དྲན་པ་དང་།
རང་བཞིན་གྱི་ཡན་ལག་ཤེས་རབ་སྟེ། གཞན་གཉིས་གོ་རིམ་ལྟར་
རོ། ། ཡང་དག་པའི་ལྟ་བ་དང་། ཡང་དག་པའི་རྟོག་པ་དང་།
ཡང་དག་པའི་ངག་དང་། ཡང་དག་པའི་ལས་ཀྱི་མཐའ་དང་།
ཡང་དག་པའི་འཚོ་བ་དང༌། ཡང་དག་པའི་རྩོལ་བ་དང་།
དག་པའི་དྲན་པ་དང་། ཡང་དག་པའི་ཏིང་ངེ་འཛིན་འཕགས་པའི་
ལམ་ཡན་ལག་སྟེ། འཕགས་ལམ་ཡན་ལག་བརྒྱད་དོ། ། དེ་ཡང་
དབུས་མཐའ་ལས། ཡོངས་སུ་གཅོད་དང་གོ་བྱེད་དང་། །རྣམ་་
གསུམ་གཞན་ཡིད་ཆེས་པར་བྱེད། །མི་མཐུན་ཕྱོགས་ཀྱི་གཉེན་པོར་
ནི། །ལམ་གྱི་ཡན་ལག་དེ་བརྒྱད་དེ། །ཞེས་པ་ལྟར་དོན་ཡོངས་སུ་
གཅོད་པའི་ཡན་ལག་ལྟ་བ་དང་། དོན་གཞན་ལ་གོ་བར་བྱེད་པའི་
ཡན་ལག་རྟོག་པ་དང་། གཞན་ཡིད་ཆེས་པར་བྱེད་པའི་ཡན་ལག་
ཚུལ་ཁྲིམས་གསུམ་དང་། གཉེན་པོའི་ཡན་ལག་ཕྱི་མ་གསུམ་སྟེ།
ཡན་ལག་བཞིར་འདུས་སོ། ། དེ་ལྟར་ན་མཛོད་ལས། བྱང་ཆུབ་
435

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ་དང་མཐུན་ཉིད་ཕྱིར། །སུམ་ཅུ་རྩ་བདུན་དེ་ཕྱོགས་མཐུན། །ཞེས་
པ་ལྟར་དེ་དག་ནི་བྱང་ཆུབ་ཕྱོགས་མཐུན་གྱི་ཆོས་སོ་བདུན་ནོ། །
ཡང་དེ་ཉིད་ལས། མིང་གི་སྒོ་ནས་རྗེས་སུ་བཅུ། །དད་དང་བརྩོན་
འགྲུས་དྲན་པ་དང་། །ཤེས་རབ་ཏིང་འཛིན་བཏང་སྙོམས་དགའ།
རྟོག་དང་ཚུལ་ཁྲིམས་ཤིན་ཏུ་སྤྱོངས། །དྲན་པ་ཉེར་བཞག་ཤེས་རབ་
སྟེ། །བརྩོན་འགྲུས་ཡང་དག་འཇོག་ཅེས་བྱ། །རྫུ་འཕྲུལ་རྐང་བ་ཏིང་
འཛིན་ཏོ། །གཙོ་བོ་སྨོས་པ་དེ་དག་ནི།།སྦྱོར་བྱུང་ཡོན་ཏན་ཀུན་
ཀྱང་ཡིན། །ཞེས་གསུངས་ལ། ཀུན་བཏུས་ལས། ངོ་བོ་ཉིད་ཀྱི་
དྲན་ཉེ་ལ་དྲན་པ་དང་ཤེས་རབ་གཉིས་གསུངས་སོ། ། རྣམ་པ་སོ་
བཞི་ནི། སྡུག་བདེན་གྱི་སྟོང་བདག་མེད་གཉིས་རྟོགས་པའི་སྟོང་
ཉིད་རྣམ་ཐར་དང་། འགོག་ལམ་གྱི་རྣམ་པ་བརྒྱད་རྟོགས་པའི་ཚད་
མེད་རྣམ་ཐར་དང་། སྡུག་བདེན་གྱི་མི་རྟག་སྡུག་བསྔལ་དང་ཀུན་
འབྱུང་གི་རྣམ་པ་བཞི་རྟོགས་པའི་སྨོན་མེད་རྣམ་ཐར་ཏེ། རྣམ་པར་
ཐར་འདི་སྒོ་གསུམ་དང་། རང་ལ་གཟུགས་ཀྱི་འདུ་ཤེས་བཞག་ནས་
ཕྱི་རོལ་གྱི་གཟུགས་ཆེ་ཆུང་དང་བཟང་ངན་དག་ལ་དམིགས་ནས་ཆེ་
ཆུང་བཟང་ངན་མ་ངེས་པར་ལྟ་བའི་གཟུགས་ཅན་གཟུགས་ལ་ལྟ་བའི་
རྣམ་ཐར་དང་། རང་ལ་གཟུགས་ཀྱི་འདུ་ཤེས་པ་ཞིག་སྟེ་མིང་་་་
གཞིའམ་མཁའ་ཙམ་གྱི་འདུ་ཤེས་བཞག་ནས་ཕྱི་རོལ་གྱི་གཟུགས་ལ་
སྔར་ལྟར་ལྟ་བའི་གཟུགས་མེད་གཟུགས་ལ་ལྟ་བའི་རྣམ་ཐར་དང་།
གཟུགས་སྡུག་མི་སྡུག་ཕན་ཚུན་ལྟོས་པ་དང༌། ཕན་ཚུན་རྗེས་འབྲེལ་
བ་དང་།། ཕན་ཚུན་རོ་གཅིག་པའི་འདུ་ཤེས་གསུམ་བསྒོམ་པའི་་
མཐར་དེ་དག་སྡུག་པར་ལྟ་པའི་གཟུགས་སྡུག་པའི་རྣམ་ཐར་ཏེ།
སྤྲུལ་པའི་ལམ་གསུམ་དང་། དེ་ལས་དང་བོ་གཉིས་ཕྱི་རོལ་གྱི་་་་
436

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གཟུགས་ཆེ་ཆུང་བཟང་ངན་སྣ་ཚོགས་སུ་སྤྲུལ་བ་ལ་གེགས་བྱེད་ཀྱི་
སྒྲུབ་པའི་གཉེན་པོ་དང་། གསུམ་པ་ནི་གཟུགས་སྡུག་པ་དང་མི་
སྡུག་པར་སྤྲུལ་བ་ལ་དགའ་བ་དང་མི་དགའ་བའི་ཀུན་ཉོན་གྱི་གཉེན་
པོར་གསུངས་ལ། མཛོད་ལས་དང་བོ་གཉིས་མི་སྡུག་པའི་རྣམ་ཅན་
དུ་བཤད་དོ། ། ནམ་མཁའ་མཐའ་ཡས་དང༌། རྣམ་ཤེས་མཐའ་
ཡས་ཅི་ཡང་མེད་དང་། སྲིད་རྩེའི་རྣམ་ཐར་དང་།དང་།
འགོག་པའི་རྣམ་ཐར་དང་། རྣམ་པར་ཐར་བ་བརྒྱད་དང་།
བསམ་གཏན་གཟུགས་མེད་ཀྱི་སྙོམས་འཇུག་བརྒྱད་དང་། འགོག་
པའི་སྙོམས་འཇིག་སྟེ། མཐར་གནས་སྙོམས་འཇུག་དགུ་དང་།
སྡུག་བསྔལ་ཆོས་བཟོད་ནས་ལམ་ཆོས་བཟོད་ཀྱི་བར་སྤོང་བའི་ལམ་
བཞི་དང་། སྦྱིན་པ་ལ་སོགས་པའི་ཕར་ཕྱིན་བཅུ་ནི་ལམ་ཤེས་ཀྱི་
རྣམ་པའོ། །རྣམ་པ་སོ་དགུ་ནི། གནས་དང་གནས་མིན་མཁྱེན་
པའི་སྟོབས་དང་། དེ་བཞིན་དུ་ལས་འབྲས་མཁྱེན་པ་དང་།
སེམས་ཅན་གྱི་མོས་པ་སྣ་ཚོགས་མཁྱེན་པ་དང་། འཇིག་རྟེན་གྱི་
ཁམས་སྣ་ཚོགས་མཁྱེན་པ་དང་། དབང་བོ་མཆོག་དམན་མཁྱེན་པ་
དང་། བདེ་འགྲོ་དང་ངན་འགྲོར་འགྲོ་བའི་ལམ་སོགས་ཐམས་ཅད་
འགྲོ་བའི་ལམ་མཁྱེན་པ་དང་། སྙོམས་འཇུག་སྣ་ཚོགས་མཁྱེན་པ་
དང་། སྔོན་གྱི་གནས་མཁྱེན་པ་དང་། འཆི་འཕོ་སྐྱེ་བ་མཁྱེན་པ་
དང་། ཟག་པ་ཟད་པ་མཁྱེན་པའི་སྟོབས་བཅུ་དང་། དེ་ནི་སངས་
རྒྱས་སོ་ཞེས་རྟོགས་པ་ཕུན་ཚོགས་སུ་དམ་བཅས་པ་ལ་མི་འཇིགས་པ་
དང་། ང་ནི་ཟག་པ་ཟད་པའོ་ཞེས་སྤངས་པ་ཕུན་ཚོགས་སུ་དམ་
བཅས་པ་ལ་མི་འཇུག་པ་དང་། གཞན་དོན་གྱི་དབང་དུ་བྱས་ནས།
ཉོན་མོངས་དང་ཤེས་བྱའི་སྒྲིབ་པ་དག་ནི་ཐར་བ་དང་ཐམས་ཅད་
437

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཁྱེན་པ་ལ་བར་དུ་གཅོད་པའི་ཆོས་སུ་བསྟན་པ་ལ་མི་འཇུག་པ་དང་།
གཞི་ཤེས་སོགས་ངེས་པར་འབྱུང་བའི་ལམ་དུ་བསྟན་པ་མི་འཇུག་པའི་
ཡེ་ཤེས་བཞི་དང་། ཆོས་སོ་རིག་དང་། དོན་སོ་རིག་དང་།
ངེས་ཚིགས་སོ་རིག་དང་། སྤོབས་པ་སོ་སོ་ཡང་དག་པར་རིག་པ་
བཞི་དང་། སྐུ་ལ་འཁྲུལ་བ་མི་མངའ་བ་དང་། དེ་བཞིན་དུ་་་
གསུང་ལ་ཅ་ཅོ་དང་ཐུགས་དྲན་པ་ཉམས་པ་དང་། མཉམ་པར་མ་
བཞག་པ་དང་། འཁོར་འདས་ལ་སྤང་བླང་དུ་ཞེན་པའི་ཐ་དད་པ་
ཉིད་ཀྱི་འདུ་ཤེས་དང་། སོ་སོར་མ་བརྟགས་པའི་བཏང་སྙོམས་མི་
མངའ་བ་དྲུག་དང་། འདུན་པ་དང་། བརྩོན་འགྲུས་དང་།
དྲན་པ་དང་། ཏིང་ངེ་འཛིན་དང༌། ཤེས་རབ་དང་། རྣམ་པར་
གྲོལ་བ་ལས་ཉམས་པ་མི་མངའ་བ་དྲུག་དང༌། ཡེ་ཤེས་སྔོན་དུ་འགྲོ་
ཞིང་ཡེ་ཤེས་ཀྱི་རྗེས་སུ་འབྲང་བའི་སྐུ་གསུང་ཐུགས་ཀྱི་འཕྲིན་ལས་
གསུམ་དང་། དུས་གསུམ་གྱི་ཆོས་ལ་ཆགས་ཐོགས་མེད་པའི་ཡེ་ཤེས་
གསུམ་སྟེ་སངས་རྒྱས་ཀྱི་ཆོས་ཉན་ཪང་དགྲ་བཅོམ་རྣམས་དང་མ་
འདྲེས་བ་བཅོ་བརྒྱད་དང་། དྲི་མ་དང་བྲལ་བའི་དེ་བཞིན་ཉིད་ལ་
སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་དང་།
ཆོས་ཐམས་ཅད་ལ་མངའ་བསྒྱུར་བའི་རང་བྱུང་གི་ཡེ་ཤེས་དང་།
ཇི་ལྟ་ཇི་སྙེད་ཀྱི་རྣམ་པ་ཐམས་ཅད་མཁྱེན་པའི་སངས་རྒྱས་ཀྱི་ཡེ་ཤེས་
གསུམ་སྟེ། ཀུན་མཁྱེན་གསུམ་དུ་ཕྱེ་བའི་རྣམ་པ་སོ་དགུའོ། ། དེ་
ལྟར་ན་འདིར་དངོས་སུ་བསྟན་པའི་རྣམ་པ་བརྒྱ་རྩ་བཅུ་བོ་ཐམས་
ཅད་ཀྱང་རྣམ་མཁྱེན་ཁོ་ན་མ་ཡིན་ནམ། གང་གི་ཕྱིར་སོ་བདུན་
ཉན་ཐོས་དང་ཐུན་མོང་བའི་བཞི་ཤེས་ཀྱི་རྣམ་པ་དང་། སོ་བཞི་
བྱང་སེམས་དང་ཐུན་མོང་པའི་ལམ་ཤེས་ཀྱི་རྣམ་པར་གསུངས་ཞེ་ན།
438

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བཤད་པར་བྱ་སྟེ། སོ་བདུན་ནི་ཀུན་མཁྱེན་གསུམ་དུ་ཕྱེ་པའི་གཞི་
ཤེས་ཀྱི་རྣམ་པ་ཡིན་ལ། གཞི་ཤེས་ནི་སྤྱིར་ཉན་རང་དང་ཐུན་མོང་
བ་ཡིན་པས་ན། སོ་བདུན་སློབ་མ་དང་ཐུན་མོང་བའི་གཞི་ཤེས་
རྣམ་པར་གསུངས་ལ། སོ་བཞི་ནི། ཀུན་མཁྱེན་གསུམ་དུ་ཕྱེ་བའི་
ལམ་ཤེས་ཀྱི་རྣམ་པ་ཡིན་ལ། ལམ་ཤེས་ནི་སྤྱིར་བྱང་སེམས་དང་
ཐུན་མོང་བ་ཡིན་པས་ན། སོ་བཞི་བྱང་སེམས་དང་ཐུན་མོང་བའི་
ལམ་ཤེས་ཀྱི་རྣམ་པར་གསུངས་ཤིང་། སོ་དགུ་ནི། ཀུན་མཁྱེན་
གསུམ་དུ་ཕྱེ་བའི་རྣམ་མཁྱེན་གྱི་རྣམ་པ་ཡིན་ལ། རྣམ་མཁྱེན་ནི་
སངས་རྒྱས་ཁོ་ནའི་ཐུན་མོང་མ་ཡིན་པའི་ཡོན་ཏན་ཡིན་པས་ན།
སོ་དགུ་སངས་རྒྱས་ཁོ་ནའི་ཐུན་མོང་མ་ཡིན་པའི་རྣམས་མཁྱེན་གྱི་
རྣམ་པར་གསུངས་པ་ཡིན་ནོ། ། གཉིས་པ་ནི། སངས་རྒྱས་རྣམ་
ལ་ལྷག་པར་བྱས་། །དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་
གཉེན་ཀྱི་མགོན་བཅས་པ། །འདི་ཉན་པ་ཡི་སྣོད་ཡིན་ནོ། ། སངས་
རྒྱས་བསྟེན་དང་ཀུན་འདྲི་དང་། །སྦྱིན་དང་ཚུལ་ཁྲིམས་སོགས་སྤྱོད་
པ། །ལེན་དང་འཛིན་པ་ལ་སོགས་པའི། །སྣོད་དུ་དམ་པ་རྣམས་
བཞེད་དོ། ། ཞེས་གསུངས། སྔོན་སངས་རྒྱས་རྣམས་ལ་ལྷག་
པར་ཏེ་བཀུར་སྟི་བྱས་པ་དང་། དེ་རྣམས་ལ་བསོད་སྙོམས་ཕུལ་བ་
ལ་སོགས་པའི་དགེ་བའི་རྩ་བ་བསྐྲུན་པ་དང་། ཐེག་པ་ཆེན་པོའི་
དགེ་བའི་བཤེས་ཀྱི་མགོན་དང་བཅས་པ་ནི། ཤེར་ཕྱིན་གྱི་མདོ་སྡེ་
རིན་པོ་ཆེ་འདི་ཉན་པ་ཡི་སྣོད་ཡིན་ནོ། ། ཤེར་ཕྱིན་གྱི་ཚིག་བློ་ལ་
ལེན་པའི་ཆེད་དུ་སངས་རྒྱས་བསྟེན་ཏེ་བསྙེན་བཀུར་བྱས་པ་དང་།
དེའི་དོན་ཇི་ལྟ་བ་བཞིན་ཡིད་ལ་འཆང་བའི་ཕྱིར་དུ་ཐེ་ཚོམ་གྱི་གནས་
ཀུན་འདྲི་བ་དང་། སྦྱིན་པ་དང་ཚུལ་ཁྲིམས་ལ་སོགས་པ་ཕར་ཕྱིན་
439

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དྲུག་ལ་སྤྱོད་པ་གསུམ་ནི། རིམ་པ་བཞིན་ཤེར་ཕྱིན་གྱི་ཚིག་བློ་ལ་
ལེན་པ་དང་། དོན་མི་བརྗེད་པར་ཡིད་ལ་འཛིན་པ་དང་། ཟབ་
པ་དང་རྒྱ་ཆེ་བའི་དོན་རྣམས་ཚུལ་བཞིན་དུ་ཡིད་ལ་བྱེད་པ་ལ་སོགས་
པའི་སྣོད་དུ་སངས་རྒྱས་ལ་སོགས་པའི་དམ་པ་རྣམས་བཞེད་དོ།
འདིར་སྤྱོད་པས། ཞེས་པ་མ་དག་པ་འདྲ་སྟེ། ཉི་སྣང་དང་བསྡུས་
དོན་ལས། སྦྱིན་དང་ཚུལ་ཁྲིམས་སོགས་སྤྱོད་པ། ཞེས་གསུངས་
པ་ལྟར་ཡིན་ནོ། ། དེ་ཡང་ཉན་པའི་སྣོད་ཀྱི་ཁྱད་པར་དག་ནི།
སྣོད་རུང་ཕྱི་མ་གསུམ་ལའང་ཚང་དགོས་ཏེ། ལེན་པ་དང་འཛིན་པ་
ལ་སོགས་པའི་སྣོད་དུ་རུང་བའི་ཚེ་ཉན་པའི་སྣོད་དུ་ཤིན་ཏུའང་རུང་
བའི་ཕྱིར་རོ། ། གསུམ་པ་ནི། གཟུགས་ལ་སོགས་ལ་མི་གནས་
ཕྱིར། །དེ་ལ་སྦྱོར་བ་བཀག་པའི་ཕྱིར།།དེ་ཡི་དེ་བཞིན་ཉིད་ཟབ་
ཕྱིར། །དེ་རྣམས་གཏིང་དཔག་དཀའ་བའི་ཕྱིར། །དེ་དག་ཚད་ནི་
མེད་ཕྱིར་དང་། །ཚེགས་ཆེན་ཡུན་རིང་རྟོགས་པའི་ཕྱིར། །ལུང་་་་་
བསྟན་ཕྱིར་མི་ལྡོག་ཉིད་དང་། །ངེས་འབྱུང་བར་ཆད་མེད་བཅས་
དང་། །བྱང་ཆུབ་ཉེ་དང་མྱུར་བ་དང་། །གཞན་དོན་འཕེལ་མེད་
འགྲིབ་མེད་ཕྱིར། །ཆོས་དང་ཆོས་མིན་སོགས་མི་མཐོང་། །གཟུགས་
སོགས་བསམ་མི་ཁྱབ་མི་མཐོང་།།གཟུགས་སོགས་དེ་ཡི་མཚན་མ་
དང་། །དེ་ཡི་ངོ་བོ་རྣམ་མི་རྟོག ། འབྲས་བུ་རིན་ཆེན་སྦྱིན་བྱེད་
དང་། ། དེ་ནི་དག་པ་མཚམས་དང་བཅས། ། ཞེས་གསུངས།
གཟུགས་སོགས་བདེན་མེད་དུ་རྟོགས་པའི་སྦྱོར་བ་ནི། གཟུགས་ལ་
སོགས་པ་ལ་བདེན་ཞེན་གྱི་མི་གནས་པའི་ཕྱིར་ན། གནས་པ་བཀག་
པའི་སྦྱོར་བ་དང་། །གནས་པ་བཀག་པའི་སྦྱོར་བ་བདེན་མེད་དུ་
རྟོགས་པའི་སྦྱོར་བ་ནི། སྦྱོར་བ་དེ་ལ་བདེན་ཞེན་གྱི་སྒོ་ནས་སྦྱོར་བ་
440

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སྟེ་རྣལ་འབྱོར་དུ་བྱེད་པ་བཀག་པའི་ཕྱིར་ན། རྣལ་འབྱོར་བཀག་
པའི་སྦྱོར་བ་དང་། གཞི་དེ་ཡི་དེ་བཞིན་ཉིད་ནི་ཟབ་པའི་ཕྱིར་ན།
དེ་ལྟར་རྟོགས་པའི་སྦྱོར་བ་ནི་ཟབ་པའི་སྦྱོར་བ་དང་། ལམ་གྱིས་
བསྡུས་པའི་ཆོས་དེ་རྣམས་ཀྱི་ཆོས་ཉིད་ནི་གཏིང་དཔག་དཀའ་བའི་
ཕྱིར་ན། དེ་ལྟར་རྟོགས་པའི་སྦྱོར་བ་ནི་གཏིང་དཔག་དཀའ་བའི
སྦྱོར་བ་དང་། རྣམ་པའི་ཆོས་དེ་དག་གི་ཆོས་ཉིད་ཚད་ནི་མེད་པའི་
ཕྱིར་ན། དེ་ལྟར་རྟོགས་པའི་སྦྱོར་བ་ནི་ཚད་མེད་པའི་སྦྱོར་བ་དང་།
རང་བཞིན་གྱི་སྦྱོར་བ་ལྔ་བོ་འདི་ཚོགས་ལམ་ནས་རྒྱུན་མཐའི་བར་
ཡོད་དོ། ། ཆོས་ཉིད་ལ་སྐྲག་པའི་ཐེག་ཆེན་ཚོགས་ལམ་པ་དབང་
རྟུལ་གྱིས་ཚེགས་ཆེན་པོ་དང་ཡུན་རིང་པོའི་སྒོ་ནས་བྱང་ཆུབ་རྟོགས་
པའི་ཕྱིར་ན། དེའི་སྦྱོར་བ་ནི་ཚེགས་ཆེན་ཡུན་རིང་རྟོགས་པའི་སྦྱོར་
བ་དང་། སངས་རྒྱས་གཅིག་གམ་གཉིས་སམ་གསུམ་ལས་མི་འདའ་
བར་བྱང་ཆུབ་ཏུ་ལུང་བསྟན་འཐོབ་པར་འགྱུར་བའི་སྦྱོར་ལམ་དྲོད་པ་
པའི་སྦྱོར་ལམ་ནི། ལུང་བསྟན་འཐོབ་པའི་སྦྱོར་བ་དང་། རྩེ་མོའི་
ཡུམ་སྦྱོར་ནི། བྱང་ཆུབ་ལས་ཕྱིར་མི་ལྡོག་པ་ཉིད་ཀྱི་སྦྱོར་བ་དང་།
སྐྱེས་བུ་འབྲོག་དགོན་པ་དཔག་ཚད་བརྒྱ་ཕྲག་མང་བོ་ནས་བྱུང་བས་
གྲོང་སོགས་ཀྱི་མཚན་མ་མཐོང་བ་ན་ཆོམ་རྐུན་སོགས་ཀྱི་འཇིགས་པ་
མེད་པའི་དཔེས་གསུངས་པའི་བཟོད་པའི་ཡུམ་སྦྱོར་ནི། ལམ་གྱི་
བར་ཆད་ལས་ངེས་པར་འབྱུང་བའི་སྦྱོར་བ་དང་། མི་ཞིག་རྒྱ་
མཚོའི་ཆུ་ནི་ལྟ་ཕྱིར་འགྲོ་བ་ཡིས། །གལ་ཏེ་ཤིང་དང་ནགས་ཚལ་རི་
མཐོང་ད་དུང་རིང་། །ཅི་སྟེ་རྟགས་མ་མཐོང་ན་རྒྱ་མཚོ་ཆེན་པོ་ནི།
ཉེ་བར་གྱུར་ཏོ་སྙམ་སྟེ་དེ་ལ་སོམ་ཉི་མེད། །ཅེས་པའི་དཔེས་བསྟན་
པའི་ཆོས་མཆོག་པའི་སྦྱོར་བ་ནི། ཆོས་དབྱིངས་ཀྱི་རྒྱ་མཚོ་མཐོང་
441

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལམ་ལ་བར་ཆད་མེད་པ་དང་བཅས་པའི་སྦྱོར་བ་དང་། དཔྱིད་
དུས་བཟང་ལ་སྡོང་བོ་ལོ་མ་ལྷགས་གྱུར་ན། །ཡལ་གས་རིང་བོར་མི་
ཐོགས་ལོ་འབྲས་མེ་ཏོག་སྐྲུན། །ཤེས་རབ་ཕ་རོལ་ཕྱིན་འདི་སུ་ཡི་ལག་
ཐོབ་པ། །རིང་བོར་མི་ཐོགས་འདྲེན་པ་རྣམས་ཀྱི་བྱང་ཆུབ་འཐོབ། །
ཅེས་པ་ལྟར་ཟག་མེད་ཀྱི་ཆོས་གསར་དུ་ཐོབ་པའི་མཐོང་ལམ་པའི་
སྦྱོར་བ་ནི། བྱང་ཆུབ་ཉེ་བའི་སྦྱོར་བ་དང་། བུད་མེད་སྦྲུམ་མ་བུ་
བཙའ་བར་མྱུར་བའི་དཔེས་བསྟན་པའི་ས་གཉིས་པ་ནས་བདུན་པའི་
བར་གྱི་སྦྱོར་བ་ནི། བྱང་ཆུབ་མྱུར་བའི་སྦྱོར་བ་དང་། ཆོས་འཁོར་
བསྐོར་ཞིང་བསྐུལ་བའི་གཞན་དོན་གྱི་སྦྱོར་བ་དང་། དོན་དམ་པར་
གཟུགས་སོགས་འཕེལ་བ་མེད་པ་དང་འགྲིབ་པ་མེད་པ་ཡིན་པའི་ཕྱིར་
ན། དེ་ལྟར་རྟོགས་པའི་འཕེལ་འགྲིབ་མེད་པའི་སྦྱོར་བ་དང་།
དོན་དམ་པར་ཆོས་དང་ཆོས་མིན་སོགས་མི་མཐོང་བའི་སྦྱོར་བ་དང་།
དོན་དམ་པར་གཟུགས་སོགས་བསམ་གྱིས་མི་ཁྱབ་པར་མི་མཐོང་བའི་
སྦྱོར་བ་དང་། གཟུགས་སོགས་དང་དེ་ཡི་མཚན་མ་སྔོ་སེཪ་ལ་་་་
སོགས་པ་དང་དེ་ཡི་ངོ་བོ་འབྱུང་གྱུར་ལ་སོགས་པར་བདེན་གྲུབ་ཏུ་
རྣམ་པར་མི་རྟོག་པའི་སྦྱོར་བ་ནི། རྣམ་པར་མི་རྟོག་པའི་སྦྱོར་བ་
དང་། གཟུགས་སོགས་གསུམ་ལ་བཤད་པའི་རྣམ་གྲངས་གཞན་་
ཡང་ཡོད་དོ། ། སྦྱོར་བ་ལྔ་བོ་འདི་ས་བརྒྱད་པའི་ཡེ་ཤེས་སོ། །
རྒྱུན་དུ་ཞུགས་པའི་འབྲས་བུ་ནས་བླ་མེད་བྱང་ཆུབ་ཀྱི་བར་གྱི་འབྲས་
བུ་རིན་པོ་ཆེ་ཆེན་པོ་སྦྱིན་པར་བྱེད་པའི་ས་དགུ་བའི་སྦྱོར་བ་ནི།
ཡོན་ཏན་སྟེར་བར་བྱེད་པ་འབྲས་བུ་རིན་པོ་ཆེ་སྦྱིན་པའི་སྦྱོར་བ་དང་།
གཟུགས་ལ་སོགས་པའི་ཆོས་དེ་རྣམས་ནི་དོན་དམ་པར་རྣམ་པར་དག་
པར་རྟོགས་པའི་ས་བཅུ་བའི་སྦྱོར་བ་ནི། ཉེས་པ་སེལ་བར་བྱེད་པ་
442

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྣམ་པར་དག་པའི་སྦྱོར་བ་དང་། ལོ་ཟླ་སོགས་སུ་དུ ས་ཚིགས་
བཅད་ནས་ཡུམ་ལ་བརྩོན་པའི་ས་མཚམས་ཀྱི་སྦྱོར་པ་དང་བཅས་པ་
ནི་སྦྱོར་བ་ཉི་ཤུའོ། ། བཞི་བ་སྦྱོརབའི་སྔོན་འགྲོའི་ཆོས་ལ་བཞི།
ཐོབ་བྱ་ཡོན་ཏན། དོར་བྱ་སྐྱོན། ཤེས་བྱ་མཚན་ཉིད། རྒྱུད་ལ་
བསྟེན་བྱ་ཐར་བ་ཆ་མཐུན་ནོ། ། དང་བོ་ནི། བདུད་ཀྱི་མཐུ་
བཅོམ་ལ་སོགས་པ། །ཡོན་ཏན་རྣམ་པ་བཅུ་བཞིའོ། ། ཞེས་་་་་་
གསུངས། བདུད་ཀྱི་མཐུ་བཅོམ་པའི་ཡོན་ཏན་ལ་སོགས་པ་སྦྱོར་
བའི་ཡོན་ཏན་རྣམ་པ་བཅུ་བཞིའོ། ། དེ་ཡང་ཇི་སྐད་བཤད་པའི་
སྦྱོར་བ་ཉམས་སུ་ལེན་པ་བོ་ལ་ཕྱོགས་བཅུའི་སངས་རྒྱས་རྣམས་ཀྱི་
བྱིན་གྱིས་རླབས་པའི་སྟོབས་ཀྱིས་དེ་ལ་བར་ཆད་བྱེད་པའི་བདུད་ཀྱི་
མཐུ་བཅོམ་པའི་ཡོན་ཏན་འཐོབ་པར་འགྱུར་བ་དང་། ཤེར་ཕྱིན་ལ་
ལྷག་པར་མོས་པ་བརྟན་པོ་སྐྱེ་བའི་ཕྱིར་དུ། སངས་རྒྱས་ཀྱིས་་་
དགོངས་ཤིང་མཁྱེན་པའི་ཡོན་》ཏན་དང་། སྦྱོར་བ་ཁྱད་པར་དུ་འགྲོ་
བའི་དོན་དུ། སངས་རྒྱས་ཀྱིས་མངོན་སུམ་དུ་མཛད་པའི་ཡོན་ཏན་
དང་། རྫོགས་པའི་བྱང་ཆུབ་དང་ཉེ་བར་འགྱུར་བའི་ཡོན་ཏན་
དང་། དོན་ཆེ་བ་ཉིད་ལ་སོགས་པའི་ཡོན་ཏན་དང་།— ཉི་སྣང་
ལས། གླེགས་བམ་དུ་བྲིས་པ་འཆང་བ་ཙམ་ཡང་དོན་ཆེ་བ་དང་།
ཕན་ཡོན་ཆེ་བ་དང་། འབྲས་བུ་ཆེ་བ་དང་། རྣམ་པར་སྨིན་པ་ཆེ་
བར་འགྱུར་ཏེ་ཞེས་བྱ་བས་གང་གསུངས་པ་ཡིན་ཏེ། སངས་རྒྱས་
དང་མི་འབྲལ་བ་ཉིད་དང༌། བདེ་འགྲོར་གཞོལ་བར་འགྱུར་བ་ཉིད་
དང་། ཡང་དག་པར་རྫོགས་པར་འཚང་རྒྱ་བ་ཉིད་དང་། མྱ་ངན་
ལས་འདས་པའི་རྗེས་ལ་ཡང་གཞན་གྱི་དོན་ལ་འཇུག་པའི་དབང་དུ་
མཛད་ནས་གོ་རིམ་བཞིན་དུ་ཚིག་བཞི་ཡིན་པར་བཤད་པར་བྱ་སྟེ།
443

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདི་ཐག་རིང་བར་སྨིན་པ་ཡིན་པས་ན་རྣམ་པར་སྨིན་པ་ཞེས་བྱ་བར་
བལྟ་བར་བྱའོ། ། ཞེས་སོ། ། ཤེར་ཕྱིན་གྱི་བསྟན་པ་གང་དུ་
དར་བར་འགྱུར་བའི་ཡུལ་སངས་རྒྱས་ཀྱིས་ལུང་བསྟན་པ་དེ་དག་ཏུ་
སྐྱེ་བ་ལ་སོགས་པ་ཡུལ་དཔྱད་པའི་ཡོན་ཏན་དང་། ཉི་སྣང་ལས།
ལྷོ་ཕྱོགས་ཀྱི་རྒྱུད་ནས་བར་ཏུ་ནི་དང་བྱང་ཕྱོགས་ཀྱི་རྒྱུད་དུ་སྤྱོད་པར་
འགྱུར་བ་ལ་སོགས་པ་སྨོས་པ་ཡུལ་ལ་སོགས་པར་དཔྱད་པས་ཆོས་སྨྲ་
བ་ལ་སངས་རྒྱས་ཀྱིས་དགོངས་པ་ལ་དོགས་པ་བསལ་བའི་དོན་གྱིས་
གང་གསུངས་པ་ཡིན་ནོ། ། ཞེས་སོ། ། ཟག་མེད་ཀྱི་ཡོན་ཏན་
ཐམས་ཅད་ཡོངས་སུ་རྫོགས་པའི་ཡོན་ཏན་དང་། ཚེ་འཕོས་ནས་
ཀྱང་ཡུམ་དོན་སྨྲ་བའི་སྐྱེས་བུ་ཉིད་དུ་འགྱུར་བའི་ཡོན་ཏན་དང་།
བདུད་དང་སྡིག་གྲོགས་ཀྱིས་རྫོགས་བྱང་ལས་མི་ཕྱེད་པའི་ཡོན་ཏན་
དང་། ·ཐེག་པ་ཆེན་པོ་ལ་དམིགས་པའི་དགའ་བ་རྒྱ་ཆེན་པོས་ཐེག་
པ་གཞན་དང་མི་མཚུངས་པའི་དགེ་བའི་རྩ་བ་ཐུན་མོང་མ་ཡིན་པ་སྐྱེ་
བའི་ཡོན་ཏན་དང་། གཞན་དོན་བྱེད་པར་དམ་བཅས་པའི་དོན་ཇི་
ལྟ་བ་བཞིན་དུ་སྒྲུབ་པའི་ཡོན་ཏན་དང་། ཚེ་རབས་གཞན་དུ་དགེ་
བ་རླབས་པོ་ཆེའི་འབྲས་བུ་རྒྱ་ཆེན་པོ་ཡོངས་སུ་འཛིན་པའི་ཡོན་ཏན་
དང་། ཕྱི་ནང་གི་བདོག་པ་འབྲས་བུ་དང་བཅས་པ་སྟེར་བའི་སྒོ་
ནས་སེམས་ཅན་གྱི་དོན་སྒྲུབ་པའི་ཡོན་ཏན་དང་། ཚེ་རབས་གཞན་
དུ་ཡང་ཤེར་ཕྱིན་ངེས་པར་ཐོབ་པའི་ཡོན་ཏན་ཏེ་བཅུ་བཞིའོ། །
གཉིས་པ་ནི། སྐྱོན་ནི་བཅུ་ཚན་བཞིར་བཅས་པ། །དྲུག་ཏུ་ངེས་
པར་རྟོགས་པར་བྱ། །ཞེས་གསུངས། སྦྱོར་བའི་བར་ཆད་དུ་གྱུར་
པའི་སྐྱོན་ནི། བཅུ་ཚན་བཞིར་བཅས་པ་དྲུག་ཏུ་ངེས་པར་རྟོགས་
པར་བྱ་སྟེ། བཅུ་ཚན་དང་བོ་གཉིས་དང་ཐ་མ་གསུམ་སྟེ་ཉེཪ་་་་་
444

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གསུམ་ནི་འགལ་རྐྱེན་ཉེ་བར་གནས་པ་དང་། ཉེར་གཅིག་པ་ནས་
ཞེ་གསུམ་གྱི་བར་ཉེཪ་གསུམ་ནི་མཐུན་རྐྱེན་མ་ཚང་བའི་སྐྱོན་དུ་་་་
བཤད་པའི་ཕྱིར། དེ་ཡང་ཚེགས་ཆེན་པོས་ཡུམ་དོན་རྙེད་པའི་སྐྱོ་བ་
དང་། ཡུམ་དོན་ཇི་ལྟ་བ་བཞིན་ཤེས་པའི་གེགས་སྤོབས་པ་ཧ་ཅང་
མྱུར་བ་དང་། །གླ་བ་དང་རྒོད་པ་དང་སྟེགས་བཞིན་དུ་ཤེར་ཕྱིན་
འདྲི་བ་ལ་སོགས་པའི་ལུས་ཀྱི་གནས་ངན་ལེན་དང་། གཡེང་བ་
དང་ཆགས་པ་ལ་སོགས་པའི་སེམས་ཀྱི་གནས་ངན་ལེན་དང་། རིག་
པ་མ་ཡིན་པ་ལུས་སེམས་ཀྱི་རྣམ་འགྱུར་དེ་དག་གི་སྒོ་ནས་ཤེར་ཕྱིན་ཁ་
ཏོན་བྱེད་པ་དང་འཛིན་པ་ལ་སོགས་པ་དང་། ཡུམ་ལས་གང་གི་
མིང་དང་སྐྱེ་ཡུལ་སོགས་ལུང་མ་བསྟན་པའི་རྒྱུ་མཚན་གྱིས་ཡུམ་འཛིན་
པ་སོགས་ལས་ཕྱིར་ཕྱོགས་པ་དང་། རྩ་བ་བོར་ནས་ཡལ་ག་འཛིན་
པ་ལྟར་འཚང་རྒྱ་བའི་རྒྱུ་ཤེར་ཕྱིན་ལ་ཆེ་ཆེར་མི་བྱེད་པར་དམན་པའི་
སྡེ་སྣོད་ལ་འཇུག་པ་ནི་རྒྱུ་ལ་མངོན་པར་ཞེན་པ་ཉམས་པ་དང་། །ཇོ་
བོ་བཞག་ནས་བྲན་མི་ལས་ཟས་སློང་བའི་ཁྱིའི་དཔེ་ལྟར་ཡུམ་བོར་
ནས་དམན་པའི་སྡེ་སྣོད་ལ་ཞུགས་པས་གྱ་ནོམ་པའི་རོ་མྱང་བ་ལས་
ཉམས་པ་དང་། གླང་བོ་ཆེ་རྙེད་བཞིན་དུ་དེ་ལས་དེའི་མཚན་ཉིད་
མི་འཚོལ་བར་དེའི་རྗེས་ལས་དེའི་མཚན་ཉིད་འཚོལ་བ་ལྟར་ཤེར་ཕྱིན་
བོར་ནས་དམན་པའི་སྡེ་སྣོད་ལས་ཐེག་ཆེན་འཚོལ་བ་ནི་ཐེག་པ་་་་
མཆོག་ལས་ཉམས་པ་དང༌། རྒྱ་མཚོ་དང་རྨིག་རྗེས་ཆུ་སྙོམས་ནས་
རྨིག་རྗེས་ཆུ་ལས་ནོར་བུ་འཚོལ་བ་ནི་ནོར་བུ་ལས་ཉམས་པ་ལྟར།
ཐེག་པ་ཆེ་ཆུང་གི་སྡེ་སྣོད་སྙོམས་ནས་དམན་པའི་སྡེ་སྣོད་ལས་བླ་མེད་
བྱང་ཆུབ་འཚོལ་བ་ནི་ཆེད་དུ་བྱ་བ་ཆེན་པོ་དག་ལས་ཉམས་པ་སྟེ་བཅུ་
ཚན་དང་པོའོ། ། ཉི་ཟླའི་གཞན་མེད་ཁང་གི་ཚད་ཀྱིས་བརྒྱ་བྱིན་
445

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱི་རྣམ་པར་རྒྱལ་བའི་ཁང་བཟང་གི་ཚད་དང་མཉམ་པའི་ཁང་བ་
བཟོ་བར་འདོད་པའི་ཕྱ་མཁན་ལྟར། དམན་པའི་སྡེ་སྣོད་ལས་་་
བཤད་པའི་ལམ་ཉམས་སུ་བླང་སྟེ་སངས་རྒྱས་ཐོབ་པར་འདོད་པ་ནི་
རྒྱུ་འབྲས་རྗེས་སུ་མི་མཐུན་པས་རྒྱུ་དང་འབྲས་བུ་འབྲེལ་བ་ཉམས་པ་
དང་། མཁར་གྱི་རྒྱལ་ཕྲན་འཁོར་ལོས་བསྒྱུར་རྒྱལ་དང་སྙོམས་པ་
དང་། ཁམ་ཟས་རོ་བརྒྱ་བ་བོར་ནས་ཞག་དྲུག་ཅུའི་འབྲས་ཆེན་
ལེན་པ་དང་། ནོར་བུ་རྙེད་པ་བོར་ནས་མཆིང་བུ་ལེན་པ་ལྟར།
ཡུམ་དོར་ནས་དམན་པའི་སྡེ་སྣོད་ལས་རྣམ་མཁྱེན་འཚོལ་བ་ནི།
གོང་ན་མེད་པ་ཆོས་ལོངས་སྤྲུལ་བའི་སྐུ་གསུམ་ལས་ཉམས་པ་དང་།
ཡུལ་མང་བོ་ལ་རྣམ་པར་རྟོག་པའི་སྤོབས་པ་འབྱུང་བ་དང་། ཤེར་
ཕྱིན་གྱི་ཡི་གེ་འདྲི་བ་ཙམ་ལ་ཡུམ་དུ་ཞེན་པ་དང་། དངོས་པོ་མེད་པ་
ཙམ་ལ་ཆོས་ཉིད་དུ་ཞེན་པ་དང་། བྲིས་པའི་ཡི་གེ་ལ་ཡུམ་དུ་ཞེན་པ་
དང་། ཡུམ་ལ་ཡི་གེ་མེད་པར་ཞེན་པ་དང་། གྲོང་དང་གྲོང་ཁྱེར་
སོགས་ཡིད་ལ་བྱེད་པ་དང་། རྙེད་བཀུར་དང་ཚིགས་སུ་བཅད་པའི་
རོ་མྱང་བ་དང་། བྱང་ཆུབ་ཀྱི་ལམ་མ་ཡིན་པ་བདུད་ཀྱི་བཤད་པའི་
ཚིག་ལས་ཐབས་ལ་མཁས་པ་འཚོལ་བ་སྟེ་བཅུ་ཚན་གཉིས་པའོ། །
ཉན་པ་བོས་ཡུམ་མཉན་པར་འདོད་ཀྱང་འཆད་པ་བོ་སྙོམ་ལས་ཆེ་
བས་འཆད་ཉན་གྱི་ཆོས་སྤྱོད་ལས་ཉམས་པ་དང་། དེ་བཞིན་དུ་སྔ་
མས་ཡུལ་འདིར་མཉན་འདོད་ཀྱང་ཕྱི་མས་དེར་འཆད་མི་འདོད་པས་
ཆོས་སྤྱོད་ལས་ཉམས་པ་དང་། གཅིག་ནི་འདོད་ཆུང་ཆོག་ཤེས་པ་
དང་གཅིག་ཤོས་ཆོག་མི་ཤེས་པས་དེ་ལས་ཉམས་པ་དང་། གཅིག་
སྦྱངས་པའི་ཡོན་ཏན་དང་ལྡན་པ་དང་གཅིག་ཤོས་མི་ལྡན་པས་དེ་
ལས་ཉམས་པ་དང་། སློབ་མས་ཚུལ་བཞིན་དུ་ཡུམ་འདྲི་བ་སོགས་
446

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
འདོད་ཀྱང་སློབ་དཔོན་གྱིས་སྦྱིན་པར་མི་འདོད་པས་ཆོས་སྤྱོད་ལས་
ཉམས་པ་དང་། སྦྱིན་པ་གཏོང་བར་འདོད་པ་དང་གཅིག་ཤོས་ཀྱིས་
དེ་མི་འདོད་པས་ཆོས་སྤྱོད་ལས་ཉམས་པ་དང་། སློབ་མས་ཟས་
གོས་སོགས་སྟེར་ཡང་སློབ་དཔོན་གྱིས་མི་ལེན་པས་ཆོས་སྤྱོད་ལས་
ཉམས་པ་དང༌། མགོ་སྨོས་པས་གོ་བ་དང་སློབ་དཔོན་གྱིས་རྣམ་
པར་སྤྲོས་པས་དེ་ལས་ཉམས་པ་དང་། གསུང་རབ་ཀྱི་ཆོས་ཤེས་པ་
དང་གཅིག་ཤོས་ཀྱིས་དེ་མི་ཤེས་པས་ཚོགས་པའི་ཆོས་སྤྱོད་ལས་ཉམས་
པ་དང་། ཕར་ཕྱིན་དྲུག་དང་ལྡན་པ་དང་གཅིག་ཤོ ས་དེ་དང་མི་
ལྡན་པས་ཐུགས་མ་མཐུན་པར་ཤེར་ཕྱིན་འཆད་ཉན་གྱི་བར་ཆད་དུ་
གྱུར་པ་སྟེ་བཅུ་ཚན་གསུམ་པའོ། ། ཉན་པ་བོ་ཐབས་ལ་མཁས་པ་
དང་འཆད་པ་བོ་ཐབས་ལ་མི་མཁས་པས་ཚོགས་པའི་ཆོས་སྤྱོད་ལས་
ཉམས་པ་དང་། སློབ་མ་ཚིག་དོན་མི་བརྗོད་པའི་གཟུངས་ཐོབ་པ་
དང་གཅིག་ཤོས་ཀྱིས་དེ་མ་ཐོབ་པ་དག་གིས་དང་། སློབ་མས་ཤེར་
ཕྱིན་འདྲི་བ་སོགས་འདོད་པ་གཅིག་ཤོས་ཀྱིས་དེ་མི་འདོད་པ་དག་
གིས་དང་། ཉན་པ་བོ་སྒྲིབ་པ་ལྔ་དང་བྲལ་བ་དང་གཅིག་ཤོས་དེ་
དང་མ་བྲལ་བས་ཆོས་སྤྱོད་ལས་ཉམས་པ་དང་། ངན་སོང་གི་སྡུག་
བསྔལ་ཐོས་པས་སྐྱོ་ནས་གཞན་དོན་དུ་ངན་སོང་དུ་འགྲོར་མི་འདོད་
པས་ངན་འགྲོའི་འགྲོ་བ་ལས་ཕྱིར་ཕྱོགས་པ་དང་། ལྷའི་དཔལ་་
འབྱོར་སོགས་ཐོས་པས་རང་དོན་དུ་བདེ་འགྲོར་འགྲོ་བ་ལ་ཡིད་ཕྱོགས་
པ་དང་། ཡང་འཆད་ཉན་བྱེད་པ་བོ་རིམ་བཞིན་སྦྱར་ནས་སྔ་མ་
དབེན་པ་ལ་དགའ་བ་དང་སློབ་མ་འདུ་འཛི་ལ་དགའ་བས་ཚོགས་
པའི་ཆོས་སྤྱོད་ལས་ཉམས་པ་དང་། དེ་བཞིན་དུ་བླ་མས་གོ་སྐབས་
མི་འབྱེད་པ་དང་སློབ་མ་རྗེས་སུ་འབྲང་བར་འདོད་པ་དག་གིས་དང་།
447

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བླ་མས་ཟང་ཟིང་ཅུང་ཟད་ཙམ་འདོད་པ་དང་སློབ་མས་དེ་སྦྱིན་པར་
མི་འདོད་པ་དག་གིས་དང་། འཆད་པ་བོ་སྲོག་གི་བར་ཆད་དུ་་་
འགྱུར་བའི་ཕྱོགས་སུ་འགྲོ་བར་འདོད་པ་དང་གཅིག་ཤོས་ཀྱིས་དེ་མི་
འདོད་པས་སློབ་དཔོན་ཚོགས་པའི་ཆོས་སྤྱོད་ལས་ཉམས་པ་སྟེ་བཅུ་
ཚན་བཞི་བའོ། ། འཆད་པ་བོ་མུ་གེ་བྱུང་བའི་ཕྱོགས་སུ་འགྲོ་བར་
འདོད་པ་དང་གཅིག་ཤོས་ཀྱིས་དེ་མི་འདོད་པ་དག་གིས་དང༌། སྔ་
མ་ཆོམ་རྐུན་པ་ལ་སོགས་པས་དཀྲུགས་པའི་ཕྱོགས་སུ་འགྲོ་བར་འདོད་
པ་དང་ཉན་པ་བོ་དེར་འགྲོ་བར་མི་འདོད་པས་འཆད་ཉན་ལས་་་་
ཉམས་པ་དང་། སློབ་དཔོན་གྱིས་ཟས་སྟེར་བའི་ཁྱིམ་ལ་ལྟ་ཞིང་
ཉན་པ་བོ་སྤོང་བས་དེ་ཡིད་མི་བདེ་བར་གྱུར་པ་དང་། བདུད་སྡུག་
ཅན་གྱིས་འདི་སྐད་དུ་ངེད་ཀྱི་མདོ་དེ་ལས་བྱུང་བ་འདི་ཡུམ་ཡིན་གྱི་
ཁྱོད་ཀྱིས་འཛིན་འཆང་ཀློག་པའི་རྒྱས་འབྲིང་བསྡུས་པ་སོགས་ཤེར་
ཕྱིན་མིན་ནོ་ཞེས་ཆོས་དང་གང་ཟག་འབྱེད་པའི་སྦྱོར་བ་དང་།
ཡང་དེས་མི་རྟག་པ་དང་མི་སྡུག་པ་སྒོམ་པ་ནི་ཤེར་ཕྱིན་ཟབ་མོ་སྒོམ་པ་
ནི་ཤེར་ཕྱིན་ཟབ་མོ་སྒོམ་པར་སྟོན་པ་ལྟ་བུ་ཤེར་ཕྱིན་བཅོས་མ་ཉེས་
བར་སྒྲུབ་པ་དང་། བདུད་ཀྱིས་སངས་རྒྱས་བྱང་སེམས་ཀྱི་ཆ་བྱེད་
འཛིན་པ་ལ་དད་ཅིང་གུས་པ་སོགས་ཡུལ་ཇི་ལྟ་བ་བཞིན་མ་ཡིན་པ་ལ་
དགའ་བ་བསྐྱེད་པ་སྟེ་དྲུག་གོ། དེ་ལྟར་ན་རིན་པོ་ཆེ་ལ་དགྲ་མང་བ་
ལྟར་ཤེར་ཕྱིན་ཟབ་མོ་འཆད་ཉན་བཤད་སྒྲུབ་བྱེད་པ་ལ་བར་ཆད་
མང་ཡང་། བུ་མང་བོ་ཡོད་པའི་མ་ན་བར་གྱུར་ན་བུ་རྣམས་ཀྱིས་མ་
ལ་རིམ་གྲོ་བྱེད་པ་ལྟར། སངས་རྒྱས་བྱང་སེམས་ཐམས་ཅད་ཀྱིས་དེ་
ལ་དགོངས་ཤིང་བྱིན་གྱིས་བརླབ་པས་བར་དུ་གཅོད་པ་ཐམས་ཅད་
བཟློག་པར་གསུངས་ཤིང་། སྡུད་པ་ལས། རྒྱུ་རྣམ་བཞི་ཡིས་བྱང་
448

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཆུབ་སེམས་དཔའ་མཁན་སྟོངས་ལྡན། །བདུད་བཞིས་ཐུབ་པར་
དཀའ་ཞིང་བསྐྱོད་པར་མི་ནུས་ཏེ། །སྟོང་བར་གནས་དང་༴སེམས་
ཅན་དོན་ཡོངས་མི་གཏོང་དང༌། །ཇི་སྐད་སྨྲས་བཞིན་བྱེད་དང་བདེ་
གཤེགས་བྱིན་རླབས་ཅན། །ཞེས་གསུངས་སོ། །
གསུམ་པ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། །དང་བོ་ནི། གང་གིས་མཚོན་དེ་མཚན་ཉིད་དུ།
ཤེས་བྱ་དེ་ཡང་རྣམ་པ་གསུམ། །ཤེས་པ་ཁྱད་པར་བྱེད་པ་སྟེ། །ངོ་བོ་
ཉིད་གང་མཚོན་བྱ་ཡང་། །ཞེས་གསུངས། མཚོན་བྱེད་གང་གིས་
སྦྱོར་བ་མཚོན་པར་དེ་ནི། སྐབས་འདིའི་མཚན་ཉིད་དུ་ཤེས་པར་བྱ་
ལ། དེ་ཡང་རྣམ་པ་གསུམ་སྟེ། ཐེག་ཆེན་སྦྱོར་བ་ལ་རང་དོན་
རྟོགས་པ་ཕུན་ཚོགས་སྐྱེད་པའི་ནུས་པ་ཡོད་པར་མཚོན་པར་བྱེད་པའི་
ཤེས་པ་བཅུ་དྲུག་ཕྲག་གསུམ་གྱི་མཚན་ཉིད་དང་། རང་གཞན་གྱི་
དོན་གཉིས་ཕུན་ཚོགས་སྐྱེད་པའི་ནུས་པ་ཐེག་ཆེན་སྦྱོར་བ་ཁོ་ན་ལ་
ཡོད་པར་མཚོན་པར་བྱེད་ཅིང་ཐེག་དམན་སྦྱོར་བ་ལ་དེ་འདྲའི་ནུས་
པ་མེད་པ་གོ་བར་བྱེད་པའི་ཁྱད་པར་གྱི་མཚན་ཉིད་བཅུ་དྲུག་དང་།
བྱེད་པའི་མཚན་ཉིད་བཅུ་གཅིག་གིས། ཐེག་ཆེན་སྦྱོར་བ་ལ་གཞན་
དོན་བྱེད་པའི་འཕྲིན་ལས་ཕུན་ཚོགས་སྐྱེད་པའི་ནུས་པ་ཡོད་པར་
མཚོན་པར་བྱེད་པ་སྟེ་གོ་བར་བྱེད་དོ། ། ངོ་བོ་ཉིད་ཀྱི་མཚན་ཉིད་
ནི་གང་མཚོན་པར་བྱ་བའི་གཞི་ཡིན་ཞིང་། མཁྱེན་གསུམ་སྦྱོར་བའི
ངོ་བོ་ཉིད་ཤེས་པར་བྱེད་པས་ན། མཚོན་བྱ་ངོ་བོ་ཉིད་མཚན་ཡང་
སྐབས་འདིའི་མཚན་ཉིད་དུ་ཤེས་པར་བྱའོ། ། གཉིས་པ་རྒྱས་པར་
བཤད་པ་ལ་བཞི། ཤེས་མཚན། ཁྱད་མཚན། བྱེད་མཚན།
ངོ་བོ་ཉིད་མཚན་ནོ། ། དང་བོ་ལ་གསུམ་། གཞི་ཤེས། ལམ་
449

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ
ཤེས། རྣམ་མཁྱེན་གྱི་ཤེས་མཚན་ནོ། ། དང་བོ་ནི། དེ་བཞིན་
གཤེགས་པ་འབྱུང་བ་དང་། །འཇིག་རྟེན་འཇིག་མེད་བདག་ཉིད་
དང་། །སེམས་ཅན་སེམས་ཀྱི་སྤྱོད་པ་དང༌། །དེ་བསྡུས་པ་དང་ཕྱིར་
བལྟས་དང་། །མི་ཟད་པ་ཡི་རྣམ་པ་དང་། ། ཆགས་བཅས་སོགས་
དང་རྒྱ་ཆེན་དང་། །ཆེན་པོར་གྱུར་དང་ཚད་མེད་དང་། །རྣམ་ཤེས་
བསྟན་དུ་མེད་པ་དང་། །སེམས་བལྟར་མེད་དང་ཤེས་པ་དེ། །གཡོ་
བ་ལ་སོགས་ཞེས་བྱ་དང་། །དེ་ལས་གཞན་ཡང་དེ་དག་ནི། ། དེ་་་
བཞིན་ཉིད་ཀྱི་རྣམ་པར་ཤེས། །ཐུབ་པའི་དེ་བཞིན་ཉིད་རྟོགས་དེ། །
གཞན་ལ་བསྟན་པ་ཞེས་བྱ་འདི། །ཐམས་ཅད་ཤེས་པ་ཉིད་སྐབས་
ཀྱི། །ཤེས་པའི་མཚན་ཉིད་བསྡུས་པ་ཡིན། །ཞེས་གསུངས། གཞི་
ཤེས་སྦྱོར་བའི་ཡུམ་ཉམས་སུ་སླངས་པ་ལ་བརྟེན་ནས་དེ་བཞིན་་་་་་
གཤེགས་པའི་སྟོབས་བཅུ་ལ་སོགས་པ་འབྱུང་བ་མཁྱེན་པའི་ཤེས་པ་
དང་། དེ་བཞིན་དུ་འཇིག་རྟེན་དོན་དམ་པར་འཇིག་པ་མེད་པའི་
བདག་ཉིད་དུ་མཁྱེན་པའི་ཤེས་པ་དང་། སེམས་ཅན་གྱི་སེམས་ཀྱི་
སྤྱོད་པ་སྣ་ཚོགས་མཁྱེན་པའི་ཤེས་པ་དང་། སེམས་དེ་ནང་དུ་་་་
བསྡུས་ནས་མཉམ་པར་བཞག་པ་མཁྱེན་པའི་ཤེས་པ་དང་། སེམས་
ཀྱིས་ཕྱིར་བལྟས་ཏེ་རྣམ་པར་གཡེང་བ་མཁྱེན་པའི་ཤེས་པ་དང་།
སེམས་དེ་དག་འདོད་ཆགས་དང་བྲལ་བ་དང་འགོག་པ་དང་སྤངས་
པའི་ཚུལ་གྱིས་མི་ཟད་པའི་རྣམ་པ་མཁྱེན་པའི་ཤེས་པ་དང་།
སེམས་འདོད་ཆགས་དང་བཅས་པ་ལ་སོགས་པ་མཁྱེན་པའི་ཤེས་པ་
དང་། སེམས་འདོད་ཆགས་ལ་སོགས་པ་དང་བྲལ་བ་མཁྱེན་པའི་
ཤེས་པ་དང་། ཕ་རོལ་བོའི་སེམས་ཀྱི་རྟོགས་པ་འཕེལ་བས་སེམས་
རྒྱ་ཆེན་པོར་གྱུར་པ་མཁྱེན་པའི་ཤེས་པ་དང་། སེམས་ཅན་ཐམས་
450

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཅད་ལ་ཁྱབ་པས་སེམས་ཆེན་པོར་གྱུར་པ་མཁྱེན་པའི་ཤེས་པ་དང་།
དོན་དམ་པར་སེམས་ཀྱི་རྒྱུན་གནས་པའི་རྟེན་མེད་ཅིང་དེ་འཇལ་བའི་
ཚད་མ་མེད་པས་སེམས་ཚད་མེད་པ་མཁྱེན་པའི་ཤེས་པ་དང་། རྒྱ་
ཆེན་པོ་ལ་སོགས་པའི་སེམས་འདི་གསུམ་རིམ་པ་བཞིན། འདོད་པ་
སོགས་ཁམས་གསུམ་གྱི་སེམས་ལ་བཤད་པ་དང་། ཁམས་གསུམ་ལ་
དམིགས་པའི་སེམས་སུ་བཤད་པ་སོགས་བཤད་ཚུལ་གཞན་ཡང་ཡོད་
དོ། ། རྣམ་ཤེས་གཞན་ལ་མངོན་སུམ་དུ་བསྟན་དུ་མེད་པ་མཁྱེན་
པའི་ཤེས་པ་དང་། དོན་དམ་པར་སྤྱན་ལྔས་སེམས་བལྟར་མེད་པ་
སྟེ་བལྟ་བྱར་མེད་པ་མཁྱེན་པའི་ཤེས་པ་དང་། རྣམ་པར་ཤེས་པ་དེ་
གཡོ་བ་དང་། ལ་སོགས་པས་བསྡུས་པ་སེམས་འདུ་བ་དང་བཀྲམ་
པ་དང་བཙམ་པ་ཞེས་བྱ་བའི་སེམས་རྣམས་མཁྱེན་པའི་ཤེས་པ་དང་།
ཀུན་རྫོབ་ཀྱི་རྣམ་པ་མཁྱེན་ཚུལ་དེ་དག་ལས་གཞན་ཡང་། གཡོ་བ་
ལ་སོགས་པའི་དེ་དག་ནི་བདེན་པས་སྟོང་པས་དེ་བཞིན་ཉིད་ཀྱི་རྣམ་
པར་མཁྱེན་པའི་ཤེས་པ་དང༌། ཐུབ་པས་དེ་བཞིན་ཉིད་རྟོགས་པ་
དེ། ཉིད་ཀྱིས་ཇི་ལྟར་རྟོགས་པ་ལྟར་གཞན་ལ་བསྟན་པ་མཁྱེན་པའི་
ཤེས་པ་ཞེས་བྱ་བ་སྟེ། ཤེས་པའི་རྣམ་པ་བཅུ་དྲུག་པོ་འདི་ནི།
ཐམས་ཅད་ཤེས་པ་ཉིད་ཀྱི་སྐབས་ཀྱི་ཤེས་པའི་མཚན་ཉིད་རྣམས་ཡང་
དག་པར་བསྡུས་པ་ཡིན་ནོ། ། གཉིས་པ་ནི། སྟོང་ཉིད་མཚན་མ་
མེད་བཅས་དང་། །སྨོན་པ་རྣམ་པར་སྤངས་བ་དང་། །སྐྱེ་མེད་་་་་
འགག་པ་མེད་སོགས་དང་། །ཆོས་ཉིད་རྣམ་པར་འཁྲུག་མེད་དང་། །
འདུ་མི་བྱེད་དང་རྣམ་མི་རྟོག ། རབ་དབྱེ་མཚན་ཉིད་མེད་ཉིད་
ལ། །ལམ་ཤེས་ཉིད་ཀྱི་སྐབས་ཀྱིས་ནི། །ཤེས་པའི་མཚན་ཉིད་ཡིན་
པར་བཞེད། །ཅེས་གསུངས། ལམ་ཤེས་སྦྱོར་བའི་ཡུམ་ལ་བརྟེན་
451

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནས་ཆོས་རྣམས་ཀྱི་ངོ་བོ་བདེན་གྲུབ་ཀྱི་སྟོང་བའི་སྟོང་བ་ཉིད་ནི་་
མཁྱེན་པའི་ཤེས་པ་དང་། དེ་བཞིན་དུ་དོན་དམ་པར་སྤྲོས་པ་དང་
རྟོགས་པ་དང་རྒྱུའི་མཚན་མ་ཐམས་ཅད་ཞི་ཞིང་མེད་པ་དང་བཅས་
པ་མཁྱེན་པའི་ཤེས་པ་དང་། དོན་དམ་པར་ཡང་སྲིད་ཕྱི་མ་སོགས་
འབྲས་བུ་ལ་སྨོན་པ་ཐམས་ཅད་རྣམ་པར་སྤངས་པ་མཁྱེན་པའི་ཤེས་
པ་དང་། དོན་དམ་པར་རྟེན་འབྲེལ་ལུགས་འབྱུང་གིས་སྐྱེ་བ་མེད་
པ་མཁྱེན་པའི་ཤེས་པ་དང་། དོན་དམ་པར་མ་རིག་པ་འགག་པས་
འདུ་བྱེད་འགག་པ་མེད་པ་སོགས་མཁྱེན་པའི་ཤེས་པ་དང༌། སོགས་
སྒྲས་བསྡུས་པ་དོན་དམ་པར་ཀུན་ནས་ཉོན་མོངས་པ་མེད་པ་མཁྱེན་
པའི་ཤེས་པ་དང་། དོན་དམ་པར་རྣམ་པར་བྱང་བ་མེད་པ་མཁྱེན་
པའི་ཤེས་པ་དང་། བདེན་གྲུབ་ཀྱི་ངོ་བོ་ཉིད་མེད་པའམ་རང་་་་་
བཞིན་གྱི་མྱང་འདས་ཀྱི་ངོ་བོ་མཁྱེན་པའི་ཤེས་པ་དང་། དོན་དམ་
པར་ཆོས་རྣམས་ཀྱི་རྟེན་ཆོས་ཀྱིས་དབྱིངས་མེད་པ་མཁྱེན་པའི་ཤེས་པ་
དང་། དོན་དམ་པར་མཚད་ཉིད་ཐམས་ཅད་དང་བྲལ་བའི་ཆོས་ཀྱི་
དབྱིངས་ནམ་མཁའི་མཚན་ཉིད་དེ་ནམ་མཁའ་དང་འདྲ་བར་མཁྱེན་
པའི་ཤེས་པ་དང༌། ཆོས་རྣམས་ཀྱི་ཆོས་ཉིད་ལྷ་དང་མི་དང་ལྷ་མིན་
སུས་ཀྱང་གནས་ཚུལ་དེ་ལས་གཞན་དུ་རྣམ་པར་འཁྲུག་པ་སྟེ་སྐྲག་
ཤིང་བསྒྱུར་དུ་མེད་པ་ཆེན་པོའི་ཤེས་པ་དང༌། ཆོས་ཉིད་རྒྱུ་རྐྱེན་
གྱིས་མངོན་པར་འདུ་མི་བྱེད་པ་ཆེན་པོའི་ཤེས་པ་དང་། ཆོས་ཉིད་
དོན་དམ་པར་ཟག་པ་ཡོད་མེད་སོགས་སུ་རྣམ་པར་མི་རྟོག་པ་སྟེ་
བརྟག་བྱར་མེད་པ་མཁྱེན་པའི་ཤེས་པ་དང༌། གཟུགས་སོགས་ཀུན་
རྫོབ་པའི་མཚན་ཉིད་ཀྱི་རབ་དབྱེ་མཁྱེན་པའི་ཤེས་པ་དང་།
གཟུགས་སུ་རུང་བ་ལ་སོགས་པའི་མཚན་ཉིད་ཐམས་ཅད་དོན་དམ་
452

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་མེད་པ་ཉིད་ལ་མངོན་སུམ་དུ་ཞུགས་པའི་ཤེས་པ་སྟེ། ལམ་
ཤེས་པ་ཉིད་ཀྱི་སྐབས་སུ་གསུངས་པའི་ཤེས་མཚན་བཅུ་དྲུག་པོ་འདི་
རྣམས་ཀྱིས་ནི་ལཿལམ་ཤེས་པའི་མཚན་ཉིད་ཐམས་ཅད་བསྡུས་པ་ཡིན་
པར་བཞེད་དོ། ། གསུམ་པ་ནི། དེ་ནི་ཉིད་ཀྱི་ཆོས་བརྟེན་་་་་
ནས། །གནས་གང་གུས་པར་བྱ་བ་དང་། །བླ་མ་ཉིད་དང་མཉེས་པ་
དང་། །དེ་ལ་མཆོད་དང་བྱེད་མེད་དང་། །ཀུན་ཏུ་འཇུག་མཁྱེན་
གང་ཡིན་དང་། །མ་མཐོང་སྟོན་པར་མཛད་པ་དང༌། །འཇིག་རྟེན་
སྟོང་ཉིད་རྣམ་པ་དང་། །བརྗོད་དང་ཤེས་མཛད་མངོན་སུམ་་་་་་
མཛད། །བསམ་མི་ཁྱབ་དང་ཞི་ཉིད་སྟོན། །འཇིག་རྟེན་འདུ་ཤེས་
འགོག་པ་ལ། །རྣམ་པ་ཀུན་མཁྱེན་ཚུལ་ལ་ནི། །ཤེས་པའི་མཚན་ཉིད་
ཅེས་བཤད་དོ། ། ཞེས་གསུངས། དེ་བཞིན་གཤེགས་པ་དེ་ནི་
རང་ཉིད་ཀྱི་རྒྱུའི་ཆོས་རྣམ་མཁྱེན་སྦྱོར་བ་ལ་བརྟེན་ནས་མཐོང་བའི་
ཆོས་ལ་བདེ་བར་གནས་པ་མཁྱེན་པའི་ཤེས་པ་དང་། ཤེར་ཕྱིན་
གསུང་བའི་ཚེ་སྟོན་པ་ཉིད་ཀྱིས་གདན་བཤམས་པ་སོགས་མཛད་པས་
ཤེར་ཕྱིན་སྟོན་པ་བོ་དང་ཤེར་ཕྱིན་ལ་སྒོ་གསུམ་གྱིས་གུས་པར་བྱ་བ་
ཉིད་དུ་མཁྱེན་པའི་ཤེས་པ་དང་། གོང་དུ་བཀུར་པའི་བླ་མ་ཉིད་དུ་
བྱ་བར་མཁྱེན་པའི་ཤེས་པ་དང༌། བསྙེན་བཀུར་སོགས་ཀྱིས་མཉེས་
པ་ཁོ་ན་བྱ་བར་མཁྱེན་པའི་ཤེས་པ་དང་། མེ་ཏོག་ལ་སོགས་པས་དེ་
ལ་མཆོད་པར་བྱ་བར་མཁྱེན་པའི་ཤེས་པ་དང་། དེ་དག་ཀྱང་ཀུན་
རྫོབ་ཏུ་ཡིན་གྱི་དོན་དམ་པར་མཆོད་བྱ་མཆོད་བྱེད་སོགས་མཆོད་པའི་
འཁོར་གསུམ་མེད་པ་མཁྱེན་པའི་ཤེས་པ་དང་། སངས་རྒྱས་ཀྱི་ཡེ་
ཤེས་ཡུལ་ཀུན་ཏུ་འགྲོ་ཞིང་འཇུག་པ་མཁྱེན་པའི་ཤེས་པ་གང་ཡིན་པ་
དང་། ཆོས་རྣམས་ཀྱི་གནས་ཚུལ་དཔྱད་པའི་མཐར་དོན་དམ་པར་
453

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡོད་པར་མ་མཐོང་བ་ནི་དེ་ཁོ་ན་ཉིད་མཐོང་བ་ཡིན་པར་སྟོན་པར་
མཛད་པ་མཁྱེན་པའི་ཤེས་པ་དང༌། ཕུང་བོ་ལྔའི་འཇིག་རྟེན་བདེན་
པས་སྟོང་བ་ཉིད་ཀྱི་རྣམ་པ་མཁྱེན་པའི་ཤེས་པ་དང་། འཁོར་དུ་
བསྡུ་བར་བྱ་བའི་གདུལ་བྱ་ལ་འཇིག་རྟེན་སྟོང་བ་ཉིད་བརྗོད་པར་
མཛད་པ་མཁྱེན་པའི་ཤེས་པ་དང་། ཡོངས་སུ་སྨིན་པར་བྱ་བའི་
གདུལ་བྱ་ལ་འཇིག་རྟེན་སྟོང་བ་ཉིད་ཤེས་པར་མཛད་པ་མཁྱེན་པའི་
ཤེས་པ་དང་། རྣམ་པར་གྲོལ་བར་བྱ་བའི་གདུལ་བྱ་ལ་འཇིག་རྟེན་
སྟོང་བ་ཉིད་མངོན་སུམ་དུ་མཛད་པ་མཁྱེན་པའི་ཤེས་པ་དང་།
ཆོས་ཉིད་རྟོག་གེའི་སྤྱོད་ཡུལ་ལས་འདས་པས་བསམ་གྱིས་མི་ཁྱབ་པར་
སྟོན་པ་མཁྱེན་པའི་ཤེས་པ་དང༌། ཆོས་ཉིད་དེ་སྤྲོས་པ་ཐམས་ཅད་
ཉེ་བར་ཞི་བ་ཉིད་དུ་སྟོན་པ་མཁྱེན་པའི་ཤེས་པ་དང་། འཇིག་རྟེན་
ལ་བདེན་པར་ཞེན་པ་འགོག་པའམ་ཟག་བཅས་ཉེར་ལེན་གྱི་ཕུང་བོ་
ལྔའི་འཇིག་རྟེན་འགོག་པ་མཁྱེན་པའི་ཤེས་པ་དང་། དོན་དམ་པར་
འཇིག་རྟེན་འདི་དང་ཕ་རོལ་གྱི་འདུ་ཤེས་འགོག་པ་ལ་མངོན་སུམ་དུ་
ཞུགས་པའི་ཤེས་པ་སྟེ། རྣམ་པ་ཀུན་མཁྱེན་པའི་ཚུལ་ལ་སྟེ་སྐབས་
སུ་གསུངས་པའི་ཤེས་པའི་རྣམ་པ་བཅུ་དྲུག་པོ་རྣམས་ཀྱིས་ནི། རྣམ་
མཁྱེན་སྦྱོར་བ་རང་འབྲས་རྟོགས་པ་ཕུན་ཚོགས་སྐྱེད་པའི་ནུས་ལྡན་དུ་
མཚོན་པས་ན། རྣམ་མཁྱེན་གྱི་ཤེས་པའི་མཚན་ཉིད་ཅེས་བཤད་
དོ། ། གཉིས་པ་ཁྱད་མཚན་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། ། དང་བོ་ནི། བསམ་མི་ཁྱབ་སོགས་ཁྱད་
པར་གྱིས། །ཁྱད་ཞུགས་བདེན་པའི་སྤྱོད་ཡུལ་ཅན། །སྐད་ཅིག་མ་ནི་
་་་་་་་་་བཅུ་དྲུག་གིས། །ཁྱད་པར་མཚན་ཉིད་བཤད་པ་ཡིན། །ཞེས་
གསུངས། བསམ་གྱིས་མི་ཁྱབ་པ་ལ་སོགས་པའི་ཁྱད་པར་གྱིས།
454

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཉན་རང་གི་སྦྱོར་བ་ལས་ཁྱད་ཞུགས་པའི་བདེན་པའི་སྤྱོད་ཡུལ་ཅན་
གྱི་ཤེས་བཟོད་སྐད་ཅིག་མ་ནི་བཅུ་དྲུག་གིས། ཐེག་ཆེན་མཐོང་ལམ་
གྱི་ཁྱད་པར་གྱི་མཚན་ཉིད་བཤད་པ་ཡིན་ནོ། ། གཉིས་པ་ནི།
བསམ་མི་ཁྱབ་དང་མི་མཉམ་དང༌། །གཞལ་དང་བགྲང་ལས་ཡང་
དག་འདས། །འཕགས་པ་ཀུན་སྡུད་མཁས་པ་ཡིས། །རིག་བྱ་ཐུན་
མོང་མིན་ཤེས་ཉིད། །ཤེས་མྱུར་བྲི་དང་གང་མེད་དང་། །སྒྲུབ་དང་
ཡང་དག་འགྲུབ་པ་དང་། །དམིགས་པ་རྟེན་དང་བཅས་པ་དང་། །
མཐའ་དག་པ་དང་ཡོངས་འཛིན་དང་། །རོ་མྱང་མེད་དང་ཁྱད་པར་
ནི། །བཅུ་དྲུག་བདག་ཉིད་ཤེས་པ་སྟེ། །གང་གི་ལམ་ནི་གཞན་ད ག་
ལས། ། ཁྱད་དུ་འཕགས་པས་ཁྱད་པར་ལམ། ། ཞེས་གསུངས།
རྟོག་གེའི་མངོན་སུམ་གྱི་སྤྱོད་ཡུལ་ལས་འདས་པས་བསམ་གྱིས་མི་ཁྱབ་
པ་དང་། མཚུངས་དཔེ་མེད་པས་གང་དུ་ཡང་མི་མཉམ་པ་དང་།
ཐ་སྙད་པའི་མངོམ་སུམ་གྱིས་གཞལ་བ་ལས་འདས་པ་དང་། ་སྒྲས་
ཇི་ལྟ་བ་བཞིན་གྲངས་སུ་བགྲང་བ་ལས་ཡང་དག་པར་འདས་པའི་
སྡུག་བདེན་གྱི་ཆོས་ཉིད་བཞི་རྟོགས་པའི་སྡུག་བསྡུལ་ཆོས་རྗེས་བཟོད་
ཤེས་བཞི་དང་། རྒྱལ་བོ་བཏང་སྙོམས་སུ་གནས་ནས་བློན་པོས་བྱ་
བ་ཐམས་ཅད་སྒྲུབ་པ་ལྟར། མི་རྟོག་བཞིན་དུ་འཕགས་པ་ཀུན་གྱི་
ཡོན་ཏན་ཐམས་ཅད་སྡུད་པའི་ཁྱད་པར་དང་། ཕྲ་ཞིང་མཛངས་
པའི་སྐྱེས་བུ་མཁས་པ་ཡིས་རིག་པར་བྱ་བའི་ཁྱད་པར་དང་། ཉན་
རང་དང་ཐུན་མོང་མིན་པའི་ཡུལ་དུས་ཀྱིས་ཆོད་པའི་དངོས་པོ་ཕྲ་མོ་
སོགས་ཤེས་པའི་ཁྱད་པར་ཉིད་དང༌། མི་གནས་པའི་མྱང་འདས་
ཤེས་ཏེ་ཐོབ་པ་ཐེག་པ་གཞན་ལས་མྱུར་པའི་ཁྱད་པར་དང་ལྡན་པའི་
ཀུན་འབྱུང་ཆོས་རྗེས་བཟོད་ཤེས་དང༌། དོན་དམ་པར་ཀུན་རྫོབ་བྲི་
455

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བ་དང་དོན་དམ་གང་བ་མེད་པར་རྟོགས་པའི་ཁྱད་པར་དང་།
དྲུས་མ་བེའུ་མི་འདོར་བ་ལྟར་ཆོས་སྨྲ་བ་པོ་མི་གཏོང་བར་ཕར་ཕྱིན་
དྲུག་དྲག་ཏུ་སྒྲུབ་པའི་ཁྱད་པར་དང་། ཤེར་ཕྱིན་ལ་སྔོན་གོམས་
པའི་དབང་གིས་ཚེ་འདིར་བསོད་ནམས་དང་ཡེ་ཤེས་ཡང་དག་པར་
འགྲུབ་པའི་རྟོགས་པ་བཟང་བོ་ཐོབ་པའི་ཁྱད་པར་དང་། རྒྱ་མཚོར་
གྲུ་ཞུགས་པའི་ཚེ་ཤིང་སོགས་ལ་འཇུ་བ་མ་བཏང་ན་རྒྱ་མཚོའི་ཕར་
འགྲམ་དུ་ཕྱིན་པ་ལྟར། ཕྱིན་དྲུག་ལ་དམིགས་པའི་བརྩོན་པ་མི་
འདོར་བས་འཁོར་བ་ཕྲ་རགས་ཀྱི་རྒྱ་མཚོ་ལས་བརྒལ་པའི་ཁྱད་པར་
དང་ལྡན་པའི་འགོག་པ་ཆོས་རྗེས་བཟོད་ཤེས་བཞི་དང་། བུམ་པ་
སོགས་ལེགས་པར་བཏང་བ་ཆུའི་རྟེན་དུ་རུང་བ་ལྟར། ལམ་ཤེར་
ཕྱིན་གྱི་རྟེན་དུ་རུང་བའི་པ་དག་གི་ཁྱད་པར་དང་། ཟག་ལྷན་་་
ལེགས་པར་བྱས་པའི་རྒྱ་མཚོའི་གྲུ་ལྟར་ཕར་ཕྱིན་བཅུ་ཡོངས་སུ་རྫོགས་
པའི་རྒྱུ་ཚོགས་མཐའ་དག་པ་ཚང་བའི་ཁྱད་པར་དང་། ལོ་བརྒྱ་ཉི་
ཤུ་ལོན་པའི་རྒན་པོ་མི་འགྱེལ་བར་འགྲོ་བའི་ཕྱིར་གཡས་གཡོན་ནས་
སྐྱེས་བུ་སྟོབས་ལྡན་གཉིས་ཀྱིས་བཟུང་བ་ལྟར། ཕྱི་ནང་གི་ཡོངས་སུ་
འཛིན་པའི་ཐབས་ཤེས་ཀྱིས་སྲིད་ཞིའི་མཐའ་ལས་ཡོངས་སུ་འཛིན་
པའི་ཁྱད་པར་དང་། སྦྱིན་སོགས་ཀྱི་འཁོར་གསུམ་ལ་བདེན་པར་
ཞེན་པའི་རོ་མྱང་བ་མེད་པར་སྦྱིན་པ་ལ་སོགས་པའི་དགེ་རྩ་རྣམས་བླ་
མེད་རྫོགས་བྱང་དུ་བསྔོ་པའི་ཁྱད་པར་དང་ལྡན་པའི་ལམ་ཆོས་རྗེས་
བཟོད་ཤེས་བཞིའོ། ། དེ་ལྟར་ན་ཁྱད་པར་གྱི་མཚན་ཉིད་ནི།
ཤེས་བཟོད་སྐད་ཅིག་མ་བཅུ་དྲུག་གི་བདག་ཉིད་དུ་ཤེས་པར་བྱ་སྟེ།
གང་གི་ཕྱིར་ན། གང་ཞིག་ཐེག་ཆེན་གྱི་མཐོང་བའི་ལམ་ལ་གནས་
པ་དེ་དག་ལམ་ནི། ཐེག་པ་དམན་པ་གཞན་དག་གི་ལམ་ལས་ཁྱད་
456

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་དུ་འཕགས་པའི་ན་ཁྱད་པར་གྱི་ལམ་མོ། ། གསུམ་པ་བྱེད་
མཚན་ནི། ཕན་དང་བདེ་དང་སྤྱོད་པ་དང༌། །མི་རྣམས་ཀྱི་ནི་་
སྐྱབས་དག་དང་། །གནས་དང་དཔུང་གཉེན་གླིང་དང་ནི། །ཡོངས་
འདྲེན་པ་ཞེས་བྱ་བ་དང༌། །ལྷུན་གྱིས་གྲུབ་དང་ཐེག་གསུམ་གྱི།
འབྲས་བུ་མངོན་སུམ་མི་བྱེད་དག ། ཐ་མ་རྟེན་གྱི་མཛད་པ ་
འདི་ནི་བྱེད་པའི་མཚན་ཉིད་ཡིན། །ཞེས་གསུངས། འགྲོ་བ་རྒྱུད་
ལྔ་ལས་བཏོན་ཏེ་མྱང་འདས་ལ་འགོད་པ་སོགས་འཇིག་རྟེན་ཕྱི་མ་ལ་
ཕན་པའི་བྱེད་པ་དང་། ཚེ་འདིར་ལུས་སེམས་ཀྱི་སྡུག་བསྔལ་སེལ་
བ་དང་བདེ་བའི་རྒྱུ་ཐར་ལམ་ལ་འགོད་པ་སོགས་བདེ་བའི་བྱེད་པ་
་དང་། འཁོར་བའི་སྡུག་བསྔལ་ལས་ཡོངས་སུ་སྐྱོབ་པའི་བྱེད་པ་་
དང་། སྐྱེ་རྒ་ན་འཆི་སོགས་འཇིག་པ་ཉེ་བར་གནས་པའི་མི་ལ་་་
སོགས་པ་རྣམས་ཀྱི་ནི་སྐྱབས་སུ་འགྱུར་བའི་བྱེད་པ་དག་དང་།
སེམས་ཅན་ཐམས་ཅད་ཀྱི་གནས་སུ་ཉེ་བར་གནས་ཏེ་སྡུག་བསྔལ་གྱི་
རྒྱུ་བཟློགས་པར་མཛད་པས་གནས་ཀྱི་བྱེད་པ་དང་། འཁོར་འདས་
མཉམ་ཉིད་དུ་རྟོགས་པར་མཛད་པས་དཔུང་གཉེན་གྱི་བྱེད་པ་དང་།
སྲེད་པའི་རླན་དང་བྲལ་བའི་སྐམ་སའི་གླིང་ལྟ་བུའི་ཐར་བ་ལ་འགོད་
པའི་གླིང་གི་བྱེད་པ་དང་། རྣམ་པར་ལྟུང་བའི་སེམས་ཅན་རྣམས་
ནི་ཡོངས་སུ་འདྲེན་པའི་བྱེད་པ་ཞེས་བྱ་བ་དང་། གཞན་དོན་གྱི་བྱ་
བ་རྣམས་ལྷུན་གྱིས་གྲུབ་པའི་བྱེད་པ་དང་། ཉི་སྣང་ལས་ཐམས་
་ཅད་ཤེས་པའི་དབང་དུ་མཛད་པའི་བྱེད་པ་ཐམས་ཅད་མྱ་ངན་ལས་
འདས་པ་སྟོན་པའི་དོན་གྱིས་གང་གསུངས་པ་ཡིན་པར་ཤེས་པར་
བྱའོ། ། ཞེས་སོ། ། ཐེག་པ་གསུམ་གྱིས་གཞན་དག་ངེས་པར་
འབྱུང་བར་བྱེད་པའམ་དེ་གསུམ་གྱི་རྟོགས་རིགས་ཚང་བའི་ལམ་ཐོབ་
457

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱང་དེ་དག་གི་འབྲས་བུ་མངོན་སུམ་དུ་མི་བྱེད་པའི་ལམ་ཤེས་ཀྱི་བྱེད་
པ་དག་དང་། བྱེད་མཚན་བཅུ་གཅིག་གི་ཐ་མ་ནི་ཕུན་ཚོགས་ཀུན་
ཀྱི་རྟེན་རྣམ་མཁྱེན་གྱི་སྦྱོར་བའི་མཛད་པ་སྟེ། སྐལ་བ་དང་ལྡན་པ་
རྣམས་འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་ལ་
འགོད་པའི་ཕྱིར་རོ། ། སྡུད་པ་ལས། དེ་ལྟར་སྤྱོད་པ་ལེགས་འཚོ་
སྨྲ་བའི་ཟླ་བ་རྣམས། །འགྲོ་པའི་སྐྱབས་དང་དཔུང་གཉེན་དང་ནི་
གནས་ཡིན་ཏེ། ། རྟེན་དང་བློ་དང་གླིང་དང་ཡོངས་འདྲེན་དོན་་་་་
འདོད་པ་། །གསལ་བྱེད་སྒྲོལ་མ་ཆོས་མཆོག་སྨྲ་བ་མི་འཁྲུགས་ཡིན། །
ཞེས་གསུངས་སོ། ། དེ་ལྟར་ན་འདི་དག་ནི། མཁྱེན་གསུམ་སྦྱོར་
པ་རང་འབྲས་འཕྲིན་ལས་ཕུན་ཚོགས་སྐྱེད་པའི་ནུས་ལྡན་དུ་མཚོན་
པའི་བྱེད་པའི་མཚན་ཉིད་ཡིན་ནོ། ། འགྲེལ་བར་བྱེད་མཚན་བཅུ་
གཅིག་གི་དང་བོ་གསུམ་དང་། དེ་ནས་བདུན་དང་། ཐ་མ་ནི།
རིམ་པ་བཞིན་མཁྱེན་གསུམ་སྦྱོར་བའི་བྱེད་པ་དང་སྦྱར་རོ། །
བཞི་བ་ངོ་བོ་ཉིད་མཚན་ནི། ཉོན་མོངས་རྟགས་དང་མཚན་མ་
དང་། །མི་མཐུན་ཕྱོགས་དང་གཉེན་པོ་དག ། དབེན་དང་དཀའ་
དང་ངེས་པ་དང་། །ཆེད་དུ་བྱ་དང་མི་དམིགས་དང་། །མངོན་པར་
ཞེན་པ་བཀག་པ་དང་། ། དམིགས་པ་ཞེས་བྱ་གང་ཡིན་དང་། །མི་
མཐུན་ཐོགས་པ་མེད་དང་དེ། །གཞི་མེད་འགྲོ་མེད་སྐྱེ་མེད་དང་། །
དེ་བཞིན་ཉིད་ནི་མི་དམིགས་དང་། །ངོ་བོ་ཉིད་བཅུ་དྲུག་བདག་་
ཉིད། །མཚོན་བྱ་ལྟ་བུར་མཚོན་པས་ན། ། མཚན་ཉིད་བཞི་བར་་་
བཞེད་པ་ཡིན། །ཞེས་གསུངས། ཉོན་མོངས་མངོན་གྱུར་པས་་་་་
དབེན་པའི་སེམས་དཔའི་གཞི་ཤེས་སྦྱོར་བའི་ངོ་བོ་ཉིད་དང་། ཉོན་
མོངས་ཀྱི་རྟགས་སུ་གྱུར་པའི་ལུས་ངག་གི་རིག་བྱེད་ཀྱིས་དབེན་པའི་
458

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དེ་དང་། དེའི་མཚན་མ་སྟེ་ཆགས་སོགས་སྐྱེད་པའི་རྒྱུ་གཙང་བདེ་
རྟག་བདག་ཏུ་ཕྱིན་ཅི་ལོག་གི་ཚུལ་མིན་ཡིད་བྱེད་ཀྱིས་དབེན་པའི་དེ་
དང་། མི་མཐུན་ཕྱོགས་དང་གཉེན་པོ་དག་བདེན་པར་ཞེན་པ་་
མངོན་གྱུར་པས་དབེན་པའི་ངོ་བོ་ཉིད་དེ། གཞི་ཤེས་སྦྱོར་བའི་ངོ་
བོ་ཉིད་བཞི་དང་། གཞན་དོན་བྱ་དཀའ་བ་རྣམས་ལ་མི་སྐྱོ་བར་དེ་
དག་སྒྲུབ་པའི་ལམ་ཤེས་སྦྱོར་བའི་ངོ་བོ་ཉིད་དང་། ཉན་རང་གི་
སར་མི་ལྟུང་བར་ངེས་པ་སྟེ་མཐའ་གཅིག་ཏུ་སངས་རྒྱས་ཐོབ་པར་
བྱེད་པ་དེ་དང་། ཆེད་དུ་བྱ་བ་ཆེན་པོ་གསུམ་སྒྲུབ་པའི་དེ་དང་།
བསྒོམ་བྱ་སྒོམ་བྱེད་སོགས་སྒོམ་གྱི་འཁོར་གསུམ་བདེན་པར་མི་་་་་
དམིགས་པར་རྟོགས་པའི་དེ་དང་། ཆོས་ཐམས་ཅད་ལ་བདེན་གྲུབ་
ཏུ་མངོན་པར་ཞེན་པ་བཀག་པའི་ལམ་ཤེས་པ་ཉིད་ཀྱི་སྦྱོར་བ་སྟེ།
ལམ་ཤེས་ཀྱི་སྦྱོར་བའི་ངོ་བོ་ཉིད་ལྔ་དང༌། གཞི་ལམ་གྱི་རྣམ་པ་ལ་
མཉམ་བཞག་ཏུ་ནམ་མཁའ་ལྟར་དམིགས་པ་དང་རྗེས་ཐོབ་ཏུ་སྒྱུ་མ་
ལྟར་དམིགས་པའི་རྣམ་མཁྱེན་སྦྱོར་བའི་ངོ་བོ་ཉིད་མཚན་ཞེས་བྱ་བ་
གང་ཡིན་པ་དང་། བདེན་ཞེན་གྱིས་གཟུང་འཛིན་ལ་སྤྱོད་པའི་་
འཇིག་རྟེན་དང་མི་མཐུན་པར་གཟུང་འཛིན་བདེན་སྟོང་དུ་རྟོགས་
པའི་དེ་དང་། གཟུགས་ལ་སོགས་པ་ལ་ཐོགས་པ་མེད་པའི་དེ་དང་།
དོན་དམ་པར་གཟུགས་ལ་སོགས་པའི་ཆོས་དེ་རྣམས་ཀྱི་གཞི་དང་རྟེན་
མེད་པའི་དེ་དང་། དོན་དམ་པར་གཟུགས་སོགས་ཀྱི་ཆོས་ཉིད་འགྲོ་
འོང་མེད་པར་རྟོགས་པའི་དེ་དང་། དོན་དམ་པར་གཟུགས་སོགས་
སྐྱེ་བ་མེད་པར་རྟོགས་པའི་དེ་དང་། དེ་བཞིན་ཉིད་ནི་དོན་དམ་
པར་དངོས་པོ་ཡོད་མེད་སོགས་གང་དུ་འང་མི་དམིགས་པར་རྟོགས་
པའི་རྣམ་མཁྱེན་གྱི་སྦྱོར་པ་དང་བདུན་ནོ། ། དེ་ལྟར་ན་ངོ་བོ་ཉིད་
459

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱི་མཚན་ཉིད་བཅུ་དྲུག་གི་བདག་ཉིད་ནི། ཇི་སྐད་བཤད་པའི་
མཚན་ཉིད་དེ་དག་གི་མཚོན་བྱ་ལྟ་བུར་མཚོན་པས་ན། མཚན་ཉིད་
བཞི་བར་བཞེད་པ་ཡིན་ནོ། ། བཞི་པ་ཐར་བ་ཆ་མཐུན་ལ་གཉིས།
ངོ་བོ་དང་།དབྱེ་བའོ། ། དང་བོ་ནི། མཚན་མེད་རབ་ཏུ་སྦྱིན་ལ་
སོགས། །ཡང་དག་སྒྲུབ་ལ་མཁས་པ་ནི། །རྣམ་པ་ཐམས་ཅད་རྟོགས་
འདི་ལ།།། ཐར་པའི་ཆ་དང་མཐུན་པར་འདོད།།། ཅེས་གསུངས།
བྱང་ཆུབ་ཏུ་སེམས་བསྐྱེད་པ་དང་། ཆོས་གང་ལ་ཡང་མཚན་འཛིན་!
གྱི་ཞེན་པ་མེད་པའི་སྒོ་ནས་བདོག་པ་ཀུན། རབ་ཏུ་གཏོང་བའི་
སྦྱིན་པའི་ཕར་ཕྱིན་ལ་སོགས་པ་ནས་རྣམ་མཁྱེན་གྱི་བར་རང་གི་རྒྱུད་
ལ་ཡང་དག་པར་སྒྲུབ་པ་ལ་མཁས་པ་རྣམས་ཀྱི་ཆོས་མངོན་རྟོགས་ནི།
རྣམ་པ་ཐམས་ཅད་མངོན་པར་རྫོགས་པར་རྟོགས་པའི་སྐབས་འདི་ལ།
ཐར་པའི་ཆ་དང་མཐུན་པ་ཡིན་པར་འདོད་དོ། ། ཐེག་བསྡུས་
ལས། བཟང་དང་སྨོན་པའི་སྟོབས་ཅན་དང༌། །འདུན་བརྟན་ཁྱད་
པར་འགྲོ་བ་ཡི། །བྱང་ཆུབ་སེམས་དཔའ་གྲངས་མེད་གསུམ། །ཀུན་
ཏུ་རྩོམ་པར་མཛད་པ་ཡིན། །ཞེས་དགེ་བའི་སྟོབས་དང་སྨོན་ལམ་གྱི་
སྟོབས་དང་བྱང་ཆུབ་ཀྱི་སེམས་ཤིན་ཏུ་བརྟན་པ་སོགས་རྒྱལ་སྲས་ཀྱི་
སྤྱོད་པ་ཐམས་ཅད་གོང་ནས་གོང་དུ་ཁྱད་པར་དུ་འགྲོ་པའི་སྐབས་
འདི་ནས་གྲངས་མེད་ཀྱི་ཚོགས་ཀྱི་མགོ་རྩོམ་པར་གསུངས་སོ། །
གཉིས་པ་ནི། སངས་རྒྱས་སོགས་དམིགས་དད་པ་དང་། སྦྱིན་
སོགས་སྤྱོད་ཡུལ་བརྩོན་འགྲུས་དང་། །བསམ་པ་ཕུན་ཚོགས་དྲན་པ་
དང་། ། རྣམ་པར་མི་རྟོག་ཏིང་འཛིན་དང༌། །ཆོས་རྣམ་རྣམས་པ་
ཐམས་ཅད་དུ། །ཤེས་པའི་ཤེས་རབ་དང་རྣམ་ལྔ། །རྫོགས་པའི་བྱང་
ཆུབ་རྣོན་པོ་ཡིས། །རྟོགས་སླ་རྟུལ་བོས་རྟོགས་དཀར་བཞེད། །ཅེས་
460

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གསུངས། ཚོགས་ལམ་གཙོ་བོའམ་ཁྱད་པར་ཅན་ལ་དབྱེ་ན།
སངས་རྒྱས་སོགས་ལ་དམིགས་པའི་དད་པ་དང་། སྦྱིན་སོགས་ཕར་
ཕྱིན་དྲུག་སྤྱོད་ཡུལ་དུ་བྱས་ཏེ་ཉམས་སུ་ལེན་པའི་བརྩོན་འགྲུས་དང་།
བསམ་པ་ཕུན་སུམ་ཚོགས་པ་བྱང་ཆུབ་ཀྱི་སེམས་མི་བརྗེད་པའི་དྲན་
པ་དང་། བདེན་གྲུབ་ཏུ་རྣམ་པར་མི་རྟོག་པའི་ཏིང་ངེ་འཛིན་དང་།
ཇི་ལྟ་ཇི་སྙེད་ཀྱི་ཆོས་རྣམས་རྣམ་པ་ཐམས་ཅད་དུ་ཤེས་པའི་ཤེས་རབ་
དང་རྣམ་པ་ལྔའོ། ། དེ་ལྟ་བུའི་དད་སོགས་ཆེན་པོ་ལྔ་དང་ལྡན་ན་
ཡང་། རྫོགས་པའི་བྱང་ཆུབ་ཀྱི་གོ་འཕང་ནི། ཐེག་ཆེན་རིགས་
ཅན་དབང་པོ་ཤིན་ཏུ་རྣོན་པོ་ཡིས་རྟོགས་པ་སྟེ་ཐོབ་པར་སླ་ལ། དེ་
ལ་ལྟོས་ཏེ་དབང་བོ་རྟུལ་བོས་ནི་རྟོགས་དཀའ་སྟེ་ཐོབ་དཀའ་བར་
བཞེད་དོ། ། གཉིས་པ་སྦྱོར་པ་ཁྱད་པར་ཅན་རྒྱུད་ལ་སྐྱེས་པའི་།
རིམ་པ་ལ་གསུམ། སྦྱོར་བ་ཁྱད་པར་ཅན་སྐྱེས་པའི་དུས། སྐྱེས་
པའི་རྟེན་གྱི་གང་ཟག གང་ཟག་དེའི་སྒོམ་རིམ་མོ། ། དང་བོ་ནི།
དྲོ་བ་རྣམས་ཀྱི་དམིགས་པ་འདིར། །སེམས་ཅན་ཐམས་ཅད་ཡིན་
པར་བསྔགས། །དེ་དག་ཉིད་ལ་སེམས་མཉམ་སོགས། །རྣམ་པ་དག་
ནི་བཅུར་བཤད་དོ། །བདག་ཉིད་སྡིག་པ་ལས་ལྡོག་ཅིང་། །སྦྱིན་ལ་
་སོགས་ལ་གནས་པས་གཞན། ། དེ་དག་ལ་ནི་འགོད་པ་དང་། །
བསྔགས་པ་བརྗོད་དང་མཐུན་པ་ཉིད། །རྩེར་གྱུར་དེ་བཞིན་བཟོད་
པ་ནི། །རང་བཞིན་རྟེན་ཅན་བདེན་ཤེས་པ། །ཆོས་མཆོག་དེ་བཞིན་
སེམས་ཅན་རྣམས། །སྨིན་བྱེད་སོགས་ཀྱིས་ཤེས་བར་བྱ། །ཞེས་་་་་
གསུངས། སྦྱོར་ལམ་དྲོ་བ་ཆུང་འབྲིང་ཆེན་པོ་རྣམས་ཀྱི་དམིགས་པ་
ནི། རྣམ་མཁྱེན་གྱི་སྐབས་དང་མི་འདྲ་བར་རྣམ་ཀུན་གྱི་སྐབས་
འདིར་སེམས་ཅན་ཐམས་ཅད་ཡིན་པར་བརྗོད་པའམ་བསྔགས་སོ། །
461

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སེམས་ཅན་དེ་དག་ཉིད་དེ་ལ་དམིགས་ནས་ཉེ་རིང་མེད་པ་མཉམ་
པའི་སེམས་སོགས་དྲོད་རྗེས་ཐོབ་ཀྱི་རྣམ་པ་དག་ནི་བཅུར་བཤད་
དོ། ། དེ་ཡང་སེམས་ཅན་ཐམས་ཅད་ལ་མཉམ་པའི་སེམས་དང་།
བྱམས་པའི་སེམས་དང་། ཕན་པའི་སེམས་དང༌། ཁོང་ཁྲོ་བ་མེད་
པའི་སེམས་དང་། འཐོ་འཚམས་པའི་རྣམ་པར་འཚེ་བ་མེད་པའི་
སེམས་དང་། རྒན་གཞོན་བར་མ་རྣམས་ལ་ཇི་ལྟར་འོས་པ་བཞིན་
ཕ་དང་མའི་སེམས་དང་། སྤུན་དང་། སྲིང་མོའི་སེམས་དང་།
བུ་དང་བུ་མོའི་སེམས་དང་། བཤེས་དང་གྲོགས་ཀྱི་སེམས་དང་།
གཉེན་དང་སྣག་གི་གཉེན་མཚམས་ཀྱི་སེམས་ཏེ་བསམ་པ་ཕུན་ཚོགས་
བཅུའོ། ། སྡུད་པ་ལས། སངས་རྒྱས་ཐེག་པ་འདི་ལ་ངེས་པར་
འབྱུང་འདོད་གང་། །འགྲོ་བ་ཀུན་ལ་སེམས་སྙོམས་ཕ་མའི་འདུ་ཤེས་
དང་། །ཕན་པའི་སེམས་དང་བྱམས་པའི་ཡིད་ཀྱིས་བརྟུལ་བྱ་ཞིང་།།
ཐ་བ་མེད་ཅིང་དྲང་ལ་ཚིག་འཇམ་སྨྲ་བར་བྱ། །ཞེས་སོ། ། ཉི་
སྣང་ལས། དེ་ལ་དྲོད་པར་གཏོགསཔ་ཆུང་ངུ་ནི། སེམས་ཅན་
ཐམས་ཅད་ལ་སེམས་མཉམ་པ་ཉིད་བསྐྱེད་པ་དང་དེ་ལ་དམིགས་པར་
གནས་པ་ཞེས་བྱ་བ་ལ་སོགས་པ་གང་གསུངས་པ་སྟེ། ཚེ་འདི་ན་
གཞན་ལ་མི་འཚེ་བ་ཉིད་ཡིན་པའི་ཕྱིར་རོ། ། འབྲིང་ནི། སེམས་
ཅན་ཐམས་ཅད་ལ་ཕན་པའི་སེམས་བསྐྱེད་པ་དང་དེ་ལ་དམིགས་པ་
ལ་སོགས་པས་གང་གསུངས་པ་ཡིན་ཏེ། ཕྱི་མ་ལ་གཞན་ལ་ཕན་
པའི་བསམ་པ་ཉིད་ཡིན་པའི་ཕྱིར་རོ། ། · ཆེན་པོ་ནི། མ་དང་ཕ་
དང་སྲིང་མོ་ལ་སོགས་པའི་སེམས་སྐྱེད་པ་དང་དེ་ལ་དམིགས་པ་ཉིད་
ཀྱི་གང་གསུངས་པ་ཡིན་ཏེ། དེའི་ཚེ་དང་ཕྱི་མ་ལ་གཞན་ལ་འདོད་
པ་སྒྲུབ་པར་འདོད་པ་ཉིད་ཡིན་པའི་ཕྱིར་རོ། ། ཞེས་གསུངས་
462 www

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སོ། ། བདག་ཉིད་སྡིག་པ་མི་དགེ་བ་ལས་ལྡོག་ཅིང་། སྦྱིན་པ་
གཏོང་བ་དང་། ནང་སྟོང་བ་ཉིད་སྒོམ་པ་ལ་སོགས་པའི་དགེ་བ་ལ་
གནས་པས། གཞན་དག་ཀྱང་གསུམ་པོ་དེ་དག་ལ་ནི་འགོད་པ་
དང་། རང་གིས་མ་བསྐུལ་བར་དེ་གསུམ་བྱེད་པ་རྣམས་ལ་བསྔགས་
ཕ་བརྗོད་པ་དང་། ཡིད་ཀྱིས་མཐུན་པའི་ཡི་རང་བྱེད་པ་ཉིད་ནི་
སྦྱོར་ལམ་རྩེར་ཏེ་རྩེ་མོར་གྱུར་པ་ཆུང་འབྲིང་ཆེན་པོའོ། ། དེ་་་
བཞིན་དུ་བཟོད་པ་ཡང་ནི། རང་གཞན་ལ་རྟེན་པ་ཅན་ཏེ། རང་
ཉིད་སྡུག་བདེན་ཤེས་པ་སོགས་ལ་གནས་ནས་སྔར་ལྟར་འགོད་་
བསྔགས་མཐུན་འཇུག་བྱེད་པ་བཟོད་ཆུང་དང་། རྒྱུན་ཞུགས་་་
སོགས་ཀྱི་འབྲས་བུ་རང་གིས་མངོན་དུ་མི་བྱེད་པའི་སྒོ་ནས་འགོད་
བསྔགས་མཐུན་གསུམ་བྱེད་པ་བཟོད་འབྲིང་དང་། རང་ཐེག་ཆེན་
མཐོང་ལམ་འཐོབ་པ་ལ་ཞུགས་པའི་སྒོ་ནས་འགོད་བསྔགས་མཐུན་པ་
བྱེད་པ་བཟོད་ཆེན་ནོ། ། ༤ཆོས་མཆོག་ཀྱང་དེ་བཞིན་དུ་ཐེག་པ་
གསུམ་གྱིས་སེམས་ཅན་རྣམས་སྨིན་པར་བྱེད་པ་དང་དེ་ལ་འགོད་པ་
སོགས་ཆོས་མཆོག་ཆུང་ངུ་དང་། མངོན་ཤེས་བསྐྱེད་པ་སོགས་་་་
འབྲིང་དང་། རྣམ་མཁྱེན་སྐྱེད་པ་ལ་ཞུགས་པ་སོགས་ཀྱིས་ཆེན་པོ་
ཤེས་པར་བྱའོ། ། སྦྱོར་ལམ་ཕྱི་མ་གསུམ་གྱི་རྣམ་པ་འདི་དག་ལ་
སྦྱོར་བ་ཕུན་ཚོགས་དགུ་ཆེས་གསུངས་སོ། ། དེ་ལྟར་ན་ཤེར་མདོ་
ལས་སྦྱོར་མཐོང་སྒོམ་པའི་ལམ་སོགས་ཡང་ཡང་བསྟན་པའི་རྒྱུ་མཚན་
གང་ཞེ་ན། དེ་ནི་གདུལ་བྱ་གྲངས་མེད་པས་དབང་བོ་ཡང་རིགས་
མི་འདྲ་ཞིང་། གདུལ་བྱ་གཅིག་གི་དབང་དུ་བྱས་ནའང་རིགས་པ་
མཐའ་ཡས་པའི་སྒོ་ནས་བསམ་ན་ནུས་པ་དང་ལམ་གྱིས་ཆོད་ཆེ་བས་
་ཡིན་ནམ་ཡང་སྙམ་སྟེ། དཔེར་ན་སྟོང་བ་ཉིད་རིགས་པའི་རྣམ་
463

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྲངས་མཐའ་ཡས་པའི་སྒོ་ནས་གསུངས་པ་ལ་ཟློས་སྐྱོན་མེད་པ་བཞིན་
ནོ། ། དེའི་ཕྱིར་ཡང་ཡང་བསྟན་པའི་མཐོང་ལམ་བཟོད་ཤེས་་
རྣམས་ཀྱི་ཆོས་ཀུན་ལ་དམིགས་པ་དང་། ཆོས་ཀུན་གྱི་སྟོང་ཉིད་
རྟོགས་པ་དང་། ཀུན་རྫོབ་ཀྱི་གཉིས་སྣང་མེད་པ་སོགས་འདྲ་ཡང་།
སྐབས་ལ་ལར། ཉམ་ང་བ་དང་ནད་ཀུན་སེལ། །ཞེས་པ་ལྟར་ཕན་
ཡོན་གྱི་སྒོ་ནས་བསྟན་ལ། སྐབས་ལ་ལར། གཟུགས་རྟག་མ་ཡིན་
མི་རྟག་མིན། །ཞེས་པ་ལྟར་སྒྲོ་འདོགས་དང་བྲལ་ཚུལ་གྱི་སྒོ་ནས་་
བསྟན་ཞིང་། ཡང་སྐབས་ལ་ལར། ཁྱད་དུ་འཕགས་པའི་ཁྱད་
པར་ལ་ཞེས་པ་ལྟར་དམན་པའི་ལམ་ལས་ཁྱད་པར་འཕགས་ཚུལ་ཀྱི་
སྒོ་ནས་གསུངས་ལ། སྐབས་ལ་ལར་ཕྱིར་མི་ལྡོག་པའི་རྟག་ཀྱི་སྒོ་
ནས་གསུངས་པ་སོགས་སྟོན་ཚུལ་མི་འདྲ་བས་ཟློས་པའི་སྐྱོན་མེད་ལ།
ཤེར་མདོར་དོན་ཇི་ལྟ་བ་བཞིན་རྗེ་བཙུན་གྱིས་བསྡུས་པ་ཡིན་པས་
བསྟན་བཅོས་འདིར་ལམ་དེ་དག་ཡང་ཡང་བསྟན་པ་ལའང་ཟློས་སྐྱོན་
མེད་དོ། ། གཉིས་པ་ལ་གཉིས། མདོར་བསྟན་པ་དང༌། རྒྱས་
པར་བཤད་པའོ། ། དང་བོ་ནི། ངེས་འབྱེད་ཡན་ལག་ནས་་་
བཟུང་སྟེ། །མཐོང་དང་གོམས་པའི་ལམ་དག་ལ། །བྱང་ཆུབ་སེམས་
དཔའ་གང་དག་གནས། །དེ་འདིར་ཕྱིར་མི་ལྡོག་པའི་ཚོགས། །ཞེས་
གསུངས། ཐེག་པ་ཆེན་པོའི་ངེས་འབྱེད་ཡན་ལག་ནས་བཟུང་སྟེ།
མཐོང་བ་དང་གོམས་པའི་ལམ་དག་ལ་བྱང་ཆུབ་སེམས་དཔའ་གང་
དག་གནས་པ་དེ་དག་ནི། རྣམ་ཀུན་གྱི་སྐབས་འདིར་བསྟན་པའི་
སློབ་པ་ཕྱིར་མི་ལྡོག་པའི་དགེ་འདུན་གྱི་ཚོགས་སོ། ། འོན་ཀྱང་
ལམ་གྱི་གནས་སྐབས་དེ་གསུམ་ལ་རྟགས་ཐོབ་པ་ནི། རིམ་པ་བཞིན་
་བྱང་ཆུབ་སེམས་དཔའི་ནང་ཚན་གྱིས་དབྱེ་བའི་དབང་བོ་རྣོ་འབྲིང་
464

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྟུལ་བོ་ལ་དགོངས་པར་གསུངས་སོ། ། གཉིས་པ་ལ་གསུམ
སྦྱོར་ལམ་དང་། མཐོང་ལམ་དང་། སྒོམ་ལམ་པའི་རྟགས་སོ། །
དང་བོ་ལ་གཉིས། མདོར་བསྟན་པ་དང་། རྒྱས་པར་བཤད་་་་
པའོ། ། དང་བོ་ནི། གཟུགས་ལ་སོགས་ལས་ལྡོག་སོགས་
རྟགས། །རྣམ་པ་ཉི་ཤུ་བརྗོད་པ་ཡིས། །ངེས་འབྱེད་ཡན་ལག་ལ་
གནས་པའི། །ཕྱིར་མི་ལྡོག་པའི་མཚན་ཉིད་འདི། ། ཞེས་གསུངས
གཟུགས་ལ་སོགས་པའི་ཆོས་ཐམས་ཅད་ལ་བདེན་པར་ཞེན་པ་མངོན་
གྱུར་པ་ལས་ལྡོག་པ་ལ་སོགས་པའི་རྟགས་རྣམ་པ་ཉི་ཤུར་མདོ་ལས་
བརྗོད་པ་དེ་ཡིས། “ ངེས་འབྱེད་ཡན་ལག་བཞི་ལ་གནས་པའི་བྱང་
སེམས་རྫོགས་བྱང་ལས་ཕྱིར་མི་ལྡོག་པའི་རྟགས་དང་མཚན་མ་ཉིད་
བསྟན་པ་ནི། འདི་ལྟར་ཤེས་པར་བྱའོ། །གཉིས་པ་ནི། གཟུགས་
ལ་སོགས་ལས་ལྡོག་པ་དང༌། །ཐེ་ཚོམ་མི་དལ་ཟད་པ་དང་། །བདག་
ཉིད་དགེ་བ་ལ་གནས་ཤིང་། །གཞན་དག་དེ་ལ་འགོད་པ་དང་། །
གཞན་གྱི་རྟེན་ཅན་སྦྱིན་སོགས་དང་། །ཟབ་མོའི་དོན་ལའང་སོམ་ཉི་
མེད། །བྱམས་ལུས་སོགས་དང་སྒྲིབ་པ་ནི། །རྣམ་པ་ལྔ་དང་མི་་་་
འགྲོགས་དང་། །བག་ལ་ཉལ་ཀུན་འཇོམས་པ་དང་། །དྲན་པ་དང་
ནི་ཤེས་བཞིན་དང་། །གོས་ལ་སོགས་པ་གཙང་བ་དང་། །ལུས་ལ་
སྲིན་འབུ་རྣམས་མི་འབྱུང༌། །གྱ་གྱུ་མེད་སེམས་སྦྱངས་པ་དང༌། །
ལེན་དང་སེར་སྣ་མེད་སོགས་དང་། །ཆོས་ཉིད་ལྡན་པར་འགྲོ་ཉིད་
དང་། །སེམས་ཅན་དོན་དུ་དམྱལ་ཚོལ་དང༌། །གཞན་གྱིས་བཀྲི་བར་
མི་བཏུབ་དང་། །ལམ་གཞན་ཉེ་བར་སྟོན་བདུད་ལ། །བདུད་ཅེས་བྱ་
བར་རྟོགས་པ་དང་། །སངས་རྒྱས་དགྱེས་པའི་སྤྱོད་པ་སྟེ། །རྟགས་ནི་
ཉི་ཤུ་དེ་དག་གིས། །དྲོད་དང་རྩེ་མོ་བཟོད་བཅས་དང་། །ཆོས་་་་
465 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཆོག་རྣམས་ལ་གནས་པ་ནི། །རྫོགས་པའི་བྱང་ཆུབ་ལས་མི་ལྡོག
།ཅེས་གསུངས། གཟུགས་ལ་སོགས་པ་ལ་བདེན་པར་ཞེན་པ་མངོན་
གྱུར་པ་ལས་ལྡོག་པ་དང་། དཀོན་མཆོག་གསུམ་ལ་ཐེ་ཚོམ་མེད་
པའི་དད་པ་ཐོབ་པ་དང་། སློབ་དཔོན་དཔའ་བོས། དམྱལ་བ་ཡི་
དྭགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་
རྒྱས་ཀྱིས་སྟོང་བ། །ལྐུགས་པ་འདི་དག་མི་ཁོམ་བརྒྱད། ཅེས་་་་་་་
གསུངས་པ་ལྟར། །མི་དལ་བ་སྟེ་མི་ཁོམ་པ་བརྒྱད་དུ་སྐྱེ་བ་ཟད་པ་
དང་། བདག་ཉིད་དགེ་བ་བཅུ་ལ་གནས་ཤིང་། གཞན་དག་ཀྱང་
དགེ་བའི་ལས་ལམ་དེ་དག་ལ་འགོད་པ་སོགས་དང་། བདག་གཞན་
མཉམ་པར་བརྗེ་བའི་སྒོ་ནས་སེམས་ཅན་གཞན་གྱི་རྟེན་ཅན་ལ་བསྔོས་
པའི་སྦྱིན་སོགས་ཕཪ་ཕྱིན་དྲུག་ལ་སྤྱོད་པ་དང་། ཆོས་ཉིད་ཟབ་
མོའི་དོན་ལའང་དོགས་པ་དང་སོམ་ཉི་མེད་པ་དང་། གཞན་ལ་
བྱམས་པའི་ལུས་ངག་གི་ལས་སོགས་དང་ལྡན་པ་དང་། ཚུལ་ཁྲིམས་
དང་ཤེས་རབ་དང་ཏིང་ངེ་འཛིན་གྱི་བསླབ་པ་ལ་བར་དུ་གཅོད་པའི་
སྒྲུབ་པ་ནི།...འདོད་པའི་ཡོན་ཏན་ལ་སྲེད་པའི་འདུན་པ་དང་།
གནོད་སེམས་དང་། །གཉིད་རྨུགས་གཉིས་དང༌། རྒོད་འགྱོད་་་་
གཉིས་དང༌། ཐེ་ཚོམ་སྟེ། དེ་རྣམ་པ་ལྔ་དང་མི་འགྲོགས་པ་དང་།
གཞན་དོན་སྒྲུབ་པའི་ཡན་ལག་གི་འདོད་སྲེད་ལས་གཞན་མ་རིག་པ་
དང་ལྟ་བ་སོགས་ཀྱི་བག་ལ་ཉལ་བ་ཀུན་ཉམས་སྨད་པའི་ཚུལ་གྱིས་
འཇོམས་པ་དང་། སྤྱོད་ལམ་ཐམས་ཅད་དུ་དོར་མི་བརྗེད་པའི་དྲན་
པ་དང་ནི་ཤེས་བཞིན་དག་དང་ལྡན་པ་དང་། ཕྱི་ནང་གི་གཙང་སྦྲ་
ལ་གནས་པའི་གོས་དང་གདན་ལ་སོགས་པ་གཙང་བ་དང་དྲི་མི་ཞིམ་
པ་མེད་ཅིང་ནད་ཉུང་བ་དང་། །ལུས་ལ་སྲིན་འབུ་དག་གི་རིགས་
466

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
རྣམས་མི་འབྱུང་བ་དང་། རང་གི་དོན་ལ་འཁྱོག་པའི་གྱ་གྱུ་མེད་
པའི་སེམས་དང་ལྡན་ཞིང་གཡོ་སྒྱུ་མེད་པར་སྒོ་གསུམ་གྱི་ལས་དྲང་
བོར་སྤྱོད་པ་དང་། རྙེད་བཀུར་ལ་མི་ལྟ་བར་སྦྱངས་པ་ཡི་ཡོན་ཏན་
བཅུ་གཉིས་ནི་ལེན་པ་དང་། དེ་ཡང་ཕྱག་དར་ཁྲོད་པ་དང་།
ཆོས་གོས་གསུམ་པ་དང༌། ཕྱིང་བ་པ་དང་། བསོད་སྙོམས་པ་
དང་། སྟན་གཅིག་པ་དང་། ཟས་ཕྱིས་མི་ལེན་པ་དང་། དགོན་
པ་བ་དང་། ཤིང་དྲུང་བ་དང་། བླ་གབ་མེད་པ་དང་། དུར་
ཁྲོད་པ་དང་། ཙོག་པུ་བ་དང་། གཞི་ཇི་བཞིན་པའོ། ། ཕྱིན་
དྲུག་གི་མི་མཐུན་ཕྱོགས་སེར་སྣ་མེད་པ་སོགས་ཏེ་སེར་སྣ་དང་ཚུལ་
འཆལ་སོགས་ཀྱི་སེམས་མི་སྐྱེད་པ་དང་། བྱ་བ་ཅི་བྱེད་ཐམས་ཅད་
ཆོས་ཉིད་དང་མཐུན་པར་ཤེར་ཕྱིན་གྱི་ཉམས་ལེན་དང་ལྡན་པར་འགྲོ་
བ་ཉིད་དང་། འགྲོ་བའི་སྡུག་བསྔལ་བདག་ཉིད་ཀྱིའམ་བདག་གི་
བར་བྱས་པ་ཉིད་ཀྱིས་སེམས་ཅན་གཞན་གྱི་དོན་དུ་དམྱལ་བའི་སྡུག་
བསྔལ་ཡང་འཚོལ་བར་འདོད་པ་དང་། ཤེར་ཕྱིན་ལ་གཏིང་ཚུགས་
པའི་ཡིད་ཆེས་པ་ཐོབ་པས་བདུད་ལ་སོགས་པ་གཞན་གྱིས་དམན་པའི་
ལམ་དུ་བཀྲི་བར་མི་བཏུབ་པ་དང་། ཐེག་ཆེན་གྱི་ལམ་ལས་ལམ་
གཞན་ཉེ་བར་སྟོན་པའི་བདུད་ཅེས་བྱ་བར་རྟོགས་པ་དང་། སངས་
རྒྱས་ཐུགས་དགྱེས་པའི་སྒོ་གསུམ་གྱི་སྤྱོད་པ་དང་ལྡན་པ་སྟེ། རྟགས་
ནི་ཉི་ཤུ་བོ་དེ་དག་ལས་དང་བོ་བཅུ་གཅིག་དང་། དེ་ནས་དྲུག་དང་།
གཉིས་དང་། གཅིག་གིས་རིམ་པ་བཞིན་དྲོད་དང་། རྩེ་མོ་དང་།
བཟོད་པ་བཅས་དང་། ཆོས་མཆོག་རྣམས་གནས་པ་ནི། རྫོགས་
པའི་བྱང་ཆུབ་ལས་ཕྱིར་མི་ལྡོག་པར་དཔག་པར་བྱེད་དོ།
གཉིས་པ་མཐོང་ལམ་གྱི་རྟགས་ལ་མདོར་བསྟན་དང༌། རྒྱས་བཤད་
467 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཉིས། དང་བོ་ནི། མཐོང་བའི་ལམ་ལ་བཟོད་པ་དང་། །ཤེས་
པའི་སྐད་ཅིག་བཅུ་དྲུག་ནི། །བྱང་ཆུབ་སེམས་དཔའ་མི་ལྡོག་པའི། །
མཚན་ཉིད་ཡིན་པར་ཤེས་པར་བྱ། །ཞེས་གསུངས། མཐོང་བའི་
ལམ་ལ་བདེན་པ་བཞིའི་སྒོ་ནས་ཕྱེ་པའི་ཆོས་དང་རྗེས་སུ་ཤེས་བའི་
བཟོད་པ་དང་ཤེས་བའི་སྐད་ཅིག་མ་བཅུ་དྲུག་ནི། བྱང་ཆུབ་སེམས་
དཔའ་དབང་འབྲིང་མཐོང་ལམ་པ་རྣམས་ཀྱི་ཕྱིར་མི་ལྡོག་པའི་མཚན་
མ་ཉིད་ཡིན་པར་ཤེས་བར་བྱའོ། ། གཉིས་པ་ནི། གཟུགས་་་་
སོགས་འདུ་ཤེས་ལྡོག་པ་དང་། །སེམས་བརྟན་ཐེག་པ་དམན་དག་
ལས། །རྣམ་ལོག་བསམ་གཏན་ལ་སོགས་པའི། །ཡན་ལག་ཡོངས་སུ་
ཟད་པ་དང་། །ལུས་སེམས་ཡང་བ་ཉིད་དང་ནི། །འདོད་པ་སྤྱོད་ལ་
ཐབས་མཁས་དང་། །རྟག་ཏུ་ཚངས་པར་སྤྱོད་ཉིད་དང༌། །འཚོ་བ་
རྣམ་པར་དག་ཉིད་དང་། །ཕུང་སོགས་བར་ཆད་བྱེད་རྣམས་དང་། །
ཚོགས་དང་དབང་སོགས་བཅས་བ་ཡི། ། གཡུལ་འགྱེད་སེར་སྣ་ལ་
སོགས་ལ། །སྦྱོར་དང་རྗེས་སུ་སྦྱོར་བ་ཡི། །གནས་པ་སོ་སོར་བཀག་
པ་དང་། ཆོས་ནི་རྡུལ་ཙམ་མི་དམིགས་ཉིད། །རང་གི་ས་ལ་ངེས་པ་
ཉིད། །ས་གསུམ་ལ་ནི་གནས་པ་དང་། ཆོས་ཀྱི་དོན་དུ་སྲོག་གཏོང་
བ། །དེ་འདྲའི་སྐད་ཅིག་བཅུ་དྲུག་ནི། །བློ་ལྡན་མཐོང་བའི་ལམ་
གནས་ཀྱི། ། ཕྱིར་མི་ལྡོག་པའི་རྟགས་དག་ཡིན། ། ཞེས་གསུངས།
གཟུགས་སོགས་ལ་བདེན་པར་འདུ་ཤེས་པའི་མཐོང་སྤང་བདེན་་་་་
འཛིན་ས་བོན་དང་བཅས་པ་གཏན་དུ་ལྡོག་པ་དང་། བདུད་སོགས་
ཀྱིས་བླ་མེད་བྱང་ཆུབ་ལ་མོས་པ་བཟློག་ཀྱང་གཡོ་བ་མེད་པའི་བྱང་
ཆུབ་ཀྱི་སེམས་ཤིན་ཏུ་བརྟན་པ་དང་། ཐེག་པ་དམན་པ་དག་ལས་
སེམས་རྣམ་པར་ལོག་པ་དང་། བསམ་གཏན་བཞི་ལ་སོགས་པའི་
468

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སྙོམས་འཇུག་གི་དབང་གིས་རང་དབང་མེད་པར་ས་གོང་མར་སྐྱེ་བའི་
ཡན་ལག་ཡོངས་སུ་ཟད་པ་སྟེ། སྡུག་བསྔལ་བཟོད་ཤེས་ཀྱི་རྟགས་
བཞི་དང་། ལུས་སེམས་ལས་སུ་རུང་བས་ཡང་བ་ཉིད་དང་ནི།
འདོད་པའི་ཡོན་ཏན་ལྔ་ལ་ཆགས་པའི་མངོན་ཞེན་མེད་པར་ལོངས་
སྤྱོད་ལ་ཐབས་མཁས་པ་དང་། མདོ་ལས། བུད་མེད་ངན་སོང་རྩ་
བ་སྟེ། ཞེས་གསུངས་པ་ལྟར་ཆགས་ཡུལ་སོགས་ཀྱི་ཉེས་དམིགས་
མཐོང་བས་རྟག་ཏུ་ཚངས་པར་སྤྱོད་པ་ལ་གནས་ཤིང་གཞན་ལ་མི་
འཚེ་བ་ཉིད་དང་། ལག་ན་རྡོ་རྗེ་རིགས་ལྔ་ཡང་ཚངས་པར་སྤྱོད་
པའི་རྗེས་སུ་འབྲང་སྐབས་འདིར་གསུངས་སོ། ། རིན་ཆེན་ཕྲེང་བ་
ལས། ཚུལ་ཆོས་རྙེད་དང་བཀུར་སྟིའི་ཕྱིར། །དབང་པོ་སྡོམ་པར་
བྱེད་པ་སྟེ། ། ཁ་བསག་རྙེད་དང་བཀུར་སྟིའི་ཕྱིར། །ཚིག་འཇམ་
སྔར་ནི་སྨྲ་བའོ། །གཞོགས་སློང་དེ་ནི་ཐོབ་བྱའི་ཕྱིར། །གཞན་གྱི་རྫས་
ལ་བསྔགས་བྱེད་པའོ། །ཐོམ་ཀྱི་འཇལ་བ་རྙེད་པའི་ཕྱིར། ། མངོན་
སུམ་གཞན་ལ་སྨོད་བྱེད་པའོ། །རྙེད་པའི་རྙེད་པ་རྣམས་འདོད་པ། །
སྔཪ་ཐོབ་པ་ལ་བསྔགས་བྱེད་པའོ། ། ཞེས་གསུངས་པ་ལྟར།
ཐབས་དེ་དག་གིས་བསྒྲུབ་པའི་ལོག་འཚོ་དང་བྲལ་བའི་འཚོ་བ་རྣམ་
པར་དག་པ་ཉིད་དེ། ཀུན་འབྱུང་བཟོད་ཤེས་ཀྱི་རྟགས་བཞི་དང་།
ཕུང་སོགས་ཆོས་གསུམ་ལ་དང་པོར་བདེན་པར་ཞེན་པའི་སྦྱོར་བ་
དང་། རྒྱུན་དུ་ཞེན་པའི་རྗེས་སུ་སྦྱོར་བའི་གནས་བ་སོ་སོར་བཀག་
པ་དང་། དགེ་བའི་ཕྱོགས་ཀྱི་བར་ཆད་བྱེད་པའི་མི་མཐུན་ཕྱོགས་
རྣམས་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་
སོར་བཀག་པ་དང་། བྱང་ཆུབ་ཀྱི་ཚོགས་སྦྱིན་པ་ལ་སོགས་པའི་
མིང་ཙམ་གྱི་གཏམ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་
469

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བཀག་པ་དང་། གྲོང་གི་སྒྲས་བསྟན་པའི་དབང་བོ་དང་། གྲོང་
ཁྱེར་གྱི་སྒྲས་བསྟན་པའི་དབང་རྟེན་དང་། གྲོང་རྡལ་གྱི་སྒྲས་བསྟན་
པའི་དབང་བོའི་ཡུལ་དང་། བདག་གི་སྒྲས་བསྟན་པའི་རྣམ་ཤེས་
སོགས་ལ་བདེན་པར་འཛིན་པའི་བློ་དང་བདེན་མེད་རྟོགས་པའི་ཤེས་
རབ་དང་བཅས་པ་ཡི་སྤང་གཉེན་གྱི་གཡུལ་འགྱེད་པ་ལ་སྦྱོར་བ་དང་
རྗེས་སུ་སྦྱོར་བའི་གནས་པ་སོ་སོར་བཀག་པ་སྟེ། འགོག་པ་བཟོད་
ཤེས་ཀྱི་རྟགས་བཞི་དང་། སེར་སྣ་ལ་སོགས་པའི་ཕྱིན་དྲུག་གི་མི་
མཐུན་ཕྱོགས་ལ་སྦྱོར་བ་དང་རྗེས་སུ་སྦྱོར་བ་ཡི་གནས་པ་སོ་སོར་་
བཀག་པ་དང་། བདེན་པར་གྲུབ་པའི་ཆོས་ནི་རྡུལ་ཙམ་ཡང་མི་
དམིགས་པར་མངོན་སུམ་ཉིད་དུ་རྟོགས་པ་དང་རིང་གི་ས་འདི་ལ་
བརྟེན་ནས་རྫོགས་པའི་སངས་རྒྱས་སུ་འགྱུར་རོ་སྙམ་པའི་ངེས་པ་
གཏིང་ཚུགས་པའི་ཡིད་ཆེས་པ་ཉིད་ཐོབ་པའི་གཞི་ལམ་བདེན་མེད་དུ་
མངོན་སུམ་དུ་རྟོགས་པའི་ས་གསུམ་ལ་ནི་གནས་པ་དང་། བྱང་
ཆུབ་སེམས་དཔའ་ཆེན་པོ་རྟག་ཏུ་ངུ་ལྟར་དམ་པའི་ཆོས་ཀྱི་དོན་དུ་
ཤིན་ཏུ་གཅེས་པའི་སྲོག་ཀྱང་གཏོང་ནུས་པ་སྟེ། ལམ་བཟོད་ཤེས་ཀྱི་
རྟགས་བཞིའོ། ། དེ་འདྲའི་སྐད་ཅིག་མ་བཅུ་དྲུག་ནི། བློ་ལྡན་
མཐོང་བའི་ལམ་ལ་གནས་པ་དབང་བོ་འབྲིང་རྣམས་ཀྱི་ཕྱིར་མི་ལྡོག་
པའི་རྟགས་དག་ཡིན་ནོ། ། འགྲེལ་བ་ལས། རྣལ་འབྱོར་བ་་་
རྣམས་ཀྱི་ཐ་སྙད་ནི་སེམས་ཅན་འདུལ་བའི་དགོས་པའི་དབང་མ་
གཏོགས་པར་ཐམས་ཅད་དུ་རྟོགས་པ་དང་མཐུན་པ་ཁོ་ན་ཡིན་ནོ་
ཞེས་ཤེས་པར་བྱ་བའི་ཕྱིར་ཉེ་བར་བཏགས་ནས་བཤད་དེ། དེ་ལྟ་
མ་ཡིན་ན་རྣལ་འབྱོར་བའི་རྒྱུད་ལ་སོ་སོ་རང་གིས་རིག་པའི་སྐད་ཅིག་
མ་རྣམས་ཇི་ལྟར་གཞན་ཡིད་ཆེས་པར་བྱེད་པའི་མཚན་ཉིད་དག་ཡིན།
470

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཞེས་ཀྱང་གསུངས་སོ། ། གསུམ་པ་སྒོམ་ལམ་གྱི་རྟགས་ལ་གཉིས་
ཞར་བྱུང་དང་། ·དཀྱུས་མའི་དོན་ནོ།། དང་བོ་ལ་གསུམ།
སྒོམ་ལམ་གྱི་ཁྱད་པར་དང་། ཁྱད་གཞིའི་སྒོམ་ལམ་དང་། དེའི་
རབ་དབྱེའོ། ། དང་བོ་ནི། སྒོམ་པའི་ལམ་ནི་ཟབ་པ་སྟེ། །ཟབ་
མོ་སྟོང་བ་ཉིད་ལ་སོགས། །ཟབ་པ་དེ་ནི་སྒྲོ་འདོགས་དང་། །སྐུར་
བའི་མཐའ་ལས་གྲོལ་བ་ཉིད། །ཅེས་གསུངས། ཐེག་ཆེན་མཐོང་
ལམ་ནི། ཟབ་པ་དང་རྒྱ་ཆེ་བ་ཡིན་ལ། སྒོམ་པའི་ལམ་ནི་ཟབ་པ་
སྟེ། ཟབ་མོ་སྟོང་བ་ཉིད་དང༌། ལ་སོགས་པ་ཞེས་པས་བསྡུས་པ་
ནི། མཚན་མ་མེད་པ་དང༌། སྨོན་པ་མེད་པ་དང༌། མངོན་པར་
འདུ་བྱ་བ་མེད་པ་དང་། སྐྱེ་བ་མེད་པ་དང་། དེ་བཞིན་ཉིད་དང་།
ཡང་དག་པའི་མཐའ་དང་། འདོད་ཆགས་དང་བྲལ་བ་དང་།
འགོག་པ་དང་། ཞི་བ་རྣམས་ཡང་ཡང་གོམས་པར་བྱེད་པའི་ལམ་
ཡིན་པའི་ཕྱིར། དེ་རྣམས་ཅིའི་ཕྱིར་ཟབ་ཅེ་ན། ཟབ་པ་དེ་དག་ནི།
སྒྲོ་འདོགས་དང་སྐུར་བའི་མཐའ་ལས་གྲོལ་བ་ཉིད་ཡིན་པའི་ཕྱིར་
རོ། ། གཉིས་པ་ནི། ངེས་འབྱེད་ཡན་ལག་དང་མཐོང་བའི། །
ལམ་དང་སྒོམ་པའི་ལམ་ཉིད་ལ། །ཡང་དང་ཡང་དུ་སེམས་པ་པ་་་་་་
དང་། ། འཇལ་དང་ངེས་རྟོག་སྒོམ་པའི་ལམ། ། ཞེས་གསུངས།
ངེས་འབྱེད་ཡན་ལག་དང་། མཐོང་བའི་ལམ་དང་། སྒོམ་པའི་
ལམ་གྱི་སྐབས་ཉིད་ལ་བསྟན་པའི་གནས་ཟབ་མོ་དག་ཐོས་བྱུང་གིས་
ཡང་དང་ཡང་དུ་སེམས་པ་དང་། བསམ་བྱུང་གིས་འཇལ་བ་དང་།
སྒོམ་བྱུང་གིས་ངེས་པར་རྟོག་པའི་རྗེས་ལ་མངོན་རྟོགས་ནི་སྒོམ་པའི་
ལམ་མོ། ། གསུམ་པ་ལ་གཉིས། དབྱེ་བ་གཉིས་དང༌། རྩོད་
སྤོང་ངོ་། ། དང་བོ་ནི། དེ་ནི་རྒྱུན་ཆགས་ཡིན་པའི་ཕྱིར།
471

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཆུང་དང་འབྲིང་དང་ཆེན་པོ་རྣམས། །ཆུང་ངུའི་ཆུང་སོགས་དབྱེ་བ་
ཡི། །རྣམ་པའི་རྣམ་པ་དགུར་བཞེད་དོ། །ཞེས་གསུངས། སྒོམ་
པའི་ལམ་དེ་ནི་རྒྱུན་ཆགས་སུ་འབྱུང་བ་ཡིན་པའི་ཕྱིར་ན། རྩ་བའི་
དབྱེ་བ་སྒོམ་ལམ་ཆུང་ངུ་དང་འབྲིང་དང་ཆེན་པོ་རྣམས་དང་། དེ་
རེ་རེ་ལ་ཡང་ཆུང་ངུའི་ཆུང་ངུ་ལ་སོགས་པའི་དབྱེ་བ་ཡི་ཡན་ལག་གི་
རྣམ་པས་སྒོམ་ལམ་རྣམ་པ་དགུར་བཞེད་དོ། ། གཉིས་པ་ལ་་་་
གཉིས། གྲངས་ངེས་ལ་རྩོད་སྤོང་དང་བྱེད་པ་ལ་རྩོད་པ་སྤང་་་་་
བའོ། ། དང་བོ་ནི། གྲངས་མེད་ལ་སོགས་པ་བསྟན་པ་་་་་་་
རྣམས། །དམ་པའི་དོན་དུ་བཟོད་མ་ཡིན། །ཀུན་རྫོབ་ཏུ་ནི་ཐུགས་
བརྩེ་པའི། ། རྒྱུ་མཐུན་དེ་དག་ཐུབ་པ་བཞེད།།། ཅེས་གསུངས།
སྒོམ་ལམ་ཆེན་པོའི་སྐབས་སུ་འབྲས་བུ་བསོད་ནམས་གྲངས་མེད་པ་ལ་
སོགས་པ་བསྟན་པ་རྣམས། དམ་པའི་དོན་དུ་རིགས་པས་དཔྱད་
བཟོད་པ་མ་ཡིན་ནོ་ཞེ་ན། དོན་དམ་དུ་དེ་ལྟར་ཡིན་ཀྱང་། ཀུན་
རྫོབ་ཏུ་ནི་མོས་པ་སྣ་ཚོགས་པའི་གདུལ་བྱ་ལ་ཐུགས་བརྩེས་པའི་རྒྱུ་
མཐུན་སྒོམ་ལམ་སྐོར་དགུ་དང༌། དེ་དག་གི་འབྲས་བུ་བསོད་ནམས་
གྲངས་མེད་པ་དང་། གཞལ་ཏུ་མེད་པ་དང་། ཚད་མེད་པ་གསུམ་
གསུངས་པ་དེ་དག་ཐུབ་པ་ཆེན་པོས་བཞེད་དོ། ། གཉིས་པ་ལ་
གཉིས། རྩོད་པ་དང་། ལན་ནོ། ། དང་བོ་ནི། དངོས་པོ་
བརྗོད་དུ་མེད་པ་ལ། །ཉམས་པ་དང་ནི་འཕེལ་མི་རུང་། །སྒོམ་ཞེས་
བྱ་བའི་ལམ་གྱིས་ནི། །ཅི་ཞིག་ཉམས་ཤིང་ཅི་ཞིག་འཐོབ། །ཅེས་
གསུངས། བཅོམ་ལྡན་འདས། བརྗོད་དུ་མ་མཆིས་པའི་དོན་ལ་
འཕེལ་བའམ་ཡོངས་སུ་འགྲིབ་པ་མཆིས་སམ། ཞེས་སོགས་་་་་་་་་་་་་
འཕགས་པ་རབ་འབྱོར་གྱིས་ཞུ་བ་བརྩད་པའི་ཚུལ་དུ་མཛད་པ་ནི།
- 472

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བསྒོམ་པར་བྱ་བ་དང་སྒོམ་པར་བྱེད་པའི་དངོས་པོ་སྦྱིན་པ་ནས་རྣམ་
མཁྱེན་གྱི་བར་དོན་དམ་པར་བརྗོད་དུ་མེད་པ་ཡིན་ན། བརྗོད་དུ་
མེད་པའི་དོན་ལ་སྤང་བྱ་ཉམས་པ་དང་ནི་གཉེན་པོ་འཕེལ་བ་མི་རུང་
བས། སྒོམ་པ་ཞེས་བྱ་བའི་ལམ་གྱི་ནི། སྤང་བྱ་སྐོར་དགུ་ཅི་ཞིག་
ཉམས་ཤིང་གཉེན་པོ་སྐོར་དགུ་ཅི་ཞིག་འཐོབ་སྟེ། སྒྲ་དང་ཡི་གེའི་
བརྗོད་པ་མེད་པར་གདུལ་བྱ་ལ་རྟོགས་པ་སྐྱེད་མི་ནུས་པའི་ཕྱིར།
ས་པ་ལ་གཉིས།། ལན་དངོས་དང་། དེ་ལ་རྩོད་པ་སྤང་་་་
བའོ། ། དང་བོ་ནི། བྱང་ཆུབ་ཇི་ལྟར་དེ་བཞིན་དུ། །འདི་ནི་
འདོད་པའི་དོན་སྒྲུབ་བྱེད། །བྱང་ཆུབ་དེ་བཞིན་ཉིད་མཚན་ཉིད། །
དེ་ཡང་དེ་ཡི་མཚན་ཉིད་བཞེད། །ཅེས་གསུངས། དོན་དམ་པར་
བརྗོད་དུ་མེད་ཀྱང་ཡང་དག་པའི་ཀུན་རྫོབ་ཏུ་ནི། བླ་ན་མེད་པའི་
བྱང་ཆུབ་ཆོས་ཀྱི་སྐུ་ཡིས་འཕྲིན་ལས་ཉེར་བདུན་གྱི་བདག་རྐྱེན་བྱེད་
པ་སོགས་ཀྱི་སྒོ་ནས་འགྲོ་མའི་དོན་ཇི་ལྟར་བྱེད་པ་དེ་བཞིན་དུ།
སྒོམ་པའི་ལམ་འདི་ཡིས་ན་ཀུན་རྫོབ་ཏུ་ཤེས་སྒྲིབ་སྐོཪ་དགུ་སྤོང་བ་
དང་། དགེ་རྩ་བྱང་ཆུབ་ཏུ་བསྔོ་བ་སོགས་ཀྱི་སྒོ་ནས་སྐལ་བ་དང་
ལྡན་པ་རྣམས་ཀྱི་འདོད་པའི་དོན་བླ་མེད་བྱང་ཆུབ་སྒྲུབ་པར་བྱེད་
དོ། ། བླ་མེད་བྱང་ཆུབ་ནི་བདེན་གྲུབ་ཀྱིས་སྟོང་བས་དེ་བཞིན་
ཉིད་ཀྱི་མཚན་ཉིད་ཅན་ཡིན་ལ། སྒོམ་པའི་ལམ་དེ་ཡང་དེ་བཞིན་
ཉིད་དེ་ཡི་མཚན་ཉིད་ཅན་དུ་བཞེད་པས། དོན་དམ་པར་ན་ཉམས་
འཕེལ་སོགས་གང་ཡང་མེད་དོ། ། གཉིས་པ་ནི། སེམས་ནི་སྔ་
མས་བྱང་ཆུབ་པར། །རིགས་མིན་ཕྱི་མས་ཀྱང་མ་ཡིན། །མར་མེའི་
དཔེ་ཡི་ཚུལ་གྱིས་ནི། །ཟབ་མོའི་ཆོས་ཉིད་རྣམ་པ་བརྒྱད། །ཅེས་
གསུངས། བྱང་ཆུབ་ཀྱི་སེམས་ནི་སྐད་ཅིག་སྔ་མས་བྱང་ཆུབ་ཐོབ་
-— 473

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པར་བྱེད་པ་རིགས་པ་མིན་ཞིང་། སེམས་དེ་སྐད་ཅིག་མ་ཕྱི་མས་
ཀྱང་མ་ཡིན་ལ། སྐད་ཅིག་མ་གཉིས་པ་སྐྱེས་པ་ན་སྐད་ཅིག་མ་དང་
བོ་འགགས་ཟིན་པས་སེམས་བསྐྱེད་སྔ་ཕྱི་ཕྲད་ཅིང་ཚོགས་པའང་མེད་
པས། ཀུན་རྫོབ་ཏུ་ཡང་གྲངས་མེད་གསུམ་ཏུ་ཚོགས་བསགས་པ་ལ་
བརྟེན་ནས་སངས་རྒྱས་པ་ཇི་ལྟར་ཐོབ་ཅེ་ན། དེའི་ལན་དུ་མའི་ལྕེ་
སྐད་ཅིག་མ་སྔ་ཕྱི་རེ་རེ་ཙམ་གྱིས་མར་མེ་སྡོང་བུ་རྫོགས་པར་མི་སྲེག་ལ།
སྐད་ཅིག་སྔ་ཕྱི་རྣམས་མཉམ་དུ་ཕྲད་པའང་མེད་མོད་ཀྱང་། མེ་ལྕེ་
སྐད་ཅིག་མ་སྔ་ཕྱི་རིམ་གྱིས་རྒྱུན་མི་ཆད་པར་བྱུང་བ་ལ་བརྟེན་ནས་
མར་མེའི་སྡོང་བུ་སྲེག་པའི་དཔེ་ཡི་ཚུལ་གྱིས་ནི། སེམས་བསྐྱེད་དང་
སྒོམ་པའི་ལམ་གྱི་སྐད་ཅིག་མ་རེ་རེ་ཙམ་གྱིས་བྱང་ཆུབ་མི་ཐོབ་ཀྱང་།
སྐད་ཅིག་མ་སྔ་ཕྱི་རྒྱུན་ཆགས་སུ་རིམ་གྱིས་འབྱུང་བའི་རྟེན་འབྲེལ་གྱི་
ཆོས་ཉིད་ལ་བརྟེན་ནས་བླ་མེད་བྱང་ཆུབ་འཐོབ་པར་བྱེད་དོ། །
བདེན་གཉིས་ཀྱི་སྒོ་ནས་རྩོད་ལན་མཛད་པ་དང་དཔེ་འདི་ལ་བརྟེན་
ནས་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཤེས་བར་བྱའོ། །
སྡུད་པ་ལས། ཆུ་ཡི་ཐིག་པས་བུམ་པ་དང་བོ་ཐ་མའི་བར། །རིམ་
གྱིས་ཉུང་ངུ་ཉུང་ངུས་དེ་ཡོངས་འགོངས་པ་ལྟར། །དེ་བཞིན་དང་
པོའི་སེམས་ཀྱང་བྱང་ཆུབ་མཆོག་རྒྱུ་སྟེ། །རིམ་གྱིས་དཀར་པོའི་ཡོན་
ཏན་རྫོགས་པའི་སངས་རྒྱས་འགྱུར། །ཞེས་གསུངས་སོ། ། གཉིས་
པ་སྒོམ་ལམ་གྱི་རྟགས་ནི། སྐྱེ་བ་དང་ནི་འགག་པ་དང་། །དེ་བཞིན་
ཉིད་དང་ཤེས་བྱ་དང་། །ཤེས་དང་སྤྱོད་དང་གཉིས་མེད་དང་། །
ཐབས་མཁས་པ་ལ་ཟབ་པ་ཉིད། །ཅེས་གསུངས། སེམས་བསྐྱེད་
སྐད་ཅིག་མ་རེ་རེ་ཙམ་གྱིས་བྱང་ཆུབ་མི་སྐྱེད་ཅིང་། དེ་དག་ལ་མ་
བརྟེན་པར་ཡང་བྱང་ཆུབ་མི་ཐོབ་ལ། འོན་ཀྱང་སེམས་སྐྱེད་ལ་
474

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བརྟེན་ནས་བླ་མེད་བྱང་ཆུབ་ཀྱི་ཡེ་ཤེས་སྐྱེ་བ་ནི་རྟེན་འབྲེལ་ཟབ་་
པའམ་སྐྱེ་བ་ཟབ་པ་དང་ནི། གཟུགས་སོགས་དོན་དམ་པར་མི་
འགག་ཀྱང་ཀུན་རྫོབ་ཏུ་འགག་པ་ནི་འགག་པ་ཟབ་པ་དང་། ལམ་
གྱི་གནས་སྐབས་ཐམས་ཅད་དུ་དེ་བཞིན་ཉིད་སྒོམ་ཡང་། རང་གི་
དོན་དུ་དེ་མངོན་དུ་མི་བྱེད་པ་ནི་དེ་བཞིན་ཉིད་ཟབ་པ་དང་། དོན་
དམ་པར་སེམས་དང་དེ་བཞིན་ཉིད་གཅིག་དང་ཐ་དད་གང་ཡང་མ་
ཡིན་པར་དེ་དག་ཕན་ཚུན་དབེན་པ་དང་། དེ་བཞིན་ཉིད་སེམས་
ཀྱི་ཤེས་པར་བྱ་བ་ཡིན་པ་ནི་ཤེས་བྱ་ཟབ་པ་དང་། ཆོས་རྣམས་ཀྱི་
གནས་ཚུལ་དཔྱད་པའི་མཐར་དོན་དམ་དུ་ཡོད་པ་མ་མཐོང་བ་མཐོང་
བའམ་ཤེས་པ་ནི་ཤེས་པ་ཟབ་པ་དང་། དོན་དམ་པར་ཆོས་གང་
ལའང་མི་སྤྱོད་པ་ཉིད། སྟོང་བ་ཉིད་ལ་སྤྱོད་པ་ཡིན་པ་ནི་སྤྱོད་པ་
ཟབ་པའམ། ཡང་ན་དོན་དམ་པར་ཆོས་གང་ལ་ཡང་མི་སྤྱོད་ཀྱང་
ཀུན་རྫོབ་ཏུ་ཕར་ཕྱིན་དྲུག་ལ་སྤྱོད་པ་ནི་སྤྱོད་པ་ཟབ་པ་དང་། དོན་
དམ་པར་བསྒྲུབ་བྱ་སྒྱུབ་བྱེད་གཉིས་སུ་མེད་ཀྱང་། ཐ་སྙད་དུ་བྱང་
ཆུབ་ཀྱི་ཆེད་དུ་ལམ་སྒྲུབ་པ་ནི་གཉིས་སུ་མེད་པ་ཟབ་པ་དང་། ཀུན་
རྫོབ་ཏུ་ཚོགས་གཉིས་རྫོགས་ཀྱང་དོན་དམ་པར་དུ་བྱང་ཆུབ་མངོན་དུ་
མི་བྱེད་པ་ནི། ཐབས་མཁས་པ་ལ་ཟབ་པ་ཉིད་ཡིན་ནོ། ། འདི་
དག་ནི་དོན་ལ་མི་འགལ་ཡང་བདེན་ཞེན་ཅན་གྱི་ངོར་འགལ་བ་ལྟར་
སྣང་ཞིང་། རྟོགས་པར་དཀའ་བས་ན་ཟབ་པའམ་ཟབ་མོ་ཞེས་་
བཤད་དོ། ། དེ་ལྟར་ན་ཟབ་མོ་བརྒྱད་མངོན་སུམ་དུ་རྟོགས་པའི་
ས་བརྒྱད་པའི་ཡེ་ཤེས་དང་། དེ་དག་གིས་དྲངས་པའི་ཕྱིར་མི་ལྡོག་
པར་དཔོག་བྱེད་ཀྱི་བྱང་ཆུབ་སེམས་དཔའི་ལུས་དག་གི་རིག་བྱེད་དག་
ནི། སྒོམ་ལམ་ཕྱིར་མི་ལྡོག་པའི་རྟགས་སོ། ། གསུམ་པ་ལ་གསུམ།
475

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བརྟེན་པ་སངས་རྒྱས་ཐོབ་བྱེད་སྲིད་ཞི་མཉམ་པ་ཉིད་ཀྱི་སྦྱོར་བ་དང་།
ཞིང་དག་པར་བྱེད་པའི་ཞིང་དག་སྦྱོར་བ་དང་། ཞིང་དེར་གཞན་
དོན་མཛད་པའི་རྒྱུ་ཐབས་ལ་མཁས་པའི་སྦྱོར་བ་བཤད་པའོ། །
དང་བོ་ནི། ཆོས་རྣམས་རྨི་ལམ་འདྲ་པའི་ཕྱིར། །སྲིད་དང་ཞི་བར་
མི་རྟོགས་པ། །ལས་མེད་ལ་སོགས་ཀླན་ཀ་ཡི།།ལན་ནི་ཇི་སྐད་་་་
བཤད་པར་ཟད། །ཅེས་གསུངས། དག་ས་ལ་གནས་པའི་བྱང་ཆུབ་
སེམས་དཔའ་རྣམས་ཀྱིས་འཁོར་འདས་ཀྱི་ཆོས་རྣམས་རྨི་ལམ་དང་
འདྲ་བར་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པའི་ཕྱིར།
དོན་དམ་པར་སྲིད་པ་དང་ཞི་བར་བླང་དོར་ཐ་དད་དུ་རྣམ་པར་མི་
རྟོག་པ་ཡིན་ནོ། ། དེ་ལྟར་འཁོར་འདས་བདེན་སྟོང་དུ་མཉམ་པ་
ཉིད་དུ་རྟོགས་པའི་སྲིད་ཞི་མཉམ་ཉིད་སྦྱོར་བ་གསུངས་པ་ལ། ལས་
གསོག་པ་མེད་པ་ལ་སོགས་པའི་ཀླན་ཀ་དང་། དེ་ཡི་ལན་དག་ནི་
མདོ་ལས་ཇི་སྐད་བཤད་པ་ལྟར་ཤེས་པར་ཟད་དོ། ། དེ་ཡང་ལས་
མེད་པར་ཐལ་བ་དང་། ལས་འབྲས་དོན་དམ་དུ་ཡོད་པར་ཐལ་བ་
དང་། ལུང་དང་འགལ་བ་དང༌། རྨི་ལམ་གྱི་བསྔོ་བ་བསྔོ་བ་ཡང་
དག་པར་ཐལ་པའི་རྩོད་པ་བཞི་དང་། དེ་དག་གི་ལན་ནི། དགེ་
སྡིག་གི་ལས་གཏན་ནས་མེད་བར་ཐལ། འཁོར་འདས་ཀྱི་ཆོས་་
ཐམས་ཅད་རྨི་ལམ་ལྟར་བདེན་པར་མེད་པའི་ཕྱིར་ཟེར་བ་ལ། དོན་
དམ་དུ་འདོད་ལན་དང་། ཀུན་རྫོབ་ཏུ་ཁྱབ་པ་མ་ངེས་ཤིང་།
དཔེ་ཡང་མ་གྲུབ་སྟེ། རྨི་ལམ་དུ་སྲོག་བཅད་པ་རྨིས་པ་ལ། སད་
རྗེས་སུ་ངས་བསད་དོ། ། བསད་པ་ལེགས་སོ་ཞེས་དགའ་བས་
གསོས་བཏབ་ན་རྨི་ལམ་གྱི་ལས་དེ་ལ་ཡང་འབྲས་བུ་ཕྲ་མོ་ཡོད་པའི་
ཕྱིར། འོ་ན་ལས་འབྲས་དོན་དམ་དུ་ཡོད་པར་ཐལ། རྗེས་ཀྱི་རྣམ་
476

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
རྟོག་གིས་གསོས་བཏབ་ན་རྨི་ལམ་གྱི་ལས་ཀྱང་དགེ་སྡིག་ཏུ་འགྱུར་
བའི་ཕྱིར་ཟེར་བ་ལ། མ་ཁྱབ་སྟེ། རྨི་ལམ་གྱི་ལས་ཀུན་རྫོབ་ཏུ་
ཡོད་ཀྱང་དེའི་དམིགས་ཡུལ་ཡང་དག་པའི་ཀུན་རྫོབ་ཏུ་མེད་པས་ལས་
སྟོབས་ཆུང་ལ། སད་པའི་གནས་སྐབས་ཀྱི་ལས་དང་སེམས་པ་་་
ཐམས་ཅད་དམིགས་པ་མེད་པར་མི་འབྱུང་བས་སྔ་མ་ལས་སྟོབས་ཆེ་
བས་ཁྱད་པར་ནི་ཡོད་དོ། ། འོ་ན་བཅོམ་ལྡན་འདས་ཀྱིས། ལས་
དང་སེམས་པ་ཐམས་ཅད་དབེན་པར་གསུངས་པ་དང་འགལ་ཏེ
ལས་དང་སེམས་པ་དམིགས་པ་ལ་སྐྱེ་བའི་ཕྱིར་ཟེར་བ་ལ། འདི་
ཡང་མ་ཁྱབ་སྟེ། དབེན་པ་དོན་དམ་དང་། དམིགས་པ་ལས་སྐྱེ་བ་
ཀུན་རྫོབ་ཀྱི་དབང་དུ་བྱས་པས་ཕྱིར། དེ་ལྟར་ན་རྨི་ལམ་དུ་ཕྱིན་
དྲུག་སྤྱད་དེ་དགེ་རྩ་རྫོགས་བྱང་དུ་བསྔོས་ན། རྫོགས་བྱང་དུ་བསྔོས་
པའི་གོ་ཆོད་པར་ཐལ། རྨི་ལམ་ན་ལས་བསགས་པ་ཡོད་པའི་ཕྱིར་
ཞེ་ན། འཕགས་པ་རབ་འབྱོར་གྱིས་ལན་དངོས་སུ་མ་གསུངས་པར་
འཕགས་པ་བྱམས་པ་ལ་དྲིས་ཤིག་ཅེས་ཁ་འཕངས་པ་དང་། དེས་
ཀྱང་ལན་གྱི་འཁོར་གསུམ་མི་དམིགས་པར་གསུངས་ནས་ལན་དངོས་
སུ་མ་གསུངས་པ་ལ་དགོས་པ་དང་རྟེན་འབྲེལ་གྱི་གནད་ཆེན་པོ་ཡོད་
པར་བཤད་དོ། ། སྐབས་འདིར་འགྲེལ་བ་ལས། ཇི་ལྟར་ཕྱི་རོལ་
གྱི་དོན་དུ་སྨྲ་བའི་ལུགས་ལ་སྐད་ཅིག་མ་ཉིད་ཀྱིས་རྒྱུ་མེད་པར་འཇུག་
པ་ཡིན་ལ། གྲུབ་པའི་མཐའ་ལས་ཀྱང༌། འཇིག་རྟེན་སྣ་ཚོགས་
ལས་ལས་སྐྱེ། ཞེས་འབྱུང་བའི་ཕྱིར། དོན་དམ་པར་སུས་ཀྱང་སུ་
ཡང་བསད་པ་ཡང་མེད། མ་བསད་པ་ཡང་མ་ཡིན། སུས་ཀྱང་
སུའི་ནོར་བླངས་པ་ཡང་མེད། མ་བླངས་པ་ཡང་མ་ཡིན། ཞེས་བྱ་
བ་ལ་སོགས་པའི་ཕྱོགས་ལ་རྒྱུན་འཇུག་པ་དང་འགལ་བའི་དངོས་པོ་
477 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསྐྱེད་པ་ལ་གསོད་པ་བོ་ལ་སོགས་པར་རྟོགས་པའི་སྒོ་ནས། ཞེས་
མགོ་མཚུངས་ཀྱི་རིག་པ་གསུངས་པའི་དོན་ནི། ཕྱི་རོལ་གྱི་དོན་ཡོད་
པར་སྨྲ་པའི་ཉན་ཐོས་སྡེ་བ་དག་གི་ལུགས་ལ་ཡང་སྲོག་གཅོད་ཀྱི་ལས་
ལམ་བྱུང་བ་མེད་པར་ཐལ། གསད་བྱའི་སྲོག་དབང་ནི་སྐད་ཅིག་
གིས་འཇིག་པ་ཡིན་ལ། དེ་ཡང་རྒྱུ་ལ་མི་ལྟོས་པའི་ཕྱིར་རོ། །
དེར་མ་ཟད་མཛོད་ལས། འཇིག་རྟེན་སྣ་ཚོགས་ལས་ལས་སྐྱེ།
ཞེས་གསུངས་པ་ལྟར། གསད་བྱ་ཤི་བའམ་དེའི་སྲོག་དབང་འགག་
པ་ནི། ལས་ལས་གྲུབ་པ་ཡིན་པས་རང་གི་ལས་ཀྱིས་རང་ཤི་བ་ལ་ཉེ་
བ་མེད་པའི་ཕྱིར་། །ཞེས་པའོ། ། དེའི་ལམ་དུ་དོན་སྨྲ་བ་དག་ན་
རེ། གསད་བྱའི་སྲོག་དབང་གི་སྐད་ཅིག་མའི་ཆ་ནི་དོན་དམ་དང་།
སྲོག་དབང་གི་རིགས་འདྲའི་རྒྱུན་ནི་ཀུན་རྫོབ་ཡིན་ལ། དོན་དམ་
དེའི་དབང་དུ་བྱས་ན་སྲོག་གཅོད་ཀྱི་ལས་ལམ་བྱུང་བ་མེད་དེ།
སྐད་ཅིག་སྐད་ཅིག་གིས་འཇིག་པ་ནི་འདུས་བྱས་ཀྱི་ཆོས་ཉིད་ཡིན་
པས། སྲོག་དབང་དེ་ཡང་མཚོན་བསྣུན་པ་སོགས་ཀྱི་འཇིག་རྒྱུ་ལ་མི་
ལྟོས་པར་རང་གི་ངང་གིས་འཇིག་པར་འགྱུར་པའི་ཕྱིར། ཀུན་རྫོབ་
ཀྱི་དབང་དུ་བྱས་ན་སྲོག་གཅོད་ཀྱི་ལས་ལམ་ཡོད་དེ། བསད་བྱས་
སྲོག་དབང་གི་རིགས་འདྲའི་རྒྱུན་ཡུན་རིང་བོར་འཇུག་པ་ཡིན་པ་ལ།
དེ་དང་འགལ་པའི་དངོས་པོ་མཚོན་བསྣུན་པ་སོགས་ཀྱི་གསད་བྱའི་
སྲོག་དབང་གི་རིགས་འདྲའི་རྒྱུན་གློ་བུར་དུ་འགག་པའི་བྱས་པས་ཕྱིར་
ཞེས་ཟེར་བ་ལ། སློབ་དཔོན་གྱིས། དེ་ལྟར་ན་ཀླན་ཀ་ཇི་ལྟར་
འཚོལ་ཏེ། ལས་འབྲས་དོན་དམ་དུ་མེད་ཀྱང་ཀུན་རྫོབ་ཏུ་ཡོད་པར་
ལུགས་འདིར་ཡང་ཁས་བླངས་པའི་ཕྱིར་རོ། ། ཞེས་པའོ། ། དེ་
ཡང་མཛོད་ལས། སྔ་དང་མཉམ་དུ་ཤི་བ་ལ། །དངོས་མེད་ལུས་
478

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གཞན་སྐྱེས་ཕྱིར་རོ། །ཞེས་གསུངས་པ་ལྟར། སྲོག་གཅོད་ཀྱི་ལས་
ལམ་བྱུང་བ་ལ་བསད་བྱ་དེ་ཉིད་གསོད་པ་པོའི་སྔ་རོལ་ཏུ་ཤི་བ་ཞིག་
དགོས་པས། རྨི་ལམ་དུ་སྲོག་བཅད་པ་ལ་རྗེས་ཀྱི་རྣམ་རྟོག་གིས་
གསོས་བཏབ་སྲོག་གཅོད་ཀྱི་ལས་དངོས་མིན་ལ། འོན་ཀྱང་མི་དགེ་
བ་ཙམ་ཞིག་ཡིན་ཡང་དེའི་དམིགས་པ་ཡང་དག་ཀུན་རྫོབ་ཏུ་མེད་
པས་སྟོབས་ཆུང་བར་འབུམ་ཊཱི ཀ་ལས་གསུངས་ཤིང་། ཉི་ཤུ་བ་ལས་
ཀྱང་། རྨི་ལམ་སེམས་ནི་གཉིད་ཀྱིས་ཉམས། །དེས་ན་འབྲས་བུ་
འདྲ་མ་ཡིན། །ཞེས་གསུངས་པའི་ཕྱིར་རོ། ། དེ་ལྟར་ན་དོན་སྨྲ་བ་
ལ་བརྩད་པའི་རྟགས་ཆོས་ལུགས་འདིར་འཕངས་ན་ཡང་མཚུངས་སོ་
སྙམ་ན། ལུགས་འདིར་ཡང་གསད་བྱའི་སྲོག་དབང་སྐད་ཅིག་གིས་
འཇིག་པ་རྒྱུ་ལ་མི་ལྟོས་ཀྱང་། དེའི་རིགས་འདྲའི་རྒྱུན་ཆད་པ་་་་
གསོད་པ་བོ་སོགས་ལ་ལྟོས་ཤིང་། བསད་བྱ་ཤི་བ་དང་དེ་བསད་པ་
ལས་བྱུང་པའི་སྡུག་བསྔལ་སོགས་ལས་ལས་གྲུབ་པ་ཡིན་ཡང་། ཕྲལ་
གྱི་རྐྱེན་དང་མ་ཕྲད་ན་ལས་ནི་བསྐལ་བ་བརྒྱ་འགོར་ཡང་དེ་ཁོ་ནས་
རྣམ་སྨིན་འབྱིན་མི་ནུས་པས། ཕྲལ་གྱི་རྐྱེན་གསོད་པ་བོ་ལ་སྲོག་
གཅོད་ཀྱིས་ལས་ལམ་འབྱུང་བ་ཡིན་ནོ། ། དེའི་ཕྱིར། ལུས་ཅན་
རྣམས་ཀྱི་ལས་རྣམས་ནི། —བསྐལ་བ་བརྒྱར་ཡང་ཆུད་མི་ཟ། །
ཚོགས་ཤིང་དུས་ལ་བབ་པ་ན། །འབྲས་བུ་སྨིན་པ་ཉིད་དུ་འགྱུར། །
ཞེས་བཀའ་བསྩལ་པ་ཡིན་ལ། དཔེར་ན། ལོ་ཏོགས་སོགས་ཀྱང་
འཇིག་རྟེན་སྣ་ཚོགས་ལས་ལས་སྐྱེ། ཞེས་གསུངས་པ་ལྟར། ལས་
ལས་སྐྱེས་པ་ཡིན་ཡང་ཕྲལ་གྱི་རྐྱེན་སོ་ནམ་དང་ས་ཆུ་སོགས་ལ་ལྟོས་པ་
བཞིན་ནོ། ། དེས་ན་ལས་ཀྱི་ཚུལ་འདི་ནི་རང་གི་སྡེ་བ་གོང་འོག་
ཐམས་ཅད་ཀྱི་ལུགས་ལ་འདྲ་བ་ཡིན་ནོ། ། གཉིས་པ་ནི། སེམས་
479

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཅན་འཇིག་རྟེན་དེ་བཞིན་དུ། །སྣོད་ཀྱི་འཇིག་རྟེན་མ་དག་པ། །དེ་
ལ་དག་པར་བསྒྲུབ་པ་ཡི། །སངས་རྒྱས་ཞིང་ནི་དག་པ་ཉིད། །ཅེས་
གསུངས། སེམས་ཅན་གྱི་འཇིག་རྟེན་བཀྲེས་སྐོམ་དང་མི་དགེ་བ་
བཅུ་ལ་སྤྱོད་པ་སོགས་ཀྱི་གཉེན་པོར་ལྷ་རྫས་ཀྱི་ཉེ་བར་སྤྱད་པ་སོགས་
བསྐྱེད་དེ། རང་གང་དུ་འཚང་རྒྱ་བར་འགྱུར་པའི་ཞིང་དེར་བརྟེན་
པའི་བཅུད་ཀྱི་འཇིག་རྟེན་དེ་ལ་དག་པར་སྒྲུབ་པ་དེ་བཞིན་དུ།
སྣོད་ཀྱི་འཇིག་རྟེན་གྱི་མ་དག་པ་ཚེར་མ་དང་གཡང་ས་ལ་སོགས་པའི་
གཉེན་པོར། གསེར་གྱི་ས་གཞི་མཉམ་པ་ལ་བཻཌྰུརླས་མིག་མངས་
རིས་སུ་བྲིས་པ་སོགས་དག་པ་བསྐྱེད་པའི་སྒོ་ནས། སྣོད་ཀྱི་འཇིག་
རྟེན་དེ་ལ་དག་པར་སྒྲུབ་པ་ཡིས། རང་གང་དུ་འཚང་རྒྱ་བར་་་་
འགྱུར་བའི་སངས་རྒྱས་ཀྱི་ཞིང་ནི་དག་པ་ཉིད་དུ་འགྱུར་རོ། ། ཉི་
སྣང་ལས། སྲིང་མོ་གང་གའི་ལྷ་མོས་དེ་ལྟ་བུར་སངས་རྒྱས་ཀྱི་ཞིང་
ཡོངས་སུ་སྦྱངས་པར་མཁས་པའི་དགེ་པའི་རྩ་པའི་རྒྱུས་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དང་། འཁོར་
རྣམས་ཇི་སྐད་དུ་བཤད་པའི་སངས་རྒྱས་ཀྱི་ཞིང་ཡོངས་སུ་སྦྱངས་པ་
ཐོབ་པར་ཡིད་ཆེས་པས་དབང་དུ་གྱུར་པའི་དོན་གྱིས་གང་གསུངས་པ་
ཡིན་ནོ། ། ཞེས་གསུངས་ལ། དེ་ཡང་སློབ་དཔོན་མཁས་པ་ཆེན་
པོ་ཀུན་དགའ་དཔལ་གྱིས། འཇིག་རྟེན་གཉིས་ཀྱི་བྱེ་བྲག་གིས་ཞིང་
རྣམ་པ་གཉིས་སྦྱོང་བ་ནི། རང་གི་སེམས་སྦྱོང་བ་ལ་འདུས་སོ། །
ཞེས་པ་ལྟར་རོ། ། གསུམ་པ་ནི། ཡུལ་དང་སྦྱོར་བ་ཅན་འདི་
ནི། །དགྲ་རྣམས་ལས་ནི་འདས་པ་དང༌། །མི་གནས་ཇི་བཞིན་ཤུགས་
དང་ནི། །ཐུན་མོང་མ་ཡིན་མཚན་ཉིད་དང་། །མ་ཆགས་པ་དང་མི་
དམིགས་དང་། །མཚན་མ་སྨོན་ལམ་ཟད་པ་དང་། །དེ་ཡི་རྟགས་
480

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དང་ཚད་མེད་པ། །ཐབས་ལ་མཁས་པ་རྣམ་པ་བཅུ། །ཅེས་གསུངས།
རྣམ་ཐར་སྒོ་གསུམ་དང་བྱང་ཕྱོགས་སྡེ་ཚན་བདུན་གྱི་སྡེ་ཚན་རེ་རེ་
བགྲང་བས་ཡུལ་བཅུ་དང་། དེ་དག་ཡུལ་དུ་བྱེད་པའི་ཐབས་ལ་
མཁས་པའི་སྦྱོར་བ་ཁྱད་པར་ཅན་འདི་ལ་ནི་བཅུ་སྟེ། གང་ཞེ་ན།
སྐྱེ་བུ་དཔའ་ཞིང་རྩལ་ཆེ་ལ་སྒྱུ་རྩལ་དྲུག་ཅུ་རྩ་བཞི་ཡོངས་སུ་རྫོགས་པ།
འབྲོག་དགོན་པ་ཆེན་པོར་ཕ་རོལ་གྱི་དགྲ་རྣམས་ལས་འདས་པར་བྱེད་
པ་ལྟར།། ཉན་རང་གི་ས་དང་བདུད་བཞི་སོགས་འཚང་རྒྱ་བ་ལ་
བར་དུ་གཅོད་པའི་དགྲ་རྣམས་ལས་ནི་འདས་པ་ཡི་ཐབས་ལ་མཁས་
པའི་སྦྱོར་བ་དང་། འདབ་ཆགས་བྱ་ནམ་མཁའ་ལ་རྒྱུ་བ་བར་སྣང་
ལ་གནས་ཤིང་ས་ལ་མི་ལྟུང་བ་ལྟར། འཁོར་འདས་ཀྱི་མཐའ་ལ་མི་
གནས་པར་སྟོང་བ་ཉིད་ལ་གནས་པའི་དེ་དང་། འཕོང་ལ་ཤིན་ཏུ་
མཁས་པས་ནམ་མཁའ་ལ་མདའ་རྒྱུད་མར་འཕངས་པའི་ཚེ་མདའ་སྔ་
མ་རྣམས་ས་ལ་མི་ལྟུང་བར་མདའ་ཕྱི་མའི་ཤུགས་ཀྱིས་འགྲོ་བ་ཇི་ལྟ་བ་
བཞིན་དུ། སྔོན་གྱི་སྨོན་ལམ་གྱི་ཤུགས་ཀྱིས་དགེ་བའི་རྩ་བ་རྣམས་
རྫོགས་བྱང་དུ་སྨིན་པར་མ་གྱུར་པ་དེ་སྲིད་དུ་ཡང་དག་པའི་མཐའ་
མངོན་དུ་མི་བྱེད་པར་གཞན་དོན་བྱེད་པའི་དེ་དང་ནི། ཉན་རང་
དང་ཐུན་མོང་མ་ཡིན་པ་ཤིན་ཏུ་བྱ་དཀའ་བའི་མཚན་ཉིད་ཅན་གྱི་དེ་
དང་། སྙོམས་འཇུག་སོགས་ལ་མ་ཆགས་པའི་ཐབས་ལ་མཁས་པ་
དང་། ཆོས་ཐམས་ཅད་ཀྱི་ངོ་བོ་བདེན་པར་མི་དམིགས་པར་རྟོགས་
པའི་རྣམ་པར་ཐར་བའི་སྒོ་སྟོང་བ་ཉིད་ཀྱི་དེ་དང་། རྣམ་པར་ཐར་
བའི་སྒོ་མཚན་མ་མེད་པའི་ཐབས་མཁས་སྦྱོར་བ་དང༌། སྨོན་ལམ་
ཟད་པ་སྟེ་རྣམ་པར་ཐར་བའི་སྒོ་སྨོན་པ་མེད་པའི་ཐབས་མཁས་སྦྱོར་
བ་དང་། རང་རྒྱུད་ལྡན་གྱི་གང་ཟག་ཕྱིར་མི་ལྡོག་པ་ཡིན་པ་དེ་ཡི་
481

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
རྟགས་གཞན་ལ་གོ་བར་བྱེད་པའི་ཐབས་མཁས་སྦྱོར་བ་དང་། རིག་
པའི་གནས་ལྔ་སོགས་ཤེས་བྱའི་ཡུལ་ཚད་མེད་པ་མཁྱེན་པའི་ཐབས་ལ་
མཁས་པ་དང་བཅས་བ་སྟེ་ཐབས་ལ་མཁས་པ་རྣམ་པ་བཅུའོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ་ལས་
རྣམ་པ་ཀུན་མངོན་པར་རྫོགས་པར་རྟོགས་པའི་སྐབས་ཏེ་བཞི་
བའོ། །
གཉིས་པ་དབང་དུ་བྱ་བའི་འབྲས་བུ་རྩེ་སྦྱོར་རྒྱས་པར་བཤད་
པ་ལ་བཞི། སྦྱོར་ལམ་དང་། མཐོང་ལམ་དང་། སྒོམ་ལམ་དང་།
བར་ཆད་མེད་པའི་རྩེ་སྦྱོར་བཤད་པའོ། ། དང་བོ་ལ་བཞི། དྲོད།
རྩེ་མོ། བཟོད་པ། ཆོས་མཆོག་རྩེ་སྦྱོར་རོ། ། དང་བོ་ནི། རྨི་
ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་ལྟ་ལ་སོགས། །
མོར་ཕྱིན་པའི་སྦྱོར་བའི་རྟགས། །རྣམ་པ་བཅུ་གཉིས་དག་ཏུ་
བཞེད། །ཅེས་གསུངས། བྱང་ཆུབ་སེམས་དཔའ་ཆེན་པོ་རྣམས་
བྱམས་སྙིང་རྗེ་བྱང་ཆུབ་ཀྱི་སེམས་དང་སྟོང་བ་ཉིད་ཀྱི་རྣལ་འབྱོར་ལ་
ཤིན་ཏུ་གོམས་པའི་སྟོབས་ཀྱིས། རྨི་ལམ་གྱི་གནས་སྐབས་ན་ཡང་
ཆོས་རྣམས་ཀྱི་རྣམ་པ་ཀུན་བདེན་སྟོང་དུ་རྨི་ལམ་དང་སྒྲ་བརྙན་ལྟ་
བུར་ལྟ་བ་ལ་སོགས་པའི་སྦྱོར་ལམ་དྲོ་བ་རྩེ་མོར་ཕྱིན་པའི་སྦྱོར་བའི་
རྟགས་ནི། རྣམ་པ་བཅུ་གཉིས་དག་ཏུ་སངས་རྒྱས་ལ་སོགས་པས་
བཞེད་དོ། ། རྩ་པའི་སོགས་སྒྲས་བསྡུས་པ་ནི། རྨི་ལམ་དུ་ཡང་
ཉན་རང་གི་ས་ལ་དགའ་བའི་སེམས་མི་སྐྱེད་པ་དང་། རྨི་ལམ་དུ་དེ་
བཞིན་གཤེགས་པ་འཁོར་མང་བོས་བསྐོར་བས་ཆོས་སྟོན་པ་མཐོང་
ཞིང་དེ་དང་རྗེས་སུ་མཐུན་པའི་ཆོས་ཐོབ་པ་དང་། རྨི་ལམ་དུ་་་་
482

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སངས་རྒྱས་ནམ་མཁར་འཕགས་ཏེ་རྫུ་འཕྲུལ་སྣ་ཚོགས་སྟོན་པ་མཐོང་
བ་དང་། རྨི་ལམ་དུ་འཇིགས་ཤིང་སྐྲག་པའི་ཡུལ་མཐོང་བ་ལ་དེ་རྨི་
ལམ་ཡིན་པར་ཤེས་ནས་མི་སྐྲག་ཅིང་སད་ནས་ཁམས་གསུམ་རྨི་ལམ་
དང་འདྲ་བར་ཆོས་སྟོན་པའི་སེམས་སྐྱེ་བ་དང་། རྨི་ལམ་དུ་དམྱལ་
བ་སོགས་མཐོང་བ་ན་རང་ཉིད་གང་དུ་འཚང་རྒྱ་བར་འགྱུར་བའི་
ཞིང་དེར་ངན་སོང་གི་མིང་ཡང་མེད་པར་གྱུར་ཅིག་སྙམ་པའི་སྒོ་ནས་
ཞིང་སྦྱོང་བ་དང་། རྨི་ལམ་མམ་སད་པའི་གནས་སྐབས་སུ་གྲོང་
དང་གྲོང་ཁྱེར་སོགས་མེས་ཚིག་པ་ལ་བདེན་སྟོབས་བརྗོད་པས་ཞི་བ་
དང་།། དེ་ཡང་རྒྱལ་བོའི་ཁབ་ཀྱི་གྲོང་ཁྱེར་མེས་ཚིག་པ་ལ་སློབ་་་
དཔོན་དཔྱིག་གཉེན་གྱིས་བདེན་སྟོབས་བརྗོད་པས་ཞི་བ་ལྟ་བུའོ།
མི་མ་ཡིན་གྱིས་ཟིན་ཞིང་དེས་གནོད་པ་ལ་བདེན་སྟོབས་བརྗོད་པས་
གནོད་པ་ཞི་ཞིང་མི་མ་ཡིན་དེ་གཞན་དུ་འགྲོ་བ་དང་། བདུད་དང་
སྡིག་གྲོགས་སོགས་ལ་དེ་དག་ཏུ་ངོ་ཤེས་པའི་སྒོ་ནས་དེ་དག་ཟིལ་གྱིས་
གནོན་པའི་ཕྱི་ནང་གི་དགེ་བའི་བཤེས་གཉེན་བསྟེན་པ་དང་། རྣམ་
པ་ཐམས་ཅད་དུ་ཤེར་ཕྱིན་ལ་སློབ་པ་དང༌། ཆོས་གང་ལ་ཡང་་་
བདེན་པར་ཞེན་པ་མེད་པ་དང་། བླ་ན་མེད་པའི་བྱང་ཆུབ་ལ་ཉེ་
བར་གྱུར་པ་སྟེ། །དྲོད་རྩེ་སྦྱོར་ཐོབ་པའི་རྟགས་བཅུ་གཉིས་སོ།
གཉིས་པ་ནི། འཛམ་བུ་གླིང་གི་སྐྱེ་བོ་སྙེད། །སངས་རྒྱས་མཆོད་
པའི་དགེ་ལ་སོགས། རྣམ་མང་དུ་ནི་དཔེར་མཛད་ནས། །རྣམ་
འཕེལ་བཅུ་དྲུག་བདག་ཉིད་དོ། ། ཞེས་གསུངས། འཛམ་བུ་
གླིང་གི་སྐྱེ་བོ་ཇི་སྙེད་ཀྱིས། སངས་རྒྱས་མཆོད་པའི་བསོད་ནམས་ཀྱི་
དགེ་བ་ལ་སོགས་པ་བསོད་ནམས་རྣམ་པ་མང་དུ་ཡོད་པ་ནི་དཔེར་
མཛད་ལ་སོགས་པའི་སྒོ་ནས། བསོད་ནམས་ཀྱི་ཕུང་བོ་ཇི་སྙེད་ཅིག་
483

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གི་གསུང་བ་ནི། རྩེ་མོའི་གནས་སྐབས་ཀྱི་བསོད་ནམས་རྣམ་པར་
འཕེལ་བ་བཅུ་དྲུག་གི་བདག་ཉིད་དོ། ། དེ་ཡང་འཛམ་བུའི་གླིང་
ལ་སོགས་པ་སྟོང་གསུམ་གྱི་སེམས་ཅན་ཇི་སྙེད་ཀྱིས་སངས་རྒྱས་མཆོད་
ཅིང་དེའི་དགེ་བ་རྫོགས་བྱང་དུ་བསྔོས་པའི་བསོད་ནམས་ལས། རྩེ་
མོ་བས་ཉིན་གཅིག་ཙམ་ལ་ཤེར་ཕྱིན་བསྒོམ་པ་དང་གཞན་ལ་སྟོན་
པའི་བསོད་ནམས་ཆེ་ལྷག་པ་དང་འགའ་ཞིག་གིས་ནོར་བུ་རྙེད་པ་
བོར་བ་ན་དེ་ཁོ་ན་ཡིད་ལ་བྱེད་པ་ལྟར། ཤེར་ཕྱིན་རྩེ་གཅིག་ཏུ་ཡིད་
ལ་བྱེད་པའི་བསོད་ནམས་དང་། དེ་བཞིན་དུ་མི་སྐྱེ་བའི་ཆོས་ལ་
བཟོད་པ་ཐོབ་པ་དང་། དོན་དམ་པར་གང་བྱང་ཆུབ་པར་བྱ་བ་
དང་གང་གིས་བྱང་ཆུབ་པར་བྱེད་པའི་ཆོས་རྣམས་མི་དམིགས་པར་
རྟོགས་བ་དང་། སྟོང་གསུམ་གྱི་སེམས་ཅན་རྣམས་དགེ་བ་བཅུ་དང་
བསམ་གཟུགས་བརྒྱད་སོགས་ལ་བཀོད་པ་བས། རྩེ་མོ་བས་ཡུམ་
སྟོན་པ་བསོད་ནམས་ཆེ་བ་དང་། དཀར་ཕྱོགས་ལ་དགའ་པའི་ལྷ་
རྣམས་འོང་ནས་སྲུང་ཞིང་ནད་སོགས་ཞི་བར་བྱེད་པ་དང་། ཤེར་
ཕྱིན་ལ་སྤྱོད་པའི་མཐུས་བདུད་ཐམས་ཅད་ཟིལ་གྱིས་གནོན་པ་དང་།
བྱང་ཆུབ་སེམས་དཔའ་ཆེན་པོ་རྣམས་ལ་སྟོན་པ་དང་འདྲ་བར་གུས་
ཤིང་། དེ་དག་དང་མཚུངས་པར་སྤྱོད་པ་ལ་བསླབ་པའམ། ཡང་
ན་སྐྱེ་བོ་ཀུན་ལ་སྟོན་པ་དང་མཚུངས་པར་གནས་པའི་བསོད་ནམས་
ཏེ། ཕྱི་གཙོ་བོར་གྱུར་པའི་བསོད་ནམས་རྣམས་པ་བརྒྱད་དང་།
དམན་པའི་ཡིད་བྱེད་སོགས་དང་བྲལ་པའི་བསླབ་པ་ཡོངས་སུ་དག་
པའི་བསོད་ནམས་དང་། གསེར་ས་ལེ་སྦྲམ་འབྱུང་བའི་གནས་ཉུང་
པའི་དཔེས་བསྟན་པའི་སངས་རྒྱས་ཀྱི་རིགས་ཅན་དུ་འགྱུར་པའི་་
བསོད་ནམས་དང་། འཁོར་ལོས་སྒྱུར་བའི་རྒྱལ་པོར་འགྱུར་བའི་
484

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ལས་ཅན་གྱི་སེམས་ཅན་ཉུང་པའི་དཔེས་བསྟན་པའི་འབྲས་བུ་སངས་
རྒྱས་ཉིད་ངེས་པར་ཐོབ་པའི་བསོད་ནམས་དང་། ཕྱིན་དྲུག་གི་མི་
མཐུན་ཕྱོགས་སེཪ་སྣ་དང་ཚུལ་འཆལ་སོགས་ཀྱི་སེམས་མི་སྐྱེད་པ་
དང་། བདེན་གྲུབ་ཏུ་ཡོངས་སུ་རྟོག་པའི་སེམས་མི་སྐྱེད་དང་།
སྲོག་གི་དབང་བོར་དབང་བོ་ཀུན་འདུས་པ་དང་འཇིག་ལྟར་ལྟ་ངན་
རེ་གཉིས་འདུས་པ་བཞིན། ཤེས་རབ་ཀྱི་ཕར་ཕྱིན་དུ་ཕར་ཕྱིན་ཀུན་
འདུས་པར་ཤེས་ནས་དེ་ལ་སློབ་པ་དང་། དེ་ལྟར་བསླབས་པས་
ཕུན་སུམ་ཚོགས་པ་ཐམས་ཅད་འཐོབ་པ་དང་། བླ་མེད་བྱང་ཆུབ་
ཏུ་ཉེ་བར་གྱུར་པའི་བསོད་ནམས་ཏེ། ནང་གཙོ་བར་གྱུར་པའི་
བསོད་ནམས་རྣམ་པ་ལ་འཕེལ་བ་བརྒྱད་དོ། ། གསུམ་པ་ནི།
ཀུན་མཁྱེན་ཉིད་གསུམ་ཆོས་རྣམས་ཀྱི། །ཡོངས་སུ་རྫོགས་པ་བླ་མེད་
པ། །སེམས་ཅན་དོན་ཡོངས་མི་གཏོང་བ། །བརྟན་པ་ཞེས་ནི་ངེས་
པར་བརྗོད། །ཅེས་གསུངས། དེའི་འོག་ཏུ་དགེ་བའི་རྩ་བ་ཐམས་
ཅད་ཀུན་མཁྱེན་ཉིད་གསུམ་གྱི་ཆོས་རྣམས་ཀྱི་རྟོགས་པ་ཡོངས་སུ་
རྫོགས་པ་བླ་ན་མེད་པ་འཐོབ་པའི་ཕྱིར་དུ་བསྔོ་བ་དང་། སྙིང་རྗེས་
སེམས་ཅན་གྱི་དོན་ཡོངས་སུ་མི་གཏོང་བ་དག་གི་བསམ་པ་བརྟན་པོ་
ནི། བཟོད་པའི་གནས་སྐབས་ཀྱི་ངེས་པར་བརྟན་པ་ཡིན་ནོ་ཞེས་
སངས་རྒྱས་ཀྱིས་ནི་མངོན་པར་བརྗོད་དོ། ། བཞི་བ་ནི། གླིང་
བཞི་བ་དང་སྟོང་དག་དང༌། །སྟོང་གཉིས་གསུམ་དག་དཔེར་མཛད་
ནས། །བསོད་ནམས་མང་བོ་ཉིད་ཀྱིས་ནི། །ཏིང་འཛིན་ཡོངས་སུ་
བསྒྲགས་པ་ཡིན། །ཞེས་གསུངས། དེ་ཡང་མངོན་པ་ལས གླིང་
བཞི་བ་དང་ཉི་ཟླ་དང་། །རི་རབ་དང་ནི་འདོད་ལྷ་དང་། །ཚངས་
པའི་འཇིག་རྟེན་སྟོང་ལ་ནི། །སྟོང་ནི་སྤྱི་ཕུལ་ཡིན་པར་འདོད། །དེ་
485

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྟོང་ལ་ནི་སྟོང་གཉིས་པ། །བར་མའི་འཇིག་རྟེན་ཁམས་ཡིན་ནོ། །དེ་
སྟོང་ལ་ནི་སྟོང་གསུམ་མོ །མཉམ་དུ་འཇིག་ཅིང་འབྱུང་བ་ཡིན། །
ཞེས་གསུངས་པ་ལྟར། གླིང་བཞི་བ་དང་སྟོང་སྤྱི་ཕུལ་གྱི་འཇིག་རྟེན་
གྱི་ཁམས་དག་དང་། སྟོང་གཉིས་པ་བར་མའི་འཇིག་རྟེན་གྱི་སའི་
དཀྱིལ་འཁོར་སྲང་ལ་གཞལ་བས་ཚད་གཟུང་བང་ནུས་པའི་དཔེ་དང་།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དག་གི་རྒྱ་མཚོ་
ཆེན་པོའི་ཆུའི་ཕུང་བོ་ཀུན་སྐྲའི་རྩེ་མོ་བརྒྱར་གཤགས་པའི་ཆ་གཅིག་
གིས་ཆུའི་ཐིགས་པ་རེ་བས་ཚད་བཟུང་དུ་ཡོད་པ་དཔེར་མཛད་ནས།
ཐེག་པ་ལ་གསར་དུ་ཞུགས་པ་དང་། སྤྱོད་པ་ལ་ཞུགས་པ་དང་།
ཕྱིར་མི་ལྡོག་པ་དང་། སྐྱེས་པ་གཅིག་གིས་ཐོགས་པའི་བྱང་སེམས་
བཞིའི་དགེ་བ་ལ་རྗེས་སུ་ཡི་རང་བའི་བསོད་ནམས་ཀྱི་ཚད་གཟུང་
བར་མི་ནུས་ཤིང་། མང་བོ་ཉིད་དུ་གསུངས་པ་རྣམས་ཀྱིས་ནི།
རྗེས་སུ་ཡི་རང་བའི་ཕུང་བོ་སོགས་ལ་དམིགས་པའི་ཆོས་མཆོག་གི་
སེམས་ཀུན་གནས་པའི་ཏིང་ངེ་འཛིན་ཡོངས་སུ་བསྒྲགས་པ་ཡིན།
གཉིས་པ་མཐོང་ལམ་རྩེ་སྦྱོར་ལ་གཉིས། སྤང་བྱ་དང་། གཉེན་
པོའོ། ། དང་བོ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། ། དང་བོ་ནི། འཇུག་པ་དང་ནི་ལྡོག་པ་ལ། །
གཟུང་བའི་རྣམ་རྟོགས་སོ་སོར་དེ། །དགུ་ཡི་བདག་ཉིད་ཇི་བཞིན་
ཡུལ། །མིན་པའི་བདག་ཉིད་དག་ཤེས་བྱ། །སོ་སོའི་སྐྱེ་བོ་འཕགས་
དབྱེ་བས། །སེམས་ཅན་རྫས་དང་བཏགས་ཡོད་དང་། །རྣམ་རྟོག་
འཛིན་པ་དག་ཏུ་འདོད། །དེ་དག་སོ་སོར་དགུ་བདག་ཉིད། །གལ་ཏེ་
གཟུང་དོན་དེ་བཞིན་མེད། དེ་དག་གང་གི་འཛིན་པར་འདོད། །དེ་
ལྟར་དེ་དག་འཛིན་པ་ཡི། །ངོ་བོས་སྟོང་བའི་མཚན་ཉིད་དོ། །
— 486

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཞེས་གསུངས། ཐེག་པ་ཆེན་པོའི་རིགས་ཅན་རྣམས་གང་ལ་འཇུག་
པའི་ཡུལ་ཐེག་ཆེན་གྱི་ལམ་འབྲས་ལ་སོགས་པ་དང་ནི། ལྡོག་པའི་
ཡུལ་ཐེག་དམན་གྱི་ལམ་འབྲས་ལ་སོགས་པ་ལ། རིམ་པ་ལྟར་བླང་
དོར་གྱི་སྒོ་ནས་གཟུང་བྱར་བདེན་པར་འཛིན་པའི་རྣམ་རྟོག་ཀུན་
བཏགས་དག་ནི། འཇུག་ལྡོག་གི་གཟུང་བའི་རྣམ་པར་རྟོག་པའོ། །
རྟོག་པ་གཉིས་པོ་སོ་སོར་གཟུང་རྟོག་དེ་དག་རྣམ་པ་དགུ་དགུ་ཡོད་པ་
ཡི་བདག་ཉིད་ཅན་ནོ། ། དེ་དག་ཀྱང་གནས་ཚུལ་ཇི་བཞིན་པའི་
ཡུལ་ལ་འཇུག་པ་མིན་པར་རང་གི་ཡུལ་ཕྱིན་ཅི་ལོག་ཏུ་འཛིན་པའི་
བདག་ཉིད་དག་ཏུ་ཤེས་པར་བྱའོ། ། སོ་སོའི་སྐྱེ་བོ་དང་འཕགས་
པ་དག་གི་དབྱེ་བས། སེམས་ཅན་རྫས་ཡོད་ཀྱི་བདག་གིས་ཁྱད་པར་
དུ་བྱས་ནས་འཛིན་པའི་སོ་སྐྱེ་དང་། བདག་མེད་པའི་བཏགས་ཡོད་
ཀྱི་ཁྱད་པར་དུ་བྱས་ནས་འཛིན་པའི་འཕགས་པ་ལ་དམིགས་ནས་རྫས་
བཏགས་སུ་འཛིན་པ་པོར་བདེན་པར་ཞེན་པའི་རྣམ་རྟོག་གཉིས་ནི།
འཛིན་པའི་རྣམ་པར་རྟོག་པ་དག་ཏུ་འདོད་དོ། ། དེ་དག་སོ་སོར་
ཡང་རབ་དབྱེ་དགུ་དགུ་ཡོད་པའི་བདག་ཉིད་ཅན་ནོ། ། གལ་ཏེ་
རྟོག་པ་དེ་དག་གི་གཟུང་དོན་ཇི་ལྟར་བཟུང་བ་དེ་བཞིན་དུ་མེད་ན།
དེ་དག་ཡུལ་གང་གི་འཛིན་པར་འདོད་ཅེ་ན། རྟོག་པ་དེ་དག་གིས་
ཇི་ལྟར་གཟུང་བ་དེ་ལྟར་མེད་པས། རྟོག་པ་དེ་དག་ནི། འཛིན་པ་
ཡི་ཡུལ་གྱི་ངོ་བོས་སྟོང་བའི་མཚན་ཉིད་དོ། ། གཉིས་པ་ལ་བཞི།
འཇུག་པ་གཟུང་རྟོག་དང་། ལྡོག་པ་གཟུང་རྟོག་དང་། རྫས་་་
འཛིན་རྟོག་པ་དང་། ·བཏགས་འཛིན་རྟོག་པ་རྒྱས་པར་བཤད་་་་
པའོ། ། དང་བོ་ནི། ངོ་བོ་ཉིད་དང་རིགས་དང་ནི།།ལམ་ནི་
ཡང་དག་འགྲུབ་པ་དང་། །ཤེས་པའི་དམིགས་པ་མ་འཁྲུལ་དང་། །
487

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མི་མཐུན་ཕྱོགས་དང་གཉེན་པོ་དང་། །རང་གིས་རྟོགས་དང་བྱེད་པ་
དང་། །དེ་ཡི་ལས་བྱའི་འབྲས་བུ་ལ། །འཇུག་པའི་ཕྱོགས་ཀྱི་རྟེན་
ཅན་གྱི། །རྣམ་རྟོག་དེ་ནི་རྣམ་དགུར་འདོད། ། ཅེས་གསུངས།
བླ་མེད་བྱང་ཆུབ་ཀྱི་ལམ་གྱི་ངོ་བོ་ཉིད་སེམས་བསྐྱེད་དང་ཕར་ཕྱིན་
དྲུག་ལ་སྒྲུབ་པ་ཉམས་ལེན་གྱི་སྒོ་ནས་འཇུག་པར་བྱ་བའི་ཡུལ་དུ་་
བདེན་པར་འཛིན་པའི་ཀུན་བཏགས་ཀྱི་རྣམ་རྟོག་ནི། ངོ་བོ་ཉིད་ཀྱི
རྣམ་པར་རྟོག་པ་དང་། དེ་བཞིན་དུ་སྒྲུབ་པའི་རྟེན་རང་བཞིན་
གནས་རིགས་ལ་དམིགས་པའི་གཟུང་རྟོག་ནི། རིགས་ཀྱི་རྣམ་པར་
རྟོག་ཕ་དང་ནི། ཐེག་ཆེན་གྱི་སྦྱོར་ལམ་ཐེག་ཆེན་མཐོང་སྒོམ་གྱི་
ལམ་ཡང་དག་པར་འགྲུབ་པའི་རྒྱུར་དམིགས་པའི་གཟུང་རྟོག་ནི།
ལམ་ནི་ཡང་དག་པར་འགྲུབ་པའི་རྟོག་པ་དང་། གཟུགས་བརྙན་
ལྟར་དོན་དམ་པར་དམིགས་པ་མེད་པ་ལ་དམིགས་པའི་གཟུང་རྟོག་ནི།
ཤེས་པའི་དམིགས་པ་མ་འཁྲུལ་པའི་རྟོག་པ་དང་།:: རྣམ་རྟོག་དང་
རྣམ་པར་མི་རྟོག་པའི་ཡི་ཤེས་ལ་དམིགས་ནས་སྤང་བླང་གི་གཟུང་
བྱར་བདེན་པར་འཛིན་པའི་རྣམ་རྟོག་ནི། མི་མཐུན་ཕྱོགས་དང་
གཉེན་པོ་དག་གི་རྣམ་རྟོག་དང་། དེ་ལྟར་བླང་དོར་བྱས་པས་མི་
མཐུན་ཕྱོགས་ཟད་པ་ལས་གཉེན་པོ་ཐོབ་བྱར་དམིགས་པའི་གཟུང་
རྟོག་ནི། རང་གིས་རྟོགས་པའི་རྣམ་རྟོག་དང་། བྱང་ཆུབ་སེམས་
དཔའ་རྫོགས་བྱང་ལ་ཉེ་བ་དང་། ཐེག་དམན་ལ་ཐག་སྲིད་བར་
བྱེད་པ་པོར་དམིགས་པའི་གཟུང་རྟོག་ནི། བྱེད་པའི་རྣམ་པར་རྟོག་
པ་དང་བྱང་སེམས་དེ་ཡི་ལས་གདུལ་བྱའི་དོན་བྱེད་པ་སོགས་ལ་་་་
དམིགས་པའི་གཟུང་རྟོག་ནི། ལས་ཀྱི་རྣམ་རྟོག་དང་། མི་མཐུན་
ཕྱོགས་ཟད་པའི་འབྲས་བུ་ལ་ཐོབ་བྱར་དམིགས་པའི་གཟུང་རྟོག་ནི།
― 488

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
འབྲས་བུའི་རྣམ་པར་རྟོག་པའོ། ། དེ་ལྟར་ན་གང་ལ་འཇུག་པའི་
ཡུལ་ཐེག་པ་ཆེན་པོའི་ཕྱོགས་ཀྱི་ཆོས་ཅི་རིགས་དམིགས་རྟེན་ཅན་གྱི་
གཟུང་བའི་རྣམ་པར་རྟོག་པ་དེ་ནི་རྣམ་པ་དགུར་འདོད་དོ།།།།
གཉིས་པ་ནི། སྲིད་དང་ཞི་བར་ལྟུང་པའི་ཕྱིར། །རྟོགས་པ་དམན་
པ་ཉིད་དང་ནི། །ཡོངས་སུ་འཛིན་པ་མེད་པ་དང་། །ལམ་གྱི་རྣམ་པ་
མ་ཚང་དང་། །གཞན་གྱི་རྐྱེན་གྱིས་འགྲོ་བ་དང་། །ཆེད་དུ་བྱ་བ་ལོག་
པ་དང་། ། ཉི་ཚེ་བ་དང་སྣ་ཚོགས་ཉིད། ། གནས་དང་འཇུག་ལ་་་་
རྨོངས་པ་དང་། །རྗེས་ལ་འགྲོ་ཞེས་བྱ་བ་ལ། ། རྣམ་རྟོག་དགུ་ཡི་་་
བདག་ཉིད་འདི། །ལྡོག་པའི་ཕྱོགས་ཀྱི་རྟེན་ཅན་ཏེ ཉན་ཐོས་ལ་
སོགས་ཡིད་ལས་འབྱུང་། །ཞེས་གསུངས། སྲིད་པ་དང་ཞི་བ་གང་
ཡང་རུང་བར་ལྟུང་པོའི་ཕྱིར་ན། ཉན་རང་གི་རྟོགས་པ་དམན་པ་
ཉིད་ལ་འཇུག་པ་ལས་ལྡོག་པར་བྱའོ་སྙམ་དུ་བདེན་པར་འཛིན་པའི་
རྣམ་རྟོག་ཀུན་བཏགས་ནི། “རྟོགས་པ་དམན་པའི་རྣམ་པར་རྟོག་པ་
དང་། འདི་ནི་ཉི་ཟླའི་དཀྱིལ་འཁོར་གྱིས་གླིང་བཞིར་ལས་བྱེད་ཅིང་
རྗེས་སུ་འགྲོ་བའི་དཔེས་ཤེས་རབ་ཀྱི་ཕར་ཕྱིན་དང་མ་བྲལ་པའི་ཕར་
ཕྱིན་གཞན་ལྔས་འཁོར་འདས་གང་རུང་གི་མཐར་མི་ལྷུང་བར་ལས་
བྱེད་པ་དང་། རིན་ཆེན་བདུན་གྱི་འཁོར་ལོས་སྒྱུར་བས་དབང་སྒྱུར་
བར་བྱེད་པའི་དཔེས་ཤེས་རབ་དང་མ་བྲལ་བའི་ཕར་ཕྱིན་གཞན་ལྔས་
ཐོབ་བྱ་ལ་དབང་སྒྱུར་བར་གསུངས་པས་ཤུགས་ལ་འཕངས་པ་ཡིན་
ནོ། ། སྲིད་ཞིའི་མཐའ་ལས་ཡོངས་སུ་འཛིན་པ་མེད་པའི་ཐེག་པ་
དམན་པའི་ལམ་ལ་དམིགས་པའི་གཟུང་རྟོག་ནི། ཡོངས་སུ་འཛིན་
པ་མེད་པའི་རྟོག་པ་དང་། ཁྱིམ་ཐབ་ཡོད་པའི་བུད་མེད་ལ་གཞན་
གྱིས་གླགས་མི་རྙེད་པའི་དཔེས་ཤེས་རབ་དང་བཅས་པའི་ལྔ་ཡང་
489

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བདུད་ཀྱིས་མི་ཚུགས་པར་གསུངས་པས་བསྟན་ཏོ། ། བླ་མེད་བྱང་
ཆུབ་སྒྲུབ་པའི་ལམ་གྱི་རྣམ་པ་ཆ་མ་ཚང་པའི་དམན་ལམ་ལ་དམིགས་
པའི་ལྡོག་རྟོག་ནི། སྒྲུབ་པ་མ་ཚང་པའི་རྟོག་པ་དང་གོ་མཚོན་ཚང་
བའི་དཔའ་བོ་དགྲས་མི་ཐུབ་ཅིང་ཕ་རོལ་འཇོམ་པའི་དཔེས་བསྟན་
ཏོ། ། སྲིད་པ་ཐ་མའི་ཚེ་སློབ་དཔོན་གཞན་གྱི་རྐྱེན་གྱིས་རང་གི་
བྱང་ཆུབ་ཏུ་འགྲོ་བ་སྟེ་ཐོབ་དགོས་པའི་ཉན་ཐོས་ཀྱི་ལམ་ལ་དམིགས་
པའི་ལྡོག་རྟོག་ནི། གཞན་གྱི་རྐྱེན་གྱིས་འགྲོ་བའི་རྟོག་པ་དང་།
འཁོར་སྒྱུར་གྱི་དབང་གིས་འཁོར་སྒྱུར་གྱི་རྒྱལ་བོ་འོང་པའི་དཔེས་ཤེས་
རབ་དང་བཅས་པའི་ཕར་ཕྱིན་ལྔ་རྣམ་མཁྱེན་དུ་འོང་བར་གསུངས་
པས་བསྟན་ཏོ། ། ཆེད་དུ་བྱ་བ་ཆེན་པོ་གསུམ་ལས་ལོག་པ་དམན་
པའི་མྱང་འདས་སྒྲུབ་པའི་ལམ་ལ་དམིགས་པའི་ལྡོག་རྟོག་ནི། ཆེད་
དུ་བྱ་བ་ལོག་པའི་རྟོག་པ་དང་། གངྒཱས་དྲངས་པའི་ཆུ་ཀླུང་ཕྲ་མོ་
རྣམས་རྒྱ་མཚོར་འགྲོ་བའི་དཔེས་ཆེད་དུ་བྱ་བར་འགྲོ་བར་གསུངས་
པས་བསྟན་ཏོ། ། སྤང་བྱ་ཉི་ཚེ་བ་སྤོང་བའི་དམན་ལམ་གྱི་བྱེད་པ་
ལ་དམིགས་པའི་ལྡོག་རྟོག་ནི། ཉི་ཚེ་བའི་རྟོག་པ་དང་། ལག་པ་
གཡས་པའི་ལས་ཀུན་བྱེད་པའི་དཔེ་ལས་ཀུན་བྱེད་པར་གསུངས་པས་
རྨི་ལམ་གྱི་འབྲས་བུ་ཞུགས་འབྲས་ཀྱི་རྟོག་པ་སྣ་་་
བསྟན་ཏོ། །
ཚོགས་པ་ཉིད་ལ་དམིགས་པའི་ལྡོག་རྟོག་ནི། རྟོགས་པ་ཐ་དད་པའི་
རྟོག་པ་དང་། ཆུ་ཀླུང་ཐམས་ཅད་རྒྱ་མཚོར་ཕྱིན་པ་ན་རོ་གཅིག་ཏུ་
འགྱུར་བའི་དཔེས་དྲུག་པས་ཟིན་པའི་ཕར་ཕྱིན་དང་བོ་ལྔ་བྱང་ཆུབ་
ཏུ་ཕྱིན་པ་ན་རྣམ་མཁྱེན་དུ་རོ་གཅིག་པར་གསུངས་པས་བསྟན་ཏོ། །
རྣམ་མཁྱེན་གྱི་རྒྱུན་ལ་ཞུགས་ནས་གནས་པ་དང་དེ་ཐོབ་བྱེད་ཀྱི་ལམ་
དུ་འཇུག་པ་ལ་རྨོངས་ཏེ་དམན་པའི་ལམ་དུ་འཇུག་པ་ལ་དམིགས་
490

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པའི་ལྡོག་རྟོག་ནི། གནས་དང་འཇུག་པ་ལ་རྨོངས་པའི་རྟོག་པ་
དང་། འཁོར་ལོ་རིན་པོ་ཆེ་གནས་ཤིང་འགྲོ་བར་བྱེད་པའི་དཔེས་
དྲུག་པ་དང་བཅས་པའི་ལྔ་ནི་ཐམས་ཅད་མཁྱེན་པར་འགྲོ་ཞིང་གནས་
པར་གསུངས་པས་བསྟན་ཏོ། ། རང་འབྲས་བྱང་ཆུབ་ཐོབ་པའི
རྗེས་ལ་ཡང་བླ་མེད་བྱང་ཆུབ་ཀྱི་ལམ་དུ་འགྲོ་དགོས་པའི་ཐེག་པ་
དམན་པའི་ལམ་ཞེས་བྱ་བ་ལ་དམིགས་ནས་ལྡོག་བྱར་བདེན་པར་
འཛིན་པའི་རྣམ་པར་རྟོག་པ་ནི། རྗེས་ལ་འགྲོ་པའི་རྣམ་རྟོག་གོ།
དཔུང་རྣམས་རིན་པོ་ཆེ་སྣ་བདུན་གྱི་རྗེས་སུ་འགྲོ་བའི་དཔེས་དྲུག་
པའི་རྗེས་སུ་ཕར་ཕྱིན་གཞན་ལྔ་འགྲོ་བར་གསུངས་པས་བསྟན་ཏོ། །
དེ་ལྟར་ན་ཇི་སྐད་བཤད་པའི་རྣམ་རྟོག་དགུ་ཡི་བདག་ཉིད་འདི་ནི།
ཐེག་ཆེན་གྱི་ལྡོག་པའི་ཕྱོགས་ཉན་རང་སོགས་ཀྱི་ཆོས་ཅི་རིགས་་་་་
དམིགས་རྟེན་ཅན་ཏེ། དམིགས་ཡུལ་གྱི་ཆོས་དེ་དག་ཀྱང་ཉན་ཐོས་
ལ་སོགས་པའི་རྒྱུད་དམ་ཡིད་ལས་འབྱུང་བས་སོ། ། སྐབས་འདིར་
གསུངས་པའི་དཔེ་རྣམས་ཀྱིས་གཉེན་པོ་ཕྱིན་དྲུག་དངོས་སུ་གསུངས་
ནས་སྤང་བྱ་རྣམ་རྟོག་དོན་གྱིས་བསྟན་པ་ཡིན་ནོ། ། གསུམ་པ་ནི།
འཛིན་པ་དང་ནི་འདོར་བ་དང་། །ཡིད་ལ་བྱེད་དང་ཁམས་རྣམས་
ནི། །གསུམ་པོ་དག་དང་ཉེར་འབྲེལ་དང་། །གནས་དང་མངོན་པར་
ཞེན་པ་དང་། །ཆོས་ཀྱི་དངོས་པོ་བཏགས་པ་དང༌། །ཆགས་པ་དང་
ནི་གཉེན་པོ་དང་། །ཇི་ལྟར་འདོད་བཞིན་འགྲོ་ཉམས་དང༌། །འཛིན་
པ་དང་བོར་ཤེས་པར་བྱ། །ཞེས་གསུངས། རང་རྐྱ་བའི་རྫས་ཡོད་
ཀྱི་བདག་ཡུལ་སྡུག་པ་འཛིན་པ་དང་ནི་མི་སྡུག་པ་འདོར་བ་པོར་་
འཛིན་པའི་སོ་སྐྱེ་ལ་དམིགས་ནས་དེས་དེ་ལྟར་འཛིན་པར་བདེན་པར་
ཞེན་པའི་རྫས་འཛིན་གྱི་རྣམ་རྟོག་ཀུན་བཏགས་ནི། འཛིན་འདོར་
491

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱི་རྣམ་རྟོག་དང་རྫས་ཡོད་བདག་བདེ་སྡུག་སོགས་ཡིད་ལ་བྱེད་པ་
པོར་འཛིན་པའི་སོ་སྐྱེ་ལ་དམིགས་པའི་རྫས་འཛིན་རྣམ་རྟོག་ནི།
བྱེད་པའི་རྟོག་པ་དང་། བདག་འདོད་པ་ལ་སོགས་པའི་ཁམས་་
རྣམས་ནི་གསུམ་པོ་དག་དང་ཉེར་འབྲེལ་ལམ་དེ་གསུམ་དུ་འཁོར་བ་
བོར་འཛིན་པའི་སོ་སྐྱེ་ལ་དམིགས་པའི་རྫས་འཛིན་རྟོག་པ་ནི།
ཁམས་གསུམ་དང་འབྲེལ་པའི་རྟོག་པ་དང༌། བདག་ཁམས་གསུམ་
ལ་གནས་པ་བོར་འཛིན་པའི་སོ་སྐྱེ་ལ་དམིགས་པའི་དེ་ནི། གནས་
པའི་རྟོག་པ་དང་། བདག་ཁམས་གསུམ་ལ་མངོན་པར་ཞེན་པ་པོར་
འཛིན་པའི་སོ་སྐྱེ་ལ་དམིགས་པའི་དེ་ནི། དངོས་པོ་ལ་ཞེན་པའི་
རྟོག་པ་དང་། འདིའི་ཡན་འཁོར་བའི་བདག་གི་དབང་དུ་བྱས་པར་
གསུངས་། བདག་སྦྱིན་པ་ལ་སོགས་པའི་ཆོས་ཀྱི་དངོས་པོ་ལ་་་་་་
བཏགས་པར་འཛིན་པའི་སོ་སྐྱེ་ལ་དམིགས་པའི་དེ་ནི། དངོས་པོ་
བཏགས་པའི་རྟོག་པ་དང་། བདག་དེ་ཁོ་ན་ཉིད་ཀྱི་ཡེ་ཤེས་སྐྱེད་པ་
ལ་ཆགས་པ་པོར་འཛིན་པའི་སོ་སྐྱེ་ལ་དམིགས་པའི་དེ་ནི། ཆགས་
པའི་རྟོག་པ་དང་ནི། བདག་ཉོན་མོངས་ཀྱི་གཉེན་པོ་སྐྱེད་པ་པོར་
འཛིན་པའི་སོ་སྐྱེ་ལ་དམིགས་པའི་དེ་ནི། གཉེན་པོའི་རྟོག་པ་དང་།
རྫས་ཡོད་ཀྱི་བདག་མངོན་ཤེས་སོགས་མེད་པར་ཇི་ལྟར་འདོད་པ་
བཞིན་དུ་འགྲོ་བ་ཉམས་པ་སྟེ་འགྲོ་མི་ནུས་པར་འཛིན་པའི་སོ་སྐྱེ་ལ་
དམིགས་ནས་དེས་དེ་ལྟར་འཛིན་པར་བདེན་པར་ཞེན་པའི་རྣམ་པར་
རྟོག་པ་ནི། འགྲོ་བ་ཉམས་པའི་རྣམ་རྟོག་གོ། འདི་འཁོར་ལོས་
སྒྱུར་བའི་རྒྱལ་བོ་ཇི་ལྟར་འདོད་པ་བཞིན་འགྲོ་པའི་རྗེས་སུ་དཔུང་གི་
ཚོགས་རྣམས་ཀྱང་འགྲོ་བའི་དཔེས། ཕར་ཕྱིན་གཞན་ལྔ་ཉན་རང་
གི་ལམ་དུ་འགྲོ་པའི་རང་དབང་མེད་པར་ཤེར་ཕྱིན་གྱི་རྗེས་སུ་འགྲོ་
― 492 —

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བར་གསུངས་པས་བསྟན་ཏོ། ། དེ་ལྟར་ན་འཛིན་པའི་རྣམ་པར་
རྟོག་པ་དགུ་བོ་འདི་ནི། འཛིན་པའི་རྣམ་པར་རྟོག་པ་དགུ་ཚན་
གཉིས་ཀྱི་དང་བོར་ཤེས་པར་བྱའོ། ། ཡང་ན་འགྲེལ་བ་ལྟར་ཡོན་
ཏན་འཛིན་པ་དང་སྐྱོན་འདོར་བའི་གང་ཟག་ལ་དམིགས་ནས་རྫས་
ཡོད་ཀྱིས་ཁྱད་པར་དུ་བྱས་ནས་འཛིན་པ་པོར་བདེན་པར་ཞེན་པའི་
རྣམ་རྟོག་དང་། དེ་བཞིན་དུ་ཆོས་རྣམས་ཡིད་ལ་བྱེད་པས་བདེན་
གྲུབ་ཏུ་ཡིད་ལ་བྱེད་པའི་གང་ཟག་དང་། ཁམས་གསུམ་དང་འབྲེལ་
པའི་གང་ཟག་དང་། ཁམས་གསུམ་ལ་བདེན་ཞེན་གྱིས་གནས་པའི་
གང་ཟག་དང་། དངོས་པོ་ཐམས་ཅད་ལ་བདེན་སྟོང་སྒྱུ་མ་ལྟ་བུར་
ཞེན་པའི་གང་ཟག་དང་། ཆོས་ཀུན་བཏགས་པ་ཙམ་དུ་འཛིན་པའི་
གང་ཟག་དང་ཕྱིན་དྲུག་ལ་ཆགས་པ་སྟེ་ནན་ཏན་བྱེད་པའི་གང་ཟག་
དང་། མཚན་འཛིན་གྱི་གཉེན་པོ་ཡིད་ལ་བྱེད་པའི་གང་ཟག་དང་།
ཤེར་ཕྱིན་ལ་མ་རྟེན་པཪ་ཟར་ཕྱིན་གཞན་ལྔའི་ལམ་ནས་ཇི་ལྟར་་་་
འདོད་པ་བཞིན་བླ་མེད་བྱང་ཆུབ་ཏུ་འགྲོ་མི་ནུས་པའི་གང་ཟག་ལ་
དམིགས་ནས་རྫས་ཡོད་ཀྱིས་ཁྱད་པར་དུ་བྱས་ནས་འཛིན་པ་པོར་
བདེན་པར་ཞེན་པའི་རྟོག་པའོ། ། རྔོག་ལོ་བདག་ཉིད་ཆེན་པོས་
སྐབས་འདིའི་འགྲེལ་བའི་དོན་འདི་ལྟར་གསུངས་ཏེ། ཊཱིཀ་ཆུང་
ལས། འདིར་སློབ་དཔོན་སེང་གེ་བཟང་པོས་དངོས་སུ་གསུངས་
པའི་གཉེན་པོའི་ཆོས་དགུ་དང་ལྡན་པ་ཡུལ་དུ་བཞག་ནས། གང་
ཟག་ཏུ་རྟོག་པ་དོན་དམ་པར་སྒྲོ་འདོག་པའི་རྣམ་པ་ཅན་དུ་བཤད་
པའི་ཕྱིར། ཀུན་རྫོབ་སྒྱུ་མ་ཙམ་དུ་འཛིན་པ་དང་གཏོང་པ་དང་
ཞེས་བརྗོད་དེ། དོན་དམ་པར་འཛིན་པ་དང་འདོར་པ་མེད་པའི་
ཤེས་པ་པོའི་གང་ཟག་ཅེས་བྱ་བའི་དོན་ནོ། ། དེ་བཞིན་དུ་གཞན་
493

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་ཡང་དོན་དམ་པར་ཕྱིན་ཅི་མ་ལོག་པར་རྟོག་པ་བོ་རྫས་སུ་ཡོད་པར་
བརྟགས་པའི་སྐྱེས་བུར་བསམ་པའོ། ། ཞེས་དང་། བཏགས་
འཛིན་གྱི་སྐབས་སུ་ཡང་། འདིར་སློབ་དཔོན་སེང་གེ་བཟང་པོས་
འཛིན་པའི་རྣམ་རྟོག་སྔ་མ་གཉེན་པོ་དང་ལྡན་པ་དང་། ཕྱི་མ་དེའི་
ལྡོག་ཕྱོགས་མི་མཐུན་པའི་ཕྱོགས་དང་ལྡན་པར་ཡང་བཤད་པ་ནི།
གཞུང་གི་དོན་ཇི་ལྟ་བ་མ་ཡིན་ཡང༌། དོན་གྱི་རྗེས་སུ་འབྲང་ནས་སྔ་
མ་དང་ཕྱི་མ་གཉིས་ཀ་ལ་གཉིས་ཀ་དང་ལྡན་པར་འཛིན་པ་ཤེས་རབ་
ཀྱི་ཕ་རོལ་ཏུ་ཕྱིན་པའི་མི་མཐུན་ཕྱོགས་རྣམ་པར་རྟོག་པ་ཡིན་པར་
འཐད་དོ། ། ཞེས་གསུངས་ཤིང་། གསེར་ཕྲེང་ལས། དེ་ལྟར་
རྟོག་པ་བཞི་བོ་འདི་མདོ་བསྟན་བཅོས་ནས་བཀྲལ་ཚུལ་འགྲེལ་བས་
བཤད་པ་དང་མཐུན་པར་ཞིབ་པར་དཔྱད་པ་འདི་ནི། ཆོས་ཀྱི་རྗེ་
རྔོག་ཆེན་པོའི་ཊཱིཀ་ནས་བྱུང་བ་ལ་གཞི་ནས་བྲིས་པ་སྟེ། དེ་ཡང་
བཤད་སྲོལ་བཟང་བོ་འདི་ནུབ་པར་མ་གྱུར་ཅིག་སྙམ་དུ་བསམ་ནས་
ཡིན་ནོ། ། ཞེས་གསུངས་སོ། ། བཞི་བ་ནི། ཆེད་བཞིན་ངེས་
པར་མི་འབྱུང་དང་། །ལམ་དང་ལམ་མིན་ངེས་འཛིན་དང་། །འགག་
དང་བཅས་པའི་སྐྱེ་བ་དང་། །དངོས་པོ་ལྡན་དང་མི་ལྡན་དང་། །
གནས་དང་རིགས་ནི་འཇིག་པ་དང་། །དོན་དུ་གཉེར་དང་རྒྱུ་མེད་
དང་། །ཕྱིར་རྒོལ་བ་ནི་དམིགས་པ་ལ། །འཛིན་པའི་རྣམ་རྟོག་གཞན་
ཡིན་ནོ། ། ཞེས་གསུངས། ཉན་རང་གི་ལམ་གྱིས་ཆེད་དུ་བྱ་བ་
ཆེན་པོ་གསུམ་ཇི་བཞིན་ངེས་པར་མི་འབྱུང་བར་འཛིན་པའི་འཕགས་
པ་ལ་དམིགས་ནས་བཏགས་ཡོད་ཀྱིས་ཁྱད་པར་དུ་བྱས་ནས་འཛིན་པ་
པོར་བདེན་པར་ཞེན་པའི་རྣམ་རྟོག་ཀུན་བཏགས་ནི། ཆེད་དུ་བྱ་བ་
ཇི་བཞིན་ངེས་པར་མི་འབྱུང་བའི་རྣམ་རྟོག་དང་། ཁ་ལོ་སྒྱུར་བ་རྟ་
494

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
་་་ཟུང་བཞི་པའི་ཤིང་རྟ་ལ་ཞོན་ནས་ལམ་མཉམ་པ་ནས་འགྲོ་པའི་་་
དཔེས། ཤེས་རབ་ཀྱི་ཕར་ཕྱིན་གྱིས་ཕར་ཕྱིན་གཞན་ལྔ་བོ་ཁ་ལོ་
སྒྱུར་ཞིང་ཆེད་དུ་བྱ་བ་དང་མཐུན་པའི་ལམ་མཉམ་པ་ནས་འགྲོ་བར་
གསུངས་པས། གཉེན་པོ་དངོས་སུ་བསྟན་ནས་རྣམ་པར་རྟོག་པ་
དང་བོ་འདི་དོན་གྱིས་འཕངས་པ་ཡིན་ནོ། ། དེ་བཞིན་དུ། བྱང་
ཆུབ་སེམས་དཔའ་དང་ཉན་རང་གི་ལམ་ལ་རིམ་པ་བཞིན་རྣམ་མཁྱེན་
གྱི་ལམ་དང་ལམ་མིན་གྱི་པར་ངེས་པར་འཛིན་པའི་འཕགས་པ་ལ་
དམིགས་པའི་དེ་ནི། ལམ་དང་ལམ་གྱི་རྟོག་པ་དང་། སྒྲུབ་པ་
ཐམས་ཅད་འགག་པ་དང་མཉམ་དུ་དཀར་པོ་ཡོན་ཏན་གྱི་ཚོགས་
མཐའ་ཡས་པ་དང་བཅས་པའི་སངས་རྒྱས་ཀྱི་ཆོས་རྣམས་སྐྱེ་བར་
འཛིན་པའི་འཕགས་པ་ལ་དམིགས་པའི་བཏགས་འཛིར་རྟོག་པ་ན།
སྐྱེ་བ་དང་འགག་པའི་རྣམ་རྟོག་དང་། གཟུགས་ལ་སོགས་པའི་་
དངོས་པོ་རྣམས་ལྡོག་པ་གཅིག་དང་ལྡན་པ་དང་དེ་དང་མི་ལྡན་པའི་
ཐ་དད་དུ་འཛིན་པའི་འཕགས་པ་ལ་དམིགས་པའི་བཏགས་རྟོག་ནི།
ལྡན་མི་ལྡན་གྱི་རྣམ་རྟོག་དང་། ནམ་མཁའ་ལ་གནས་པའི་བྱ་རྟེན་
མེད་པར་གནས་པ་དང་འདྲ་བར་གཟུགས་སོགས་ལམ་ཞེན་པར་་་
གནས་པའི་འཕགས་པ་ལ་དམིགས་པའི་བཏགས་རྟོག་ནི། གནས་
པའི་རྣམ་རྟོག་དང་། བྱང་ཆུབ་ཏུ་སེམས་བསྐྱེད་པའི་སྒོ་ནས་ཐེག་
པ་དམན་པའི་རིགས་ནི་འཇིག་པ་སྟེ། རང་གཅིག་པུའི་ཆེད་དུ་ཞི་
བ་དོན་གཉེར་གྱི་སེམས་མི་བསྐྱེད་པའི་འཕགས་པ་ལ་དམིགས་པའི་
བཏགས་རྟོག་ནི། རིགས་འཇིག་པའི་རྣམ་རྟོག་དང་། ཨ་མྲའི་
འབྲས་བུ་ཟ་བར་འདོད་པས་དེའི་ས་བོན་ཆུད་མི་ཟ་བར་བྱ་བའི་་
དཔེས།། འཚང་རྒྱ་བར་འདོད་པས་སངས་རྒྱས་ཀྱི་རིགས་ཕར་ཕྱིན་
495

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དྲུག་ལ་བསླབ་སྟེ། དེའི་སྒོ་ནས་སེམས་ཅན་རྗེས་སུ་གཟུང་བར་
གསུངས་པས་བསྟན་ཏོ། ། བླ་མེད་བྱང་ཆུབ་དོནདུ་མི་གཉེར་པའི་
འཕགས་པ་ལ་དམིགས་པའི་བཏགས་རྟོག་ནི། དོན་དུ་གཉེར་བ་
མེད་པའི་རྣམ་རྟོག་དང་། བླ་མེད་བྱང་ཆུབ་ཀྱི་རྒྱུ་ཕྱིན་དྲུག་མེད་
པའི་འཕགས་པ་ལ་དམིགས་པའི་བཏགས་རྟོག་ནི། རྒྱུ་མེད་པའི་
རྣམ་རྟོག་དང་། རྒྱ་མཚོ་ཆེན་པོ་རིན་པོ་ཆེ་ཐམས་ཅད་གྱི་རྒྱུ་ཡིན་
པའི་དཔེས། ཤེར་ཕྱིན་འཕགས་པའི་གང་ཟག་ཐམས་ཅད་ཀྱི་་་་་
རྟོགས་པའི་རྒྱུ་ཡིན་པར་གསུངས་པས་བསྟན་ཏོ། ། བདུད་ལ་་་
སོགས་པ་བར་དུ་གཅོད་པའི་ཕྱིར་རྒོལ་བ་ནི་དམིགས་པ་སྟེ་ཡོད་པའི་
འཕགས་པ་ལ་དམིགས་ནས་བཏགས་ཡོད་ཀྱིས་ཁྱད་པར་དུ་བྱས་ནས་
འཛིན་པ་པོར་བདེན་པར་ཞེན་པའི་རྣམ་རྟོག་ནི ཕྱིར་རྒོལ་བ་
དམིགས་པའི་རྣམ་པར་རྟོག་པའོ། ། ”འདི་ནི་འཕོང་གི་སློབ་དཔོན་
ལག་ཚོད་དང་འཚམ་པའི་གཞུ་ཐོགས་པ་ཕྱིར་རྒོལ་བ་དང་དགྲས་མི་
ཐུབ་པའི་དཔེས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ནི་་
བདུད་ལ་སོགས་པ་ཕྱིར་རྒོལ་བས་མི་ཐུབ་པར་གསུངས་པས་བསྟན་
ཏོ། ། འཛིན་པའི་རྣམ་པར་རྟོག་པ་དེ་དག་ནི། རྫས་འཛིན་གྱི་
རྣམ་རྟོག་ལས་གཞན་བཏགས་འཛིན་གྱི་རྣམ་རྟོག་ཡིན་ནོ། །
འཛིན་རྟོག་གཉིས་ཀྱི་དོགས་གཅོད་དུ་ཉི་སྣང་ལས། · ཆོས་ཐམས་
ཅད་བདག་མེད་པ་ཡིན་ནོ་ཞེས་ཆོས་དེ་ལྟ་བུ་རྣམས་སོ་སོའི་སྐྱེ་བོས་
ཀྱང་རྟོགས་པ་མ་ཡིན་ནམ། དེས་ན་འཛིན་པའི་རྣམ་པར་རྟོག་པ་
དང་བོའི་རྣམ་པར་བཞག་པ་ནི་མ་ཁྱབ་པར་འགྱུར་རོ་ཞེ་ན། དེ་
དག་གི་དེ་ནི་མོས་པ་ཡིད་ལ་བྱེད་པ་ཡིན་ལ། འདིར་ནི་དེ་ཁོ་ན་ཡིད་
ལ་བྱེད་པ་བརྗོད་པར་འདོད་པ་ཡིན་པས་སྙིང་བོ་མེད་དོ། ། ཞེས་
496

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དང་། འཕགས་པ་ལ་ཡང་འདི་ལྟ་བུ་ཡོད་པ་ཡིན་ཏེ། མཚན་མོ་
འདས་ནས་ནང་བར་གྱི་དུས་སུ་དགེ་སློང་དག་ངས་སྲོག་ཆགས་ཅེ་
སྐྱང་སྐད་འབྱིན་པའི་སྒྲ་ཐོས་ཞེས་བྱ་བ་དང་། དེ་བཞིན་དུ་ང་དེའི་
ཚེ་དེའི་དུས་སུ་རི་དྭགས་ཀྱི་རྒྱལ་བོ་སེང་གེ་ཡན་ལག་མ་སྨད་པ་ཞེས་བྱ་
བར་གྱུར་ཏོ་ཞེས་གསུངས་པ་མ་ཡིན་ནམ། དེས་ན་འཛིན་པའི་རྣམ་
པར་རྟོག་པ་གཉིས་པའི་རྣམ་པར་བཞག་པ་མ་ཁྱབ་པར་འགྱུར་རོ་ཞེ་
ན། དེའི་ཚིག་དེ་ནི་ཐ་སྙད་པ་ཡིན་གྱི། དོན་དམ་པ་ནི་མ་ཡིན་པ་
དེས་ན་སྙིང་བོ་མེད་དོ། ། ཞེས་གསུངས་སོ། ། གཉིས་པ་ལ་
གཉིས། ཞར་བྱུང་དང་། མཐོང་ལམ་རྩེ་སྦྱོར་དངོས་སོ། །
དང་བོ་ལ་གཉིས།. མཐོང་ལམ་རྩེ་སྦྱོར་གྱི་གྲོགས་དང་། དེའི་་
འབྲས་བུའོ། ། དང་བོ་ནི། བྱང་ཆུབ་ལ་གཞན་སྟོན་པ་དང་། །
དེ་ཡི་རྒྱུ་ནི་ཡོངས་གཏོད་དང་། །དེ་ཐོབ་བར་ཆད་མེད་པའི་རྒྱུ། །
བསོད་ནམས་མང་པོའི་མཚན་ཉིད་དོ། ། ཞེས་གསུངས། བྱང་
ཆུབ་ཆེན་པོ་འཐོབ་པར་བྱེད་པ་ལ་རྒྱུ་གསུམ་སྟེ། དང་བོ་ནི། ཐེག་
ཆེན་གྱི་མཐོང་བའི་ལམ་ལ་སོགས་པ་བླ་མེད་བྱང་ཆུབ་ཀྱི་ཐབས་་་་
གདུལ་བྱ་གཞན་ལ་སྟོན་པ་དང་། འདི་ནི་མཐོང་ལམ་ཐོབ་པའི་
དགེ་སློང་བརྒྱ་ཕྲག་དྲུག་ཅུ་བསྐལ་བ་དཔེ་སྐར་མ་ལྟ་བུ་ལ་མཚན་་
མཐུན་པར་སངས་རྒྱས་མེ་ཏོག་སིལ་མ་ཞེས་བྱ་བར་འགྱུར་བར་ལུང་
བསྟན་པས་གསུངས་སོ། ། གཉིས་པ་ནི། བྱང་ཆུབ་དེ་ཡི་རྒྱུ་ཤེས་
རབ་ཀྱི་ཕ་རོལ་ཏུ་ཕྱིན་པ་ནི་ཆུད་མི་ཟ་བར་བྱ་བའི་ཕྱིར། ཚིག་དོན་
གྱི་སྒོ་ནས་སྣོད་ལྡན་གཞན་དག་ལ་ཡོངས་སུ་གཏོད་པ་དང་། (འདི་
ནི་སྐབས་འདིར་འཕགས་པ་ཀུན་དགའ་བོ་ལ་ཤེར་ཕྱིན་ཡོངས་སུ་
གཏད་པས་གསུངས་སོ། ། གསུམ་པ་ནི། བྱང་ཆུབ་ཆེན་པོ་དེ་
497 =-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཐོབ་བྱེད་ཀྱི་བར་ཆད་མེད་པའི་རྒྱུ་མཐོང་བའི་ལམ་རང་གིས་སྒོམ་པ་
དང་གཞན་ལ་ཤེར་ཕྱིན་སྟོན་པ་སྟེ། འདི་ནི་སྟོང་གསུམ་གྱི་སེམས་
ཅན་དགྲ་བཅོམ་པའི་བར་ལ་བཀོད་པ་པས་ཀྱང་བསོད་ནམས་ཆེས་
མང་པོའི་མཚན་ཉིད་དོ། ། སྐབས་འདིར་དེ་བཞིན་གཤེགས་པ་མི་
བསྐྱོད་པའི་ཞིང་བསྟན་ནས་སླར་ཡང་མི་སྣང་བར་གྱུར་པའི་དཔེས།
མཐོང་ལམ་ཐོབ་པའི་ཚེ་རྣམ་རྟོག་གི་སྣང་བ་ཐམས་ཅད་ནུབ་པར་
བསྟན་པ་ཡིན་ནོ། ། གཉིས་པ་ལ་གཉིས། བྱང་ཆུབ་ཆེན་པོ་
བསྟན་པ་དང་། དེ་ལ་དོགས་པ་གཅོད་པའོ། ། དང་བོ་ནི།
དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཟད་
མེད་སྐྱེ་མེད་ཕྱིར་དེ་དག ། གོ་རིམ་བཞིན་དུ་ཤེས་པར་བྱ། །ཞེས་
གསུངས། ཉོན་མོངས་པ་དང་ཤེས་བྱའི་སྒྲིབ་པའི་དྲི་མ་ཟད་པ་དང་
མི་སྐྱེ་བའི་ཡེ་ཤེས་ལ་བླ་ན་མེད་པའི་བྱང་ཆུབ་ཅེས་བརྗོད་དོ། ། དེ་
ཡང་གཟུངས་ཀྱི་དབང་ཕྱུག་རྒྱལ་བོའི་མདོ་ལས། ཟད་པ་གཉེན་
པོས་ཟད་པ་མ་ཡིན་ཏེ། །གདོད་ནས་ཟད་པས་དེ་ཕྱིར་ཟད་ཅེས་
བསྟན། །ཅེས་གསུངས་པ་ལྟར། བདེན་པར་གྲུབ་པའི་དྲི་མ་སྔར་
ཡོད་ཟད་པ་དང་སྔར་མེད་པ་གསར་དུ་སྐྱེ་བ་མེད་པའི་ཕྱིར་ན། ཡེ་
ཤེས་དེ་དག་ནི་གོ་རིམ་བཞིན་དུ་དྲི་མ་གདོད་ནས་ཟད་པ་དང་མི་སྐྱེ་བ་
ཤེས་པའི་ཡེ་ཤེས་ཡིན་པར་བྱའོ། ། གཉིས་པ་ལ་གཉིས། དངོས་
པོ་སྨྲ་བའི་ལུགས་དགག་པ་དང་། དབུ་མ་པའི་ལུགས་བཞག་་་་་་
པའོ། ། དང་བོ་ནི། འགོག་པ་མེད་པའི་རང་བཞིན་ལ །
མཐོང་ཞེས་བྱ་བའི་ལམ་གྱིས་ནི། །རྣམ་པར་རྟོག་རིགས་ཅི་ཞིག་་
ཟད། །སྐྱེ་མེད་རྣམ་པ་ཅི་ཞིག་འཐོབ། །གཞན་གྱི་ཆོས་རྣམས་ཀྱང་
ཡོད་ལ།”ཤེས་བྱ་ལ་ཡང་སྟོན་པ་ཡི། །སྒྲིབ་པ་ཟད་པར་བརྗོད་པ་
498

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གང༌། །དེ་ལ་ཁོ་ཡི་མཚར་དུ་བརྩིས། །ཞེས་གསུངས། བདེན་གྲུབ་
ཀྱི་དྲི་མ་སྤངས་པའི་འགོག་པ་ནི། གཏན་ནས་མེད་པའི་རང་བཞིན་
ཡིན་པ་ལ། མཐོང་བ་ཞེས་བྱ་བའི་ལམ་གྱིས་ནི་བདེན་པར་གྲུབ་
པའི་མཐོང་སྤང་རྣམ་པར་རྟོག་པའི་རིགས་སྔར་ཡོད་ཅི་ཞིག་ཟད
ཅིང་། ཕྱིན་ཆད་བདེན་གྲུབ་ཀྱི་དྲི་མ་གཏན་ནས་སྐྱེ་བ་མེད་པའི་
འགོག་བདེན་གྱི་རྣམ་པ་ཅི་ཞིག་འཐོབ་སྟེ། དོན་དམ་པར་ཟད་ཐོབ་
གང་ཡང་མེད་པའི་ཕྱིར་། བདེན་གྲུབ་ཁས་ལེན་པའི་རང་སྡེ་གཞན་
གྱི་ལུགས་ལ་ཕྱི་ནང་གི་རྟེན་འབྲེལ་གྱི་ཆོས་རྣམས་བདེན་གྲུབ་ཀྱིས་
ཀྱང་ཡོད་པར་འདོད་ལ། ཤེས་བྱ་ལ་སྒྲིབ་པའི་དྲི་མ་ཡང་། སྟོན་
པ་ཆེན་པོ་ཡིས་སྤངས་ནས་སྒྲིབ་པ་ཐམས་ཅད་ཟད་པར་བརྗོད་པ
གང་ཡིན་པ་དེ་ལ། བདེན་གྲུབ་ཀྱི་ངོ་བོ་ཉིད་མེད་པར་སྨྲ་པའི་་
ཕྱོགས་རྗེ་བཙུན་ཁོ་བོས་ངོ་མཚར་དུ་བརྩིས་བ་ཡིན་ཏེ། ཕན་ཚན་
འགལ་བའི་དོན་ཁས་བླངས་པས་སོ། ། དེ་ཡང་རྩ་བ་ཤེས་རབ་
ལས། གལ་ཏེ་འདི་ཀུན་མི་སྟོང་ན། །འབྱུང་བ་མེད་ཅིང་འཇིག་པ་
མེད། །འཕགས་པའི་བདེན་པ་བཞི་བོ་རྣམས། །ཁྱོད་ལ་མེད་པར་
ཐལ་བར་འགྱུར། །ཞེས་གསུངས་པ་ལྟར་རོ། ། སྐབས་འདིར་་་
འགྲེལ་བ་ལས། སྐྱེ་བ་དང་འཇིག་པའི་རྟགས་ལས་ཕུང་བོ་སོགས་
གང་ཟག་གི་བདག་མེད་དུ་རྟོག་པ་དང་། དེའི་འོག་ཏུ་རྣམས་ངེས་
ལས། ལྷན་གཅིག་དམིགས་པ་ངེས་པའི་ཕྱིར། ། སྔོ་དང་དེ་བློ་་་་་
གཞན་མ་ཡིན། །ཞེས་པ་ལྟར། ལྷན་གཅིག་དམིགས་ངེས་ཀྱི་རྟགས་
ལས་གཟུང་བ་ཕྱིར་རོལ་དོན་དུ་མེད་པར་རྟོགས་པ་དང་། དེ་ནས་
སུམ་ཅུ་བ་ལས། གཟུང་བ་མེད་ན་དེར་འཛིན་མེད། ཅེས་པ་ལྟར།
ནང་གི་རྣམ་པར་རིག་པ་ཙམ་མོ་སྙམ་པའི་རྟོག་པའི་ཞེན་གཞིར་དེ་
499

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡང་བདེན་མེད་དུ་རྟོགས་པ་དང༌། དེའི་རྗེས་སུ་རྟེན་འབྲེལ་གྱི་
རྟགས་ལས། གཉིས་སུ་མེད་པའི་ཡེ་ཤེས་སོགས་བདེན་མེད་དུ་་
བསྒོམ་པའི་རིམ་པ་བཞི་གསུངས་པ་ལ་བརྟེན་ནས་རྣལ་འབྱོར་གྱི་ས་
བཞི་དང་། གསུམ་གྱི་བཤད་པ་མཛད་དོ། ། དོན་ལ་ཁྱད་པར་
མེད་ཀྱང་བཞིར་བཤད་པ་ནི། གཟུང་འཛིན་གཉིས་ཀྱི་བདག་མེད་
རྟོགས་པའི་རྣལ་འབྱོར་གྱི་ས་སོ་སོར་བྱས་ནས་རྣལ་འབྱོར་བའི་ཉམས་
སུ་ལེན་པའི་རིམ་པ་དང་མཐུན་པར་གསུངས་པ་ཡིན་ལ། གང་ཟག་
གི་བདག་མེད་རྟོགས་པའི་རྣལ་འབྱོར་གྱི་ས་དང་། གཟུང་འཛིན་
གཉིས་སྟོང་རྟོགས་པའི་རྣལ་འབྱོར་གྱི་ས་དང་། བདེན་སྟོང་རྟོགས་
པའི་རྣལ་འབྱོར་གྱི་ས་གསུམ་དུ་མཛད་པ་ནི། :གཟུང་འཛིན་བདག་
མེད་དུ་རྟོགས་པའི་རྣལ་འབྱོར་གྱི་ས་གཉིས་ཀྱི་ཡུལ་ཀྱི་བདག་མེད་ནི་
ཆོས་ཀྱི་བདག་མེད་རགས་པ་ཙམ་དུ་མཚུངས་བས། བདག་མེད་ཕྲ་
རགས་གསུམ་རྟོགས་པའི་དེ་གསུམ་གྱི་དབང་དུ་བྱས་སོ། ། ལང་
ཀར་གཤེགས་པ་ལས། སེམས་ཙམ་ལ་ནི་བརྟེན་ནས་སུ། །ཕྱི་རོལ་
དོན་ལ་མི་རྟོགས་གོ ། དེ་བཞིན་ཉིད་ཀྱི་དམིགས་གནས་ནས། །
སེམས་ཙམ་ལས་ནི་བཟླ་བར་བྱ། །སེམས་ཙམ་ལས་ནི་བཟླས་ནས་
ཀྱང་། །སྣང་བ་མེད་ལས་བཟླ་བར་བྱ། །སྣང་མེད་གནས་པའི་རྣལ་
འབྱོར་བ། །དེ་ཡིས་ཐེག་པ་ཆེན་པོ་མཐོང་། །ཞེས་སེམས་ཙམ་དང་།
དེ་བཞིན་ཉིད་དང་། སྣང་མེད་རྣལ་འབྱོར་གྱི་ས་གསུམ་གསུངས་
སོ། ། གཉིས་པ་འཐད་པའི་ཕྱོགས་བཞག་པ་ནི། འདི་ལ་བསལ་
བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །ཡང་དག་ཉིད་
ལ་ཡང་དག་ལྟ ། ཡང་དག་མཐོང་ནས་རྣམ་པར་གྲོལ། ཞེས་་་་་་་
གསུངས། བདེན་གྲུབ་ཀྱི་དྲི་མས་གདོད་ནས་རྣམ་པར་དག་པའི་
500

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཆོས་ཀྱི་དབྱིངས་འདི་ལ། བདེན་པའི་དྲི་མ་སྔར་ཡོད་བསལ་བར་བྱ་
བ་ཅི་ཡང་མེད་ཅིང་། བདེན་པའི་ཡོན་ཏན་སྔར་མེད་གསར་དུ་
བཞག་པར་བྱ་བ་ཡང་ཅུང་ཟད་མེད་དེ། རང་བཞིན་གྱིས་རྣམ་པར་
དག་ཕྱིར་རོ། ། རྣམ་དབྱེར་བཅས་པའི་མཚན་ཉིད་ཅན། ། གློ་
བུར་དག་གིས་ཁམས་སྟོང་གི ། རྣམ་དབྱེར་མེད་པའི་མཚན་ཉིད་
ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་པ་དང་སྦྱར་ནས་ཀྱང་
གསུངས་སོ། ། དེ་ལྟར་སྒྲོ་སྐུར་གྱི་མཐའ་དང་བྲལ་བའི་ཡང་དག་
པའི་ཆོས་ཉིད་ལ་ཕྱིན་ཅི་མ་ལོག་པར་ཡང་དག་པར་ལྟ་ཞིང་། སྒྱུ་མ་
ལྟ་བུའི་ཤེས་རབ་ཀྱི་ཆོས་ཉིད་ཡང་དག་པར་མངོན་སུམ་དུ་མཐོང་
ནས་རིམ་གྱིས་གོམས་པས་སྒྱུ་མ་ལྟ་བུའི་སྒྲིབ་གཉིས་ཀྱི་དྲི་མ་ལས་རྣམ་
པར་གྲོལ་བར་འགྱུར་རོ། ། དེ་ཡང་མདོ་སྡེ་རྒྱན་ལས་སྒྱུ་མའི་རྒྱལ་
བོ་སྒྱུ་མ་ཡི། །རྒྱལ་བོ་གཞན་གྱིས་ཕམ་བྱས་ལྟར། །གང་དག་གིས་ནི་།
ཆོས་མཐོང་བའི། །།རྒྱལ་སྲས་དེ་དག་ང་རྒྱལ་མེད། །ཅེས་པ་ལྟར་
རོ། ཡང་ན་འགྲེལ་བ་ལྟར་ཀུན་རྫོབ་ཀྱི་རྟེན་འབྲེལ་འདི་ལ་སྐུར་
བ་འདེབས་པ་དང་སྒྲོ་འདོགས་པའི་སྒོ་ནས་སྔར་ཡོད་བསལ་བ་དང༌།
སྔར་མེད་གཞག་བྱ་ཅུང་ཟད་ཀྱང་མེད་པར་ཡང་དག་པའི་ཀུན་རྫོབ་
རང་བཞིན་མེད་པར་ལྟ་ཞིང་། དེ་ལྟར་བལྟས་པས་རང་བཞིན་མེད་
པའི་ཆོས་ཉིད་ཡང་དག་པར་མཐོང་ནས་གོམས་པ་ན། སྒྱུ་མའི་གླང་
བོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་ལྟར། ཕྱིན་ཅི་
ལོགས་ལས་རྒྱལ་ཏེ་རྣམ་པར་གྲོལ་བར་འགྱུར་རོ། ། གཉིས་པ་
མཐོང་བའི་ལམ་དངོས་ནི། སྦྱིན་པ་ལ་སོགས་རེ་རེར་ནི། །དེ་དག་
ཕན་ཚུན་བསྡུས་པ་གང༌། །སྐད་ཅིག་གཅིག་པའི་བཟོད་པ་ཡིས། །
བསྡུས་པ་དེ་འདིར་མཐོང་བའི་ལམ། །དེ་ནས་སེང་གེ་རྣམ་བསྒྱིངས་
501

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པའི། །ཏིང་ངེ་འཛིན་ལ་སྙོམས་ཞུགས་ནས། །རྟེན་ཅིང་འབྲེལ་་་་་
འབྱུང་ལུགས་མཐུན་དང༌། །ལུགས་མི་མཐུན་ལ་རྟོགས་པར་བྱེད། །
ཅེས་གསུངས། སྦྱིན་པ་ལ་སོགས་པའི་ཕར་ཕྱིན་དྲུག་པོ་རེ་རེར་ཡང་
ནི་དེ་དག་ཕན་ཚུན་བསྡུས་པར་གསུངས་པ་གང་ཡིན་པ་ནི། སྐད་
ཅིག་མ་གཅིག་པའི་མཐོང་ལམ་བཟོད་པ་ཡིས་བསྡུས་པར་བསྟན་ལ་
ཡིན་ནོ། ། དེ་ལྟར་ན་འཁོར་གསུམ་རྣམ་པར་དག་པའི་ཕར་ཕྱིན་
སུམ་ཅུ་རྩ་དྲུག་གི་བདག་ཉིད་ཅན་གྱི་སྡུག་བསྔལ་ཆོས་བཟོད་དེ་ནི།
རྩེ་མོ་སྦྱོར་བའི་སྐབས་འདིར་མཐོང་བའི་ལམ་ཡིན་ཏེ། མཐོང་སྤང་
གཟུང་འཛིན་གྱི་རྣམ་རྟོག་བརྒྱ་རྩ་བརྒྱད་ཀྱི་དངོས་གཉེན་ཡིན་པའི་
ཕྱིར། སྦྱིན་པ་གཏོང་བའི་ཚེ་བྱམས་པའི་ལུས་ངག་ཡིད་ཀྱི་ལས་ནི་
ཚུལ་ཁྲིམས་དང་། ལེན་པ་བོ་སོགས་ཀྱིས་གཤེ་བ་དང་སྤྲོ་བ་ལ་མི་ཁྲོ་
བ་ནི་བཟོད་པ། གཤེ་ཡང་གཏོང་སེམས་མི་འདོར་ཞིང་སྤྲོ་བ་ནི་
བརྩོན་འགྲུས། སྦྱིན་པའི་དགེ་རྩ་རྫོགས་བྱང་དུ་བསྔོ་ཞིང་ཉན་རང་
དུ་སེམས་མི་གཡེང་བ་ནི་བསམ་གཏན། སྦྱིན་པའི་འཁོར་གསུམ་སྒྱུ་
མ་ལྟ་བུར་བསམ་པ་ཤེས་རབ་ཀྱི་ཕར་ཕྱིན་ཡིན་པ་སོགས་སོ། །
འདི་ནི་སྐབས་འདིའི་མདོའི་དོན་བསྡུས་ནས་བཀོད་པ་སྟེ། བར་
ཆད་མེད་ལམ་གྱི་ངོ་བོར་གྱུར་པའི་དེ་རྣམས་ནི ཉི་སྣང་ལས།
རྣམ་པ་སུམ་ཅུ་རྩ་དྲུག་ཐམས་ཅད་དུ་འཁོར་གསུམ་ཡོངས་སུ་དག་པ་
གཙོ་བོར་གྱུར་པས་ན་ཐམས་ཅད་ཕན་ཚུན་བསྡུས་པས་གསུངས་པ་
ཡིན་ནོ། ། ཞེས་གསུངས་སོ། ། དེ་ལྟར་ཕར་ཕྱིན་དྲུག་ཚན་
དྲུག་གིས་བསྡུས་པའི་མཐོང་ལམ་བར་ཆད་མེད་ལམ་གྱིས་མཐོང་སྤང་
གི་འཇིགས་པ་མཐའ་དག་སྤངས་ཞིང་། དེ་ནས་རྣམ་པར་གྲོལ་བའི་
ལམ་གྱི་ངོ་བོ་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་
502

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར་ཞུགས་ནས། རྗེས་ཐོབ་ཏུ་རྟེན་ཅིང་འབྲེལ་བར་འབྱུང་བའི་
ཡན་ལག་བཅུ་གཉིས་མ་རིགས་པ་ལས་འདུ་བྱེད་འབྱུང་བ་སོགས་
ལུགས་དང་མཐུན་པ་དང་། སྐྱེ་བ་འགག་པས་རྒ་ཤི་འགག་པ་་་་
སོགས་ལུགས་དང་མི་མཐུན་པ་ལ་རྟོག་པར་བྱེད་དོ། ། རྒ་ཤི་སྐྱེ་བ་
ལས་བྱུང་བ་སོགས་ཀུན་ཉོན་ཕྱོགས་ཀྱི་ལུགས་མི་མཐུན་དང་། མ་
རིག་པ་འགག་པའི་འདུ་བྱེད་འགག་པ་སོགས་རྣམ་བྱང་ཕྱོགས་ཀྱི་རྟེན་
འབྲེལ་ལུགས་མཐུན་དུ་བསྒོམ་ཚུལ་ཡིན་པར་གསུངས་སོ། ། ཡན་
ལག་གང་གིས་འཕེན་པར་བྱེད་པ་དང་། ཡན་ལག་གང་འཕངས་པ་
དང་། ཡན་ལག་གང་གིས་མངོན་པར་འགྲུབ་པར་བྱེད་པ་དང་།
ཡན་ལག་གང་མངོན་པར་འགྲུབ་པ་བཞི་ལས། གང་གིས་འཕེན་ན་
མ་རིག་པ་དང་འདུ་བྱེད་ཀྱིས་སོ། ། ཇི་ལྟར་འཕེན་ན་རྒྱུ་དུས་ཀྱི་
གསུམ་པ་རྣམ་ཤེས་ལ་ལས་ཀྱི་བག་ཆགས་སྒོམ་པའི་ཚུལ་གྱིས་སོ། །
གང་འཕངས་ན་བཞི་བ་མིང་གཟུགས། ལྔ་བ་སྐྱེ་མཆེད། དྲུག་པ་
རེག་པ།། བདུན་པ་ཚོར་བ་བཞི་དང་། གང་གིས་མངོན་པར་
འགྲུབ་ན་བརྒྱད་པ་སྲེད་པ། དགུ་བ་ལེན་པ། བཅུ་བ་སྲིད་པ་
གསུམ་དང་། གང་འགྲུབ་ན་བཅུ་གཅིག་པ་སྐྱེ་བ། བཅུ་གཉིས་པ་
རྒ་ཤི་སོགས་སོ། ། དེ་ལྟར་ཡང་རྟེན་འབྲེལ་མདོ་འགྲེལ་ལས།
གང་གིས་འཕེན་དང་ཇི་ལྟར་གང༌། །དེ་སྒྲུབ་བྱེད་དང་དེ་ལ་ཡང་། །
ཉེས་པ་གང་ཡིན་དེ་དག་རྣམས། །ཡན་ལག་བཅུ་གཉིས་རྣམས་ཀྱིས་
བསྟན། །ཅེས་གསུངས་སོ། ། སྲིད་པའི་ཡན་ལག་བཅུ་གཉིས་ཀྱི་
སྒོ་ནས་འཁོར་ཚུལ་ནི། རྟེན་འབྱུང་ལས། གཉིས་ལས་བདུན་
འབྱུང་བདུན་ལས་ཀྱང་། གསུམ་འབྱུང་སྲིད་པའི་འཁོར་ལོ་དེ།
ཉིད་ནི་ཡང་དང་ཡང་དུ་འཁོར། །ཞེས་དང༌། མཛོད་ལས། ཉོན་
503

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མོངས་པ་ལས་ཉོན་མོངས་དང་། །བྱ་བ་ཉིད་དོ་དེ་ལས་གཞི། །དེ་
ལས་གཞི་དང་ཉོན་མོངས་སྐྱེ། །འདིར་ནི་སྲིད་པའི་ཡན་ལག་་་་་་་་་་
ལུགས། །ཞེས་ཉོན་མོངས་པ་སྲེད་པ་ལས་ལེན་འབྱུང་ཞིང་། སྲེད་
ལེན་མ་རིག་པ་གསུམ་ལས་བྱ་བ་འདུ་བྱེད་དང་སྲེད་པ་གཉིས་དང་།
བྱ་བ་དེ་དག་ལས་གཞི་གསུམ་པ་རྣམ་ཤེས་དང་བཅུ་གཅིག་པ་སྐྱེ་བ་
འབྱུང་ལ། གཞི་དེ་དག་ལས་གཞི་མང་གཟུངས་ནས་ཚོར་བའི་བར་
དང་། གཞི་ཚོར་བ་ལས་སྲེད་ལེན་དང་། ཉོན་མོངས་དེ་དག་ལས་
ཀྱང་བྱ་བ་འབྱུང་བར་ཡང་གསུངས་སོ། ། གསུམ་པ་སྒོམ་ལམ་རྩེ་
སྦྱོར་ལ་གསུམ། རྟེན་སྒོམ་ལམ། སྤང་བྱ་རྣམ་རྟོག་བརྟེན་པ་ཡོན་
ཏན་ནོ། ། དང་བོ་ནི། འགོག་དང་བཅས་པའི་སྙོམས་འཇུག་
དགུར། །རྣམ་པ་གཉིས་སུ་སོང་འོངས་ནས། །འདོད་པར་གཏོགས་
པའི་རྣམ་པར་ཤེས། །མཉམ་བཞག་མིན་པའི་མཚམས་བཟུང་སྟེ། །
ཐོད་རྒལ་དུ་ནི་སྙོམས་འཇུག་པ། །གཅིག་དང་གཉིས་གསུམ་བཞི་
དང་ལྔ། །དྲུག་དང་བདུན་དང་བརྒྱད་རྒལ་ནས། །འགོག་པའི་བར་
དུ་མི་འདྲར་འགྲོ ། ཞེས་གསུངས། འགོག་པ་དང་བཅས་པའི་
མཐར་གྱིས་གནས་པའི་སྙོམས་པར་འཇུག་པ་དགུར་ལུགས་དང་་་་་
མཐུན་པ་དང་ལུགས་དང་མི་མཐུན་པ་རྣམ་པ་གཉིས་སུ་ཡར་སོང་
ཞིང་མར་འོངས་ནས། ཡང་སྙོམས་འཇུག་དགུ་ལ་མཐར་གྱིས་་་་་
སྙོམས་པར་ཞུགས་ཏེ་ཡར་སོང་ནས་དེའི་འོག་ཏུ། འདོད་པར་་་
གཏོགས་པར་ཤེས་པ་མཉམ་བཞག་མིན་པའི་མཚམས་བཟུང་སྟེ་ཐོད་
རྒལ་དུ་ནི་སྙོམས་པར་འཇུག་པ་ནི། བསམ་གཏན་དང་བོ་ལ་སྙོམས་
པར་ཞུགས་ཤིང་དེ་གཅིག་པུ་བརྒལ་ནས་འགོག་པ་ལ་སྙོམས་པར་
འཇུག་པ་དང་། དེ་བཞིན་དུ་སྙོམས་འཇུག་གཉིས་དང་། གསུམ་
504

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དང་། བཞི་དང་། ལྔ་དང་། དྲུག་དང་། བདུན་དང་།
བསམ་གཟུགས་བརྒྱད་པོ་བརྒལ་ནས་འགོག་པའི་བར་དུ་མི་འདྲར་
འགྲོ་ཞིང་། སྲིད་རྩེ་དང་སྤེལ་པའི་འགོག་པ་ལས་ལངས་ནས་སླར་
ཡང་སྲིད་རྩེ་ལ་སྙོམས་པར་འཇུག་གོ། དེ་ལས་ལངས་ནས་མཚམས་
འཛིན་གྱི་འདོད་སེམས་རྩེ་གཅིག་པ་ལ་འཇུག་གོ། དེ་ནས་འགོག་པ་
ལ་སྙོམས་པར་ཞུགས་ནས་འགོག་པ་གཅིག་པུ་བརྒལ་ནས་འདོད་་
སེམས་ལ་འཇུག་གོ། དེ་བཞིན་དུ་ཡས་རིམ་ནས་སྙོམས་འཇུག་་་
གཉིས་དང་། གསུམ་དང་། བཞི་དང་། ལྔ་དང་། དྲུག་དང་།
བདུན་དང་། བརྒྱད་དང་། སྙོམས་འཇུག་དགུ་བོ་བརྒལ་ནས་
འདོད་སེམས་ཀྱི་བར་དུ་སྤེལ་གཞི་སྤེལ་ཆོས་མི་འདྲ་བར་འོང་བ་ཡིན་
ནོ། ། ཉི་སྣང་ལས། ལུགས་དང་མཐུན་པ་དང་ལུགས་དང་མི་
མཐུན་པར། གཅིག་དང་། གཉིས་དང་། གསུམ་དང་།
བཞི་དང་། ལྔ་དང་། དྲུག་དང་། བདུན་དང་། བརྒྱད་དང་།
དགུར་ཐོད་བརྒལ་དུ་སྙོམས་པར་འཇུག་པ་མངོན་དུ་བྱེད་པས་ཇི་ལྟར་
འདོད་པ་བཞིན་དུ་མང་དུ་དབང་ཐོབ་གསུངས་པ་ཡིན་ནོ། །
ཞེས་སོ། ། གཉིས་པ་སྤང་བྱ་རྣམ་རྟོག་རྒྱས་པར་འཆད་པ་ལ་་་
གཉིས། གཟུང་རྟོག་དང་། འཛིན་རྟོག་གོ། དང་བོ་ལ་དགུ་
ཚན་གཉིས་ལས། དང་བོ་ནི། མདོར་བསྡུས་རྒྱས་དང་སངས་
རྒྱས་ཀྱི། །བསྟད་པས་ཡོངས་སུ་མ་བཟུང་དང་། །དུས་གསུམ་ཡོན་
ཏན་མེད་པ་དང་། །ལེགས་པའི་ལམ་ནི་རྣམ་གསུམ་ལ། །གཟུང་བའི་
རྣམ་རྟོག་འདི་གཅིག་སྟེ། །སྦྱོར་བའི་རྣམ་པའི་སྤྱོད་ཡུལ་ཅན། །ཞེས་
གསུངས། གསུང་རབ་ཀྱི་ཆོས་མདོར་བསྡུས་པ་ལ་རྨོངས་ཤིང་མི་
ཤེས་པའི་སྒོམ་སྤངས་རྣམ་རྟོག་དང་། དེ་བཞིན་དུ་ཆོས་རྒྱས་པ་མི་
505

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཤེས་པའི་རྣམ་རྟོག་དང་། སངས་རྒྱས་ཀྱིས་བསྟད་པས་ཏེ་མགོན་
གྲོགས་མཛད་པའི་སྒོ་ནས་ཡོངས་སུ་མ་བཟུང་བའི་རྣམ་རྟོག་དང་།
སྦྱོར་ལམ་གྱི་དུས་ཀྱི་ཡོན་ཏན་མེད་པའི་རྣམ་རྟོག་སོགས་སྦྱོར་མཐོང་
སྒོམ་པའི་ལམ་གྱི་དུས་གསུམ་གྱི་ཡོན་ཏན་མེད་པའི་རྣམ་པར་རྟོག་པ་
གསུམ་དང་། ལེགས་པ་མྱ་ངན་ལས་འདས་པའི་ལམ་ནི་སྦྱོར་མཐོང་
སྒོམ་པའི་ལམ་རྣམ་པ་གསུམ་སྟེ། ལམ་དེ་གསུམ་ལ་རྨོངས་པའི་རྣམ་
རྟོག་གསུམ་མོ། ། དེ་ལྟར་ན་གཟུང་བའི་རྣམ་རྟོག་འདི་རྣམས་ནི།
གཟུང་རྟོག་དགུ་ཚན་གཅིག་པའམ་དང་བོ་སྟེ། སྒོམ་ལམ་རྩེ་མོའི་
སྦྱོར་བའི་རྣམ་པའི་སྤང་བྱའམ་སྤྱོད་ཡུལ་ཅན་ནོ། ། བདག་ཉིད་
ཆེན་པོས་དང་བོ་གཟུང་བའི་རྣམ་པར་རྟོག་པའི་སྦྱོར་བའི་ཡུལ་ཅན་
གསུངས་པ་ནི། མདོར་བསྡུས་རྒྱས་དང༌། ཞེས་བྱ་བ་ལ་སོགས་པ་
ཚིགས་སུ་བཅད་པ་ཕྱེད་དང་གཉིས་ཏེ། ཤེས་རབ་ཀྱི་རོལ་ཏུ་ཕྱིན་
པ་དང་ལྡན་པ་ལས་བཟློག་པའི་སྦྱོར་བ་དགུ་ལ་དམིགས་པའོ། །
ཞེས་གསུངས་ཤིང་། དེ་ཡང་། སྦྱོར་བའི་རྣམ་པའི་སྤྱོད་ཡུལ་ཅན།
ཞེས་པའི་དོན་དུ་དགོངས་སོ། ། གཉིས་པ་ནི། གཉིས་པ་སེམས་
དང་སེམས་བྱུང་རྣམས་འཇུག་པའི་ཡུལ་ཅན་བཞེད་དེ། སེམས་མི་
སྐྱེ་དང་བྱང་ཆུབ་ཀྱི། །སྙིང་བོ་ཡིད་ལ་མི་བྱེད་དང་། །ཐེག་པ་དམན་
པ་ཡིད་བྱེད་དང་། །རྫོགས་པའི་བྱང་ཆུབ་ཡིད་མི་བྱེད། །སྒོམ་དང་
སྒོམ་པ་མེད་པ་དང་། དེ་དག་ལས་ནི་བཟློག་ཉིད་དང༌། །ཇི་བཞིན་
དོན་མིན་རྣམ་རྟོག་པ། །སྒོམ་པའི་ལམ་ལ་ཤེས་པར་བྱ། །ཞེས་་་་་
གསུངས གཟུང་རྟོག་གཉིས་པ་ནི་སེམས་དང་སེམས་ལས་བྱུང་བ་
རྣམས་འཇུག་བའི་ཡུལ་ཅན་པར་བཞེད་དེ། དེ་ཡང་བྱང་ཆུབ་ཀྱི་
སེམས་མི་སྐྱེ་བའི་ཡུལ་ཅན་གྱི་རྣམ་རྟོག་དང་། དེ་བཞིན་དུ་བྱང་
506

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཆུབ་ཀྱི་སྙིང་བོ་ནི་སེམས་དང་སེམས་ལས་བྱུང་བ་རྣམས་འཇུག་པའི་
ཡུལ་པར་བཞེད་དེ། དེ་ཡང་བྱང་ཆུབ་ཀྱི་སེམས་མི་སྐྱེ་བའི་ཡུལ་
ཅན་རྣམ་རྟོག་དང་། དེ་བཞིན་དུ་བྱང་ཆུབ་ཀྱི་སྙིང་བོ་ཡིད་ལ་མི་
བྱེད་པའི་རྟོག་པ་དང་། ཐེག་པ་དམན་པ་ཉན་ཐོས་ཀྱི་ཐེག་པ་ཡིད་
ལ་བྱེད་པའི་རྟོག་པ་དང་། རང་སངས་རྒྱས་ཀྱི་ཐེག་པ་ཡིད་ལ་བྱེད་
པའི་རྟོག་པ་དང་། རྫོགས་པའི་བྱང་ཆུབ་ཡིད་ལ་མི་བྱེད་པའི་རྣམ་
རྟོག་དང་། དོན་དམ་པར་ཤེཪ་ཕྱིན་སྒོམ་པའི་རྣམ་རྟོག་དང་།
དོན་དམ་པར་ཤེར་ཕྱིན་སྒོམ་པ་མེད་པའི་རྣམ་པར་རྟོག་པ་དང་།
དེ་དག་ལས་ནི་བཟློག་པ་དོན་དམ་པར་སྒོམ་པ་མ་ཡིན། སྒོམ་པ་མ་
ཡིན་པ་ཡང་མ་ཡིན་པའི་རྣམ་རྟོག་ཉིད་དང་། དེ་བཞིན་ཉིད་་་་
གནས་ལུགས་ཇི་བཞིན་པའི་དོན་མིན་པར་བསམ་པའི་རྣམ་པར་རྟོག་
པ་ལྷན་སྐྱེས་ནི། སྒོམ་པའི་ལམ་གྱི་སྐབས་ལ་སྤང་བྱ་ཡིན་པར་ཤེས་
པར་བྱའོ། ། བདག་ཉིད་ཆེན་པོས་རྟོག་པ་དགུ་ཚན་གཉིས་པ་
འདི་བསམ་པའི་ཡུམ་ཅན་དུ་གསུངས་ཤིང་། དེ་ཡང་། གཉིས་པ་
སེམས་དང་སེམས་བྱུང་རྣམས་འཇུག་པའི་ཡུལ་ཅན་ཡིན་བཞེད་དེ།
ཞེས་པའི་དོན་དུ་དགོངས་སོ། ། གཟུང་རྟོག་འདི་གཉིས་འཇུག་པ་
གཟུང་རྟོག་དང་ལྡོག་པ་གཟུང་རྟོག་ཏུ་མི་གསལ་ཞེས་སློབ་དཔོན་ཀུན་
དགའ་དཔལ་གྱིས་གསུངས་སོ། གཉིས་པ་འཛིན་རྟོག་ལ་ད གུ་
ཚན་གཉིས་ལས། དང་བོ་ནི། སེམས་ཅན་བཏགས་པའི་སྤྱོད་
ཡུལ་དང༌། །ཆོས་བཏགས་པ་དང་སྟོང་མིན་ཉིད། །ཆགས་དང་རབ་
འབྱེད་བདག་ཉིད་དང་། །དངོས་པོར་བྱེད་དང་ཐེག་གསུམ་དང་། །
ཡོན་ནི་དག་པ་མ་ཡིན་དང་། །སྤྱོད་པ་རྣམ་པར་འཁྲུགས་པ་ལ། །
འཛིན་པར་བྱེད་པ་དང་བོར་དེ། །ཤེས་པ་བྱ་བ་བསྒྲགས་པ་ཡིན།
― 507

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཞེས་གསུངས། འགྲོ་བ་རྣམས་དོན་དམ་པར་སེམས་ཅན་གྱི་ཁམས་
སུ་བཏགས་པར་འཛིན་པའི་རྟོག་པ་ནི། སེམས་ཅན་བཏགས་པའི་
སྤྱོད་ཡུལ་ཅན་གྱི་རྣམ་རྟོག་དང་། དེ་བཞིན་དུ་གཟུགས་ཆོས་སུ་
བཏགས་པ་ལ་དམིགས་པའི་རྣམ་རྟོག་དང་། རྣམ་མཁྱེན་སོགས་
རང་གི་མཚན་ཉིད་ཀྱིས་སྟོང་བ་མིན་པ་ཉིད་དུ་རྣམ་པར་རྟོག་པ་དང་།
ལམ་སོགས་ལ་བདེན་པར་ཆགས་པའི་རྣམ་རྟོག་དང་། འཕགས་
པའི་གང་ཟག་ཆོས་རབ་ཏུ་རྣམ་པར་འབྱེད་པའི་བདག་ཉིད་དུ་རྣམ་
པར་རྟོག་པ་དང་། ཕུང་བོ་སོགས་ལ་བདེན་པའི་དངོས་པོར་་་་་་
དམིགས་པའི་སྒོ་ནས་དངོས་པོའི་ཆེད་དུ་བྱ་བ་བྱེད་པའི་རྣམ་རྟོག་
དང་། ཐེག་པ་གསུམ་གྱི་ངེས་འབྱུང་ལ་དམིགས་པའི་རྣམ་རྟོག་་
དང་། སྤྲུལ་བ་ལྟར་དེ་བཞིན་གཤེགས་པ་དོན་དམ་པར་མེད་ན།
ཡོན་གྱི་གནས་ནི་དག་པ་མ་ཡིན་པར་རྣམ་པར་རྟོག་པ་དང་། དོན་
དམ་པར་སྦྱིན་སོགས་བྱས་པས། སྦྱིན་སོགས་ཀྱི་སྤྱོད་པ་རྣམ་པར་
འཁྲུགས་པ་ལ་བདེན་གྲུབ་ཏུ་རྣམ་པར་རྟོག་པ་ནི། འཛིན་པར་བྱེད་
པའི་རྣམ་པར་རྟོག་པ་དང་བོ་སྟེ། སྒོམ་སྤང་དུ་ཤེས་པར་བྱ་བ་ཉིད་
དུ་བསྒྲགས་པ་ཡིན་ནོ། ། གཉིས་པ་ནི། སེམས་ཅན་བཏགས་
དང་དེ་རྒྱུ་ཡི། །ཡུལ་ཅན་དེ་ཡིས་རྣམ་འཇོམས་པས། །སྒོམ་པའི་ལམ་
དང་འབྲེལ་བ་ཡི། །མི་མཐུན་ཕྱོགས་གཞན་རྣམ་པ་དགུ ། བདག་
ཉིད་ཇི་བཞིན་ཀུན་མཁྱེན་ནི། །གསུམ་གྱི་སྒྲིབ་པ་རྣམ་གསུམ་དང་། །
ཞི་ལམ་དེ་བཞིན་ཉིད་སོགས་དང་། །མཚུངས་པར་ལྡན་དང་མི་ལྡན་
དང་། །མི་མཉམ་སྡུག་བསྔལ་ལ་སོགས་དང༌། ཉོན་མོངས་རྣམས་
ཀྱི་རང་བཞིན་དང་། །གཉིས་སུ་མེད་ལ་ཀུན་རྨོངས་ལ། །རྣམ་པར་
རྟོག་པ་ཐ་མར་བཞེད། །ཅེས་གསུངས། སེམས་ཅན་སྐྱེ་འཕགས་སུ་
508

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བཏགས་པ་དང་། དེ་དང་དེར་འདོགས་པའི་རྒྱུ་མཚན་རིམ་པ་་
བཞིན་མཐོང་སྤང་ཉོན་མོངས་དང་མཁྱེན་གསུམ་ལ་སོགས་པ་ཡི་ཡུལ་
ཅན་གྱི་རྣམ་རྟོག་ནི། ·སྒོམ་ལམ་རྩེ་སྦྱོར་དེ་ཡིས་རྣམ་པར་འཇོམས་
པས་ན། སྒོམ་པའི་ལམ་དང་སྤང་གཉེན་དུ་འབྲེལ་བ་ཡི་མི་མཐུན་
ཕྱོགས་ཀྱི་འཛིན་རྟོག་གཞན་ཡང་རྣམ་པ་དགུ་ཡོད་དོ། ། དེ་དག་
གང་ཞེ་ན། མཁྱེན་གསུམ་རང་རང་བདག་ཉིད་ཇི་བཞིན་མི་ཤེས་
པའི་ཀུན་མཁྱེན་ནི་རྣམ་པ་གསུམ་གྱི་སྒྲིབ་པ་སྟེ། མཁྱེན་གསུམ་ལ་
རྨོངས་པའི་རྣམ་རྟོག་རྣམ་པ་གསུམ་དང་། ཞི་བ་མྱང་འདས་ཀྱི་
ལམ་ལ་རྨོངས་པའི་རྣམ་རྟོག་དང་། དེ་བཞིན་ཉིད་དང་ཡང་དག་
པའི་མཐའ་ལ་སོགས་པ་དང་དེ་དག་རྟོགས་པའི་ཤེར་ཕྱིན་ནི།
མཚུངས་པར་ལྡན་པ་སྟེ་ངོ་བོ་གཅིག་པ་དང་མི་ལྡན་པ་སྟེ་ལྡོག་པ་ཐ་
དད་པ་ལ་རྨོངས་པའི་རྣམ་རྟོག་དང་། དམན་པའི་ལམ་གཞན་དང་
མི་མཉམ་པའི་ཤེར་ཕྱིན་ལ་རྨོངས་པའི་རྣམ་རྟོག་དང་། སྡུག་བསྔལ་
ལ་སོགས་པའི་བདེན་པ་བཞི་ལ་རྨོངས་པའི་རྣམ་རྟོག་དང་། ཉོན་
མོངས་པ་རྣམས་ཀྱི་རང་བཞིན་ལ་རྨོངས་པའི་རྣམ་རྟོག་དང་།
གཉིས་སུ་མེད་པའི་ཆོས་ཉིད་ལ་ཀུན་ཏུ་རྨོངས་པའི་རྣམ་པར་རྟོག་
པའོ། ། དེ་ལྟར་ཡུལ་དགུ་ལ་རྨོངས་པའི་རྟོག་པ་དགུའམ་ཡང་ན་
དེ་ལྟ་བུའི་རྨོངས་པ་དགུ་ལ་དམིགས་པའི་རྣམ་པར་རྟོག་པ་དགུ་ནི།
རྣམ་པར་རྟོག་པ་བཞིའི་ཐ་མར་བཞེད་དོ། ། གསེར་ཕྲེང་ལས།
ཉི་སྣང་དང་དག་ལྡན་ལས་སྒྲིབ་པ་གསུམ་པོ་འདི་ཀུན་རྨོངས་སུ་་་་
དགོངས་ཤིང་ཀུན་རྨོངས་རྟོག་པའི་ངོ་བོར་བཞེད་དོ། ། ཞེས་་་
དང་། ལེ་བརྒྱད་མས་ཀྱང་ཀུན་རྨོངས་རྟོག་པའི་ངོ་བོར་བཤད་་
དོ། ། འགྲེལ་བ་ཆེ་ཆུང་གཉིས་ཀྱིས་ཀུན་རྨོངས་ཀྱི་མཐར་སྦྱར་
509

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནས་དེ་ལ་རྟོག་པར་རྩ་བར་གསུངས་པ་ལ་དགོངས་ནས་ཀུན་རྨོངས་
དགུ་རྟོག་པའི་ཡུལ་དུ་བཞེད་དོ། ། རྨོངས་པའི་ཡུལ་ལ་དེའི་མིང་
གིས་བཏགས་པར་བཞེད་པས་འཕགས་པ་དང་མཐུན་ནོ་ཞེས་སྨྲ་བ་
ལྟར་ཡང་རུང་ངོ་། ། ཞེས་གསུངས་སོ། ། ཊཱིཀ་ཆུང་ལས།
འདིར་ཀུན་ཏུ་རྨོངས་པ་ཞེས་བྱ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་
པའི་ཡུལ་ལས་བཟློག་པའི་ཡུལ་ཉིད་ལ་བརྗོད་དེ་ཡུལ་ཅན་གྱི་མིང་
གིས་བཏགས་པའོ། ། ཞེས་སོ། ། རྣམ་པར་རྟོག་པ་འདི་རྣམས་
མདོ་ལས་གཉེན་པོ་ཤེར་ཕྱིན་གསུངས་པས་ཤུགས་ལ་བསྟན་ཅིང་།
དེ་ཡང་གཉེན་པོའི་ལྡོག་ཕྱོགས་ཏེ། ཆོས་མདོར་རྒྱས་མི་ཤེས་པའི་
རྣམ་པར་རྟོག་པའི་གཉེན་པོཪ་ཆོས་མདོཪ་རྒྱས་ཤེས་པའི་སྦྱོར་བ་
གསུངས་པ་དང་། སངས་རྒྱས་ཀྱིས་སྟོང་སྟེ་ཡོངས་སུ་མ་བཟུང་བའི་
རྟོག་པའི་གཉེན་པོར། སངས་རྒྱས་ཀྱི་དགོངས་ཤིང་ཡོངས་སུ་་་་་
འཛིན་པའི་རྒྱུ་སྒྲུབ་པ་ལ་ནན་ཏན་བྱེད་པའི་སྦྱོར་བ་གསུངས་པ་ལྟ་
བུའོ། ། གསུམ་པ་ཡོན་ཏན་ནི། ཡམས་ནད་འདི་རྣམས་ཟད་
ནས་ནི། །ཡུན་རིང་ལོན་ནས་དབུགས་ཕྱིན་ལྟར། །རྣམ་པ་ཀུན་ཏུ་
འགྲོ་བ་ཡི། །བདེ་སྒྲུབ་ཡོན་ཏན་ཕུན་ཚོགས་ཀུན། །རྒྱ་མཚོ་ཆེ་ལ་ཆུ་
བོ་བཞིན། །འབྲས་བུ་མཆོག་གིས་སྤ་བ་ཡི། །སེམས་དཔའ་ཆེན་པོ་དེ་
ལ་ནི། རྣམ་པ་ཀུན་ཏུ་བརྟེན་པར་བྱེད། །ཅེས་གསུངས། ཡམས་
ཀྱི་ནད་དང་འདྲ་བའི་རྣམ་པར་རྟོག་པ་འདི་རྣམས་ཟད་པར་སྤངས་
ནས་བདེ་བར་གནས་པ་ནི། དཔེར་ན་ནད་ཀྱིས་བཏབ་པ་ཡུན་རིང་
བོར་ལོན་ནས་ནད་ལས་གྲོལ་བ་ན། སླར་སྲོག:རྙེད་པ་ལྟ་བུའི་་་
དགའ་བའི་དབུགས་ཕྱིན་པ་ལྟར་འགྱུར་ཞིང༌། དེའི་ཚེ་རྣམ་པ་ཀུན་
ཏུ་འགྲོ་བ་ཡི་ཕན་བདེ་སྒྲུབ་པར་བྱེད་པའི་ཡོན་ཏན་ཕུན་སུམ་ཚོགས་
510

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པ་ཀུན། རྒྱ་མཚོ་ཆེ་ལ་ཆུ་བོ་ཆེན་པོ་བཞི་སོགས་རྒྱུན་ཆད་མེད་པར་
རང་གི་ངང་གིས་འབབ་པ་བཞིན་དུ། སྤང་རྟོགས་ཡོན་ཏན་གྱི་
འབྲས་བུ་མཆོག་གིས་སྤ་བ་སྟེ་མཛེས་པ་ཡི་བྱང་ཆུབ་སེམས་དཔའ་
ཆེན་པོ་དེ་ལ་ནི། །རྣམ་པ་ཀུན་ཏུ་བརྟེན་པར་བྱེད་དོ། ། སྤྱིར་
ཡམས་ལ་མང་སྟེ། ལུང་ལས། བྱི་བ་ནེ་ཙོ་ཆ་ག་པ། །ཧ་ཅང་ཆར་
ཆེས་ཆར་ཆུང་དང་། །རྒྱལ་བོ་ངན་པར་གྱུར་པ་སྟེ། །འདི་དག་་་་
འཇིག་རྟེན་ཡམས་ཞེས་བྱ། ། ཞེས་སོ། ། གདགས་པ་ལས་།
གངྒཱ་ཤར་ཕྱོགས་རྒྱ་མཚོར་འགྲོ་བ་སྟེ། སིན་དྷུ་ལྷོ་ཕྱོགས་རྒྱ་མཚོར་
འགྲོ་བ་ཡིན། བཀྵུ་ཡང་ནི་ནུབ་ཕྱོགས་རྒྱ་མཚོར་འགྲོ།! དེ་ཡི་བྱང་
ཕྱོགས་རྒྱ་མཚོར་སཱི་ཏ་འགྲོ་ཞེས་གསུངས་སོ། ། སྐབས་འདིའི་མདོ་
ལས་སྒོམ་ལམ་ཆེན་པོའི་ཆེན་པོ་སོགས་ལ་གནས་པའི་སེམས་དཔའ་
ཆེན་པོ་དེ་དག་ནི། _ལྗང་བུའི་ལོ་མ་དང་། མེ་ཏོག་དང་།
འབྲས་བུ་ལྟར། སེམས་ཅན་རྣམས་ཀྱི་ཉེར་འཚོར་འགྱུར་བར་་་་་་
གསུངས་ལ། དེ་ཡང་ལོ་མའི་དཔེས་བྱང་སེམས་དེ་ལ་བརྟེན་ནས་
ངན་སོང་ལས་གྲོལ་བ་དང་། མེ་ཏོག་གི་དཔེས་དེ་ལ་བརྟེན་ནས་
བདེ་འགྲོ་ལྷ་མིའི་རིགས་སུ་སྐྱེ་བ་དང་། འབྲས་བུའི་དཔེས་དེ་ལ་
བརྟེན་ནས་རང་རང་གི་སྐལ་བ་བཞིན་རྒྱུན་དུ་ཞུགས་པའི་འབྲས་བུ་
ནས་རྣམ་མཁྱེན་གྱི་བར་འཐོབ་པར་འགྱུར་བར་གསུངས་སོ། །
བཞི་བ་བར་ཆད་མེད་པའི་རྩེ་སྦྱོར་ལ་གསུམ། ངོ་བོ་དང་། རྒྱུ་
དང་། སྤང་བྱའོ། དང་བོ་ནི སྟོང་གསུམ་སྐྱེ་བོ་ཉན་ཐོས་་
དང་། །བསེ་རུའི་རྟོགས་པ་ཕུན་ཚོགས་དང༌། །བྱང་ཆུབ་སེམས་་་
དཔའི་སྐྱོན་མེད་ལ། ། བཀོད་པའི་དགེ་བ་དཔེར་མཛད་ནས།།།
བསོད་ནམས་མང་བོ་ཉིད་ཀྱིས་ནི། །སངས་རྒྱས་ཉིད་ཀྱི་བར་མེད་
511

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དེ། །བར་ཆད་མེད་པའི་ཏིང་ངེ་འཛིན། །དེ་ནི་རྣམ་པ་ཀུན་མཁྱེན་
ཉིད། ། ཅེས་གསུངས། དེ་ཡང་སྟོང་གསུམ་གྱི་སྐྱེ་བོ་ཐམས་ཅད་
ཉན་ཐོས་དང་། བསེ་རུའི་རང་རྒྱལ་གྱི་རྟོགས་པ་ཕུན་སུམ་ཚོགས་
པ་ལ་བཀོད་པ་བས། སེམས་དང་བོ་བསྐྱེད་པའི་བསོད་ནམས་མང་
བར་གསུངས་པ་དང་། དེ་བཞིན་དུ་སྐྱེ་བོ་དེ་རྣམས་དཀར་བོ་རྣམ་
པར་མཐོང་བའི་ས་སོགས་དམན་པ་ས་བརྒྱད་དང་། བྱང་ཆུབ་་
སེམས་དཔའི་སྐྱོན་མེད་པར་ཞུགས་པ་ས་དང་བོ་རབ་ཏུ་དགའ་བ་ལ་
བཀོད་པའི་བསོད་ནམས་ཀྱི་དགེ་བ་དཔེར་མཛད་ནས། དེ་བས་
བྱང་ཆུབ་ལ་ཞུགས་པ་བསོད་ནམས་ཆེས་མང་བོ་ཉིད་དུ་གསུངས་པ་
རྣམས་ཀྱིས་ནི། བར་ཆད་མེད་པའི་རྩེ་སྦྱོར་བསྟན་པ་ཡིན་ནོ། །
བར་ཆད་མེད་རྩེ་ནི་སངས་རྒྱས་ཉིད་ཀྱི་བར་ཆད་མེད་པའི་རྒྱུ་རང་
ཞེད་དེ། བར་ཆད་མེད་པའི་ཏིང་ངེ་འཛིན་གྱི་དེ་མ་ཐག་འབྲས་ནི།
རྣམ་པ་ཀུན་མཁྱེན་པའི་ཡེ་ཤེས་ཉིད་ཡིན་པའི་ཕྱིར་རོ། ། བྱང་
ཆུབ་ལ་ཞུགས་པ་ནི། བྱང་ཆུབ་ཀྱི་དངོས་རྒྱུ་བར་ཆད་མེད་པའི་
ཏིང་ངེ་འཛིན་ལ་ཞུགས་པའི་དོན་ནོ། ། གཉིས་པ་ནི། འདི་ཡི་
དམིགས་པ་དངོས་མེད་དེ། །བདག་པོ་དྲན་པ་ཡིན་པར་བཞེད། །
རྣམ་པ་ཞི་ཉིད་འདི་ལ་ནི། །རབ་ཏུ་སྨྲ་རྣམས་རྒྱུད་མར་རྒོལ། །ཞེས་
གསུངས། བར་ཆད་མེད་པའི་ཏིང་ངེ་འཛིན་འདི་ཡི་དམིགས་པ་ནི།
ཆོས་ཀུན་བདེན་གྲུབ་ཀྱི་དངོས་པོར་མེད་པའི་ཆོས་ཉིད་འོད་གསལ་བ་
དེ་ཡིན་ནོ། ། དེ་སྐྱེ་བ་ལ་དབང་སྒྱུར་བའི་བདག་པོ་སྟེ་བདག་རྐྱེན་
ནི། བདེན་གཉིས་དབྱེར་མེད་པར་རྟོགས་པའི་ཡེ་ཤེས་ཡང་ཡང་
དྲན་པ་ཡིན་པར་བཞེད་དོ། ། དེའི་རྣམ་པ་ནི་རྣམ་པར་རྟོག་པའི་
སྤྲོས་པ་ཐམས་ཅད་ཞི་བ་ཉིད་ཡིན་ནོ། ། བར་ཆད་མེད་པའི་ཏིང་
512 -―

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
ངེ་འཛིན་གྱི་དམིགས་རྣམ་གྱི་དོན་འདི་ལ་ནི། དོན་དམ་པར་མེད་
པ་དང་ཀུན་རྫོབ་ཏུ་བྱ་བ་བྱེད་པ་གཉིས་ནང་འགལ་ཏུ་རབ་ཏུ་སྨྲ་བ་
རྣམས་ཀྱིས་རྒྱུད་མར་རམ་ཡང་ཡང་རྒོལ་པའི་ཀླན་ཀ་བྱེད་དོ། །
གསུམ་པ་ནི། དམིགས་པ་འཐད་དང་དེ་ཡི་ནི། ངོ་བོ་ཉིད་ངེས་
གཟུང་བ་དང་། །རྣམ་ཀུན་མཁྱེན་ཉིད་ཡེ་ཤེས་དང་། །དམ་པའི་
དོན་དང་ཀུན་རྫོབ་དང་། །སྦྱོར་དང་དཀོན་མཆོག་གསུམ་པོ་དང་། །
ཐབས་བཅས་ཐུབ་པའི་རྟོགས་པ་དང་། ཕྱིན་ཅི་ལོག་ནི་ལམ་བཅས་
དང་། །གཉེན་པོ་མི་མཐུན་ཕྱོགས་དག་དང༌། །མཚན་ཉིད་དང་ནི་
སྒོམ་པ་ལ། །སྨྲ་བ་རྣམས་ཀྱི་ལོག་རྟོག་པ། །རྣམ་པ་ཀུན་མཁྱེན་ཉིད་
རྟེན་ཅན། །རྣམ་པ་བཅུ་དྲུག་དག་ཏུ་བཞེད། །ཅེས་གསུངས། དེ་
ཡང་བར་ཆད་མེད་པའི་རྩེ་སྦྱོར་གྱི་དམིགས་པ་མི་འཐད་པར་ཐལ།
འདུས་བྱས་དང་འདུས་མ་བྱས་ཀྱི་ཁམས་དག་དོན་དམ་པར་མེད་པའི་
ཕྱིར། ཞེས་པ་དང་། བར་ཆད་མེད་པའི་ཏིང་ངེ་འཛིན་དེ་ཡི་ནི་
དམིགས་པའི་ངོ་བོ་ཉིད་ངེས་པར་གཟུང་བ་སྟེ་རྟོགས་པ་མི་འཐད་
པར་ཐལ། རྣམ་པ་ཐམས་ཅད་དུ་དམིགས་པ་རང་བཞིན་གྱིས་མེད་
པའི་ཕྱིར། ཞེས་པ་དང་། རྣམ་པ་ཀུན་མཁྱེན་ཉིད་ཀྱི་ཡེ་ཤེས་མེད་
པར་ཐལ། དོན་དམ་པར་ཤེས་བྱ་དངོས་པོ་དང་དངོས་པོ་མེད་པ་
དག་མི་དམིགས་པའི་ཕྱིར། ཞེས་པ་དང་། དམ་པའི་དོན་གྱི་་
བདེན་པ་དང་ཀུན་རྫོབ་ཀྱི་བདེན་པ་གཉིས་ཀྱི་རྣམ་དབྱེ་མི་འཐད་
ཆོས་ཐམས་ཅད་སྤྲོས་བྲལ་དེ་བཞིན་ཉིད་ཀྱི་ངོ་བོར་པར་ཐལ།
རིགས་གཅིག་པའི་ཕྱིར། ཞེས་པ་དང༌། སྦྱིན་སོགས་ལ་སྦྱོར་བ་སྟེ་
སྦྱིན་སོགས་ཕར་ཕྱིན་ཉམམས་སུ་ལེན་པ་མི་འཐད་པར་ཐལ། སྦྱིན་
སོགས་ཀྱི་འཁོར་གསུམ་དོན་དམ་པར་མི་དམིགས་པའི་ཕྱིར། ཞེས་
513

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་དང་། དོན་དམ་པར་མེད་ན་དཀོན་མཆོག་གསུམ་པོ་ཡང་མེད་
པར་འགྱུར་པ་ལས། ·དང་བོ་སངས་རྒྱས་དཀོན་མཆོག་མེད་པར་
ཐལ། གང་ལ་བློ་རྒྱས་པའི་ཡུལ་གྱི་ཤེས་བྱ་དོན་དམ་པར་མེད་པའི་
ཕྱིར། ཞེས་པ་དང་། ཆོས་དཀོན་མཆོག་མེད་པར་ཐལ། ཆོས་
ཐམས་ཅད་དོན་དམ་དུ་མེད་པའི་མིང་དུ་བཏགས་པ་ཙམ་དུ་ཟད་
པའི་ཕྱིར། ཞེས་པ་དང་། དགེ་འདུན་དཀོན་མཆོག་མེད་པར་
ཐལ། དགེ་འདུན་དུ་གདགས་པའི་གཞི་གཟུགས་ཕུང་སོགས་དོན་
དམ་པར་མེད་པའི་ཕྱིར། ཞེས་པ་དང་། རྣམ་པ་ཐམས་ཅད་་
མཁྱེན་པའི་རྒྱུ་ཐབས་ལ་མཁས་པ་དང་བཅས་པར་མི་འཐད་པར་ཐལ།
སྦྱིན་སོགས་ཀྱི་འཁོར་གསུམ་དུ་དམིགས་པ་བཀག་པའི་ཕྱིར། ཞེས་
པ་དང་། ཐུབ་པའི་མངོན་པར་རྟོགས་པ་མི་འཐད་པར་ཐལ།
དངོས་པོ་དང་དངོས་པོ་མེད་པ་དང་དེ་གཉིས་ཡིན་དང་གཉིས་མིན་
གྱི་ངོ་བོ་རྟོགས་ཤིང་ཤེས་པ་བཀག་པའི་ཕྱིར། ཞེས་པ་དང་། སྡུག་
བདེན་གཙང་བདེ་རྟག་བདག་ཏུ་འཛིན་པ་ཕྱིན་ཅི་ལོག་ནི་མ་ཡིན་
པར་ཐལ། སྡུག་བདེན་མི་རྟག་པ་སོགས་ཀྱང་སྤྲོས་པའི་རྣམ་བཞག་
-ཙམ་ལས་དོན་དམ་པར་མེད་པའི་ཕྱིར ཞེས་པ་དང་། བྱང་་
སེམས་ཀྱིས་ཉན་རང་གི་ལམ་དང་བཅས་པ་སྒོམ་པ་མི་འཐད་པར་
ཐལ། དེའི་དེ་དག་ལམ་གྱི་འབྲས་བུ་མྱང་འདས་མངོན་དུ་མི་བྱེད་
པའི་ཕྱིར། ཞེས་པ་དང་། གཉེན་པོ་དང་མི་མཐུན་པའི་ཕྱོགས་
དག་མེད་པར་ཐལ། རིམ་པ་ལྟར་དོན་དམ་པར་བླང་བྱ་དང་དོར་
བྱ་མེད་པའི་ཕྱིར། ཞེས་པ་གཉིས་དང༌། ཆོས་ཀྱི་མཚན་ཉིད་མེད་
པར་ཐལ། དོན་དམ་པར་མཚོན་པར་བྱ་བའི་གཞི་མེད་པའི་ཕྱིར
ཞེས་པ་དང་། བཅུ་དྲུག་པ་ནི། ཆེད་དུ་བྱ་བ་དག་ཐོབ་བྱའི་ཕྱིར་
514

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དུ་ལམ་སྒོམ་པ་མི་འཐད་པར་ཐལ། དོན་དམ་པར་བསྒོམ་བྱ་རང་
སྤྱིའི་མཚན་ཉིད་མེད་པའི་ཕྱིར། ཞེས་པའོ། ། དེ་ལྟར་ཡུལ་བཅུ་
དྲུག་ལ་ཀླན་ཀ་སྨྲ་བ་རྣམས་ཀྱི་ལོག་པར་རྟོག་པ་རྣམ་པ་ཀུན་མཁྱེན་
ཉིད་ཀྱི་རྟེན་ཅན་ཏེ་ཡུལ་ཅན་ནི། རྣམ་པ་བཅུ་དྲུག་དག་དུ་བཞེད་
དོ། ། དེ་ཡང་ཡུལ་དེ་དག་ལ་ཡུལ་ཅན་རྣམ་མཁྱེན་གྱི་མིང་གིས་
བཏགས་པ་ཡིན་པར་སྦྱང་དཀའ་བའི་ས་ལ་གནས་པའི་སློབ་དཔོན་
ཤཱནྡི་བས་གསུངས་སོ། ། དོན་དམ་གྱི་ཁྱད་པར་མ་སྦྱོར་བར་ཀུན་
རྫོབ་ཙམ་ཞིག་རྟགས་སུ་བཀོད་པའི་ཀླན་ཀ་ནི། ཀུན་རྫོབ་སྒོ་ཅན་
དང་། དོན་དམ་མམ་དོན་དམ་གྱི་ཁྱད་པར་སྦྱོར་བརྟགས་སུ་བཀོད་
པའི་ཀླན་ཀ་ནི། །དོན་དམ་སྒོ་ཅན་ཡིན་ལ། དེ་ཡང་དཔེར་ན།
དབུ་མ་བས་བླང་དོར་བདེན་པར་མེད་ཟེར་བ། དངོས་སྨྲ་བས་
གཏན་མེད་དུ་གོ་ནས། འོ་ན་སྤང་གཉེན་མེད་པར་ཐལ། བླང་
དོར་མེད་པའི་ཕྱིར་ཞེས་པ་དང་སྤང་གཉེན་མེད་པར་ཐལ། བླང་
དོར་དོན་དམ་པར་མེད་པའི་ཕྱིར་ཞེས་པ་ལྟ་བུའོ། ། ལན་ལ།
ཁོ་བོ་ཅག་གིས་བླང་དོར་མེད་ཟེར་བ་དོན་དམ་དུ་ཡིན་གྱི། ཀུན་
རྫོབ་ཏུ་མིན་པས་རྟགས་མ་གྲུབ་ཅེས་པ་དོན་དམ་གྱི་ལན་དང་།
གཉིས་པ་ལ་ཁྱབ་པ་མེད་དེ། དོན་དམ་པར་བླང་དོར་མེད་ཀྱང་
ཀུན་རྫོབ་ཏུ་སྤང་གཉེན་འཐད་ཅེས་པ་ཀུན་རྫོབ་ཀྱི་ལན་ནོ། །
གསེར་འཕྲེང་ལས། དེ་ལ་རིགས་མཐུན་ནི། ཀུན་རྫོབ་རྟགས་སུ་
བཀོད་ནས་ཀུན་རྫོབ་དང་། དོན་དམ་རྟགས་སུ་བཀོད་ནས་དོན་
དམ་དུ་ཐལ་བ་འཕེན་པའོ། ། རིགས་མི་མཐུན་ནི། ཀུན་རྫོབ་
རྟགས་སུ་བཀོད་ནས་དོན་དམ་དང་། དོན་དམ་རྟགས་སུ་བཀོད་
ནས་ཀུན་རྫོབ་དུ་ཐལ་བ་འཕེན་པའོ། ། འོ་ན་གཉིས་སུ་གསུངས་
515

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་ཅི་ཞེ་ན། འགལ་བ་མེད་དེ། ཀུན་རྫོབ་རྟགས་སུ་བཀོད་པ་
གཉིས་ཀུན་རྫོབ་དང་། དོན་དམ་རྟགས་སུ་བཀོད་པ་གཉིས་དོན་
དམ་སྒོ་ཅན་ཡིན་པས་སོ། ། ཞེས་གསུངས་སོ། ། ཤེས་རབ་ཀྱི་
ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་མངོན་པར་
རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ་ལས་རྩེ་
མོའི་མངོན་པར་རྟོགས་པའི་སྐབས་ཏེ་ལྔ་བའོ། །
གཉིས་པ་བརྟན་པ་རྒྱུ་འབྲས་རྒྱས་པར་བཤད་པ་ལ་གཉིས།
བརྟན་པའི་རྒྱུ་མཐར་གྱིས་པ་དང་། བརྟན་པའི་འབྲས་བུ་སྐད་ཅིག་
མའི་སྦྱོར་བ་རྒྱས་པར་བཤད་པའོ། ། དང་བོ་ནི། སྦྱིན་པ་ཤེས་
རབ་བར་དག་དང་། །སངས་རྒྱས་ལ་སོགས་དྲན་དང་ཆོས། །དངོས་
ཅེས་་་
མེད་ངོ་བོ་ཉིད་ཀྱི་དེ། །མཐར་གྱིས་པ་ཡི་བྱ་བར་བཞེད། །
གསུངས། བྱང་སེམས་ཀྱི་སྦྱིན་པ་ནས་ཤེས་རབ་ཀྱི་བར་དག་སྟེ་ཕར་
ཕྱིན་དྲུག་དང་། སངས་རྒྱས་ལ་སོགས་པ་དཀོན་མཆོག་གསུམ་གྱི་
ཡོན་ཏན་སོགས་རྗེས་སུ་དྲན་པ་གསུམ་དང་། ཚུལ་ཁྲིམས་དང་་
གཏོང་བའི་ཕན་ཡོན་སོགས་དྲན་པ་གཉིས་དང་། ལས་འབྲས་ཀྱི་
དབང་བོར་ལྷ་རྗེས་སུ་དྲན་པའམ། ཡང་ན་འདོད་པ་དང་གོང་མའི་
ལྷར་གྱུར་པའི་འཕགས་པ་སོགས་རྗེས་སུ་དྲན་པ་དང་། ཆོས་ཐམས་
ཅད་བདེན་གྲུབ་ཀྱི་དངོས་པོ་མེད་པའི་ངོ་བོ་ཉིད་ཀྱི་ཚུལ་རྟོགས་པའི་
ཤེས་རབ་དེ་དང་བཅུ་གསུམ་ནི། མཐར་གྱིས་པ་ཡི་བྱ་བ་སྟེ་སྦྱོར་
བར་བཞེད་དོ། ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་བ་གསལ་བའི་
སྣང་བ་ལས་མཐར་གྱིས་པའི་མངོན་པར་རྟོགས་པའི་སྐབས་ཏེ་དྲུག་
པའོ། །
516

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གཉིས་པ་བརྟན་པའི་འབྲས་བུ་སྐད་ཅིག་མའི་སྦྱོར་བ་རྒྱས་པར་
བཤད་པ་ལ་གཉིས། ཡོན་ཏན་མངོན་དུ་བྱེད་པ་དང་། ཡུལ་གྱི་
རང་བཞིན་རྟོགས་ཚུལ་གྱི་དབང་དུ་བྱས་པའི་སྐད་ཅིག་མའོ། །
དང་བོ་ལ་གཉིས། རྣམ་སྨིན་མ་ཡིན་པ་དང༌། རྣམ་སྨིན་གྱི་སྐད་
ཅིག་མའོ། ། དང་བོ་ནི། སྦྱིན་པ་ལ་སོགས་རེ་རེས་ཀྱང་། །ཟག་
མེད་ཆོས་ཀུན་བསྡུས་པའི་ཕྱིར།།ཐུབ་པའི་སྐད་ཅིག་གཅིག་པ་ཡི། །
རྟོགས་པ་འདི་ནི་ཤེས་པར་བྱ། །ཇི་ལྟར་སྐྱེས་བུས་ཟོ་ཆུན་རྒྱུད། །
རྡོག་ཐེབས་གཅིག་གིས་བསྐྱོད་པ་ན། །ཐམས་ཅད་ཅིག་ཅར་འགུལ་
བ་ལྟར །སྐད་ཅིག་གཅིག་ཤེས་དེ་བཞིན་ནོ། ། ཞེས་གསུངས།
བྱང་སེམས་རྒྱུན་མཐའ་བའི་སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་
རེ་རེས་ཀྱང་སྦྱིན་པ་ནས་དཔེ་བཟང་བོའི་བར་གྱི་ཟག་མེད་ཀྱི་ཆོས་
ཀུན་ཉམས་ལེན་གྱི་ཡུལ་དུ་བསྡུས་པའི་ཕྱིར་ན། ཐུབ་པ་བྱང་ཆུབ་
སེམས་དཔའ་རྒྱུན་མཐའ་བའི་སྐད་ཅིག་མ་གཅིག་པ་ཡི་རྟོགས་པ་འདི་
ནི་རྣམ་སྨིན་པ་མ་ཡིན་པའི་སྐད་ཅིག་སྦྱོར་དུ་ཤེས་པར་བྱའོ། ། དེ་
ཡང་སྐད་ཅིག་སྦྱོར་རང་དུས་སུ་རྣམ་པར་སྨིན་པའམ་རྣམ་པར་སྨིན་
པ་མ་ཡིན་པའི་སངས་རྒྱས་ཀྱི་ཟག་མེད་ཀྱི་ཆོས་དེ་རྣམས་ཡུལ་དུ་བྱེད
པའི་ཆ་ནས་རྣམ་པར་སྨིན་པ་མ་ཡིན་པའི་སྦྱོར་བར་བཞག་པར་
བཤད་དོ། ། མདོ་ལས། རབ་འབྱོར་འདི་ལྟ་སྟེ། དཔེར་ན།
གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ཡོ་བྱད་ཕུན་སུམ་ཚོགས་པ་
ཐམས་ཅད་ནི་བསམ་པ་ཙམ་གྱིས་འབྱུང་ངོ་། ། རབ་འབྱོར་དེ་
བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའི་ནི
བསམས་པ་ཙམ་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་
རོ། ། ཞེས་སོ། ། འདི་ནི་བསྟན་བཅོས་ལ་གྲགས་པའི་་་་་་་་་་་་
517

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དཔེའོ། ། འཇིག་རྟེན་པའི་དཔེ་ནི། དེ་ཡང་ཇི་ལྟར་ན་སྐྱེས་བུས་
ཟོ་ཆུན་གྱི་རྒྱུད་རྡོག་ཐེབས་གཅིག་གིས་བསྐྱོད་པ་ན། དེ་ཐམས་ཅད་
ཅིག་ཅར་འགུལ་ཞིང་འཁོར་བ་ལྟར། སྔོན་གྱི་སྨོན་ལམ་གྱི་སྟོབས་
ཀྱིས་སྐད་ཅིག་མ་གཅིག་གི་ཡེ་ཤེས་ཀྱི་ཉམས་ལེན་ཡང་དེ་བཞིན་ནོ། །
ཉི་སྣང་ལས། ཡང་ཇི་ལྟར་ཟག་པ་མེད་པའི་ཆོས་གཅིག་ལ་དམིགས་
པའི་སྒོམ་པ་ལ་ཞུགས་པ་ན། ཟག་པ་མེད་པའི་ཆོས་ཐམས་ཅད་
སྡུད་པ་ཡིན་ཞེ་ན། ཞེས་གསུངས་སོ། ། གཉིས་པ་ནི། གང་ཚེ་
ཆོས་དཀར་ཐམས་ཅད་ཀྱི། །རང་བཞིན་ཤེས་རབ་ཕ་རོལ་ཕྱིན། །
རྣམ་སྨིན་ཆོས་ཉིད་གནས་སྐབས་སྐྱེས། །དེ་ཚེ་སྐད་ཅིག་གཅིག་ཡེ་
ཤེས། །ཞེས་གསུངས། གང་གི་ཚེ་སྒྲིབ་གཉིས་ཀྱི་དྲི་མ་མཐའ་དག་
དང་བྲལ་བའི་ཆོས་དཀར་པོ་ཐམས་ཅད་ཀྱི་རང་བཞིན་ཤེས་རབ་ཀྱི་
ཕ་རོལ་ཏུ་ཕྱིན་པ་ནི། རྣམ་པར་སྨིན་པའི་ཆོས་ཉིད་ཀྱི་གནས་་
སྐབས་སུ་སྐྱེས་པ་དེ་ཡི་ཚེ། སྐད་ཅིག་མ་གཅིག་པའི་མངོན་པར་
རྫོགས་པར་བྱང་ཆུབ་པའི་ཡེ་ཤེས་རྣམ་པར་སྨིན་པ་ཡིན་ནོ། །
གཉིས་པ་ལ་གཉིས། མཚན་ཉིད་མེད་པ་དང་། གཉིས་སུ་མེད་
པའི་སྐད་ཅིག་མའོ། ། དང་བོ་ནི། སྦྱིན་པ་ལ་སོགས་སྤྱོད་པ་
ཡིས། །ཆོས་ཀུན་རྨི་ལ་འདྲར་གནས་ནས། །ཆོས་རྣམས་མཚན་ཉིད་
མེད་པ་ཉིད། །སྐད་ཅིག་མ་ནི་གཅིག་གིས་རྟོགས། །ཞེས་གསུངས།
བྱང་སེམས་རྒྱུན་མཐའ་བས་སྔོན་བསྐལ་བ་གྲངས་མེད་པ་གསུམ་དུ་
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ལ་ལེགས་པར་སྤྱོད་པ་
ཡིས། ཕུང་བོ་ལ་སོགས་པའི་ཆོས་ཀུན་རྨི་ལམ་འདྲར་གནས་ཏེ་རྨི་
ལམ་ལྟ་བུར་རྟོགས་པ་ལ་གནས་ནས། ཆོས་རྣམས་བདེན་པའི་་་
མཚན་ཉིད་མེད་པ་ཉིད་དུ་ཡེ་ཤེས་དུ་སྐད་ཅིག་མ་གཅིག་གིས་རྟོགས་
518

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སོ། ། གཉིས་པ་ནི། རྨི་ལམ་དང་ནི་དེ་མཐོང་ཉིད། །གཉིས་ཀྱི་
ཚུལ་དུ་མི་མཐོང་ལྟར། །ཆོས་རྣམས་གཉིས་སུ་མེད་པ་ཡི། །དེ་ཉིད་
སྐད་ཅིག་གཅིག་གིས་མཐོང༌། །ཞེས་གསུངས། རྨི་ལམ་གྱི་ཁང་་
ཁྱིམ་སོགས་དང་ནི་དེ་མཐོང་བའི་རྨི་ལམ་གྱི་ཤེས་ཉིད་ནི། གཟུང་
འཛིན་རྫས་ཐ་དད་པའི་གཉིས་ཀྱི་ཚུལ་དུ་མཐོང་བ་ལྟར། ཆོས་
རྣམས་གཉིས་སུ་མེད་པ་ཡི་དེ་བཞིན་ཉིད་ནི། རྒྱུན་མཐའི་ཡེ་ཤེས་
སྐད་ཅིག་མ་གཅིག་གིས་མཐོང་ངོ་། ། གསེར་ཕྲེང་ལས། སྐད་
ཅིག་མ་འདི་དག་ལྡོག་པ་ཐ་དད་པ་ཙམ་ཡིན་པས། ཡུལ་ཅན་ལ་
རྣམ་སྨིན་ཡིན་མིན་མི་རུང་བས་ཡུལ་ལ་བྱ་ཞིང་། དེ་ཡང་གཅིག་གི་
ཡུལ་གཉིས་ཀའི་འང་ཡིན་པའི་ཕྱིར་མདོ་བསྟན་བཅོས་ནས་བསྟན་
ཚོད་ཀྱི་ཡུལ་ལ་རྣམ་སྨིན་དང་དེ་མིན་གཉིས་སུ་དབྱེ་སྟེ། དང་བོའི་
ཡུལ་ནི་རང་གི་རྒྱུད་ལ་ནུས་པ་མཐར་ཐུག་པ་མ་སྨིན་པ་དང་། ཕྱི་མ་
ནི་རང་གི་རྒྱུད་ལ་དེ་ལྟར་སྐྱེས་པའི་གནས་སྐབས་ཀྱི་དབང་དུ་བྱས་
ནས་བཞག་གོ། ཞེས་གསུངས་སོ། ། ཤེས་རབ་ཀྱི་ཕ་རོལ་ཏུ་ཕྱིན་
པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་
བ་ཚིག་དོན་གསལ་བའི་སྣང་བ་ལས། སྐད་ཅིག་མ་གཅིག་པའི་
མངོན་པར་རྫོགས་པར་བྱང་ཆུབ་པའི་སྐབས་ཏེ་བདུན་པའོ། །
གསུམ་པ་འབྲས་བུ་ཆོས་སྐུ་རྒྱས་པར་བཤད་པ་ལ་གཉིས། སྐུ་
དང་། མཛད་པའོ། ། དང་བོ་ལ་བཞི། ངོ་བོ་ཉིད་སྐུ་དང་།
ཡེ་ཤེས་ཆོས་སྐུ་དང་། ལོངས་སྐུ་དང་། སྤྲུལ་སྐུའོ། ། དང་བོ་
ནི། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག
༑ ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་
ཅིན། །ཞེས་གསུངས། ཐུབ་པ་དེ་བཞིན་གཤེགས་པའི་ངོ་བོ་ཉིད་
519

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཀྱི་སྐུ་ནི། འཆད་པར་འགྱུར་བའི་ཟག་པ་མེད་པའི་ཆོས་གང་དག་
ཐོབ་པར་གྱུར་པ་དེ་དག་གློ་བུར་གྱི་དྲི་མའི་རྣམ་པ་ཀུན་གྱིས་རྣམ་པར་
དག་པ་དང་། ཟག་མེད་ཀྱི་ཆོས་དེ་དག་བདེན་པའི་རང་བཞིན་
གྱིས་གདོད་མ་ནས་རྣམ་པར་དག་པ་སྟེ། དག་པ་གཉིས་ལྡན་གྱི་
མཚན་ཉིད་ཅན་ནོ། ། གཉིས་པ་ལ་བཞི། ཟག་མེད་ཡེ་ཤེས་ཀྱི་
དབྱེ་བ་སྤྱིར་བསྟན་པ་དང་། དེའི་ཁྱད་པར་དང་། གཞན་དོན་
མཛད་ཚུལ་གྱི་ཁྱད་པར་བརྗོད་པའི་རྒྱུ་མཚན་ནོ། ། དང་བོ་ནི།
བྱང་ཆུབ་ཕྱོགས་མཐུན་ཚད་མེད་དང་། །རྣམ་པར་ཐར་དང་མཐར་
གྱིས་ནི། །སྙོམས་འཇུག་དགུ་ཡི་བདག་ཉིད་དང་། །ཟད་པར་བཅུ་ཡི་
བདག་ཉིད་དང་། །ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་
བས་རྣམ་བརྒྱད་དང་། །ཉོན་མོངས་མེད་དང་སྨོན་མཁྱེན་དང་། །
མངོན་ཤེས་སོ་སོར་ཡང་དག་རིག ། རྣམ་པ་ཐམས་ཅད་དག་བཞི་
དང་། །དབང་བཅུ་དང་ནི་སྟོབས་བཅུ་དང༌། །མི་འཇིགས་པ་ནི་
བཞི་དག་དང་། །བསྲུང་བ་མེད་པ་རྣམས་གསུམ་དང་། །དྲན་པ་
ཉེར་བཞག་རྣམ་གསུམ་དང་། །བསྙེལ་བ་མི་མངའི་ཆོས་ཉིད་དང་། །
བག་ཆགས་ཡང་དག་བཅོམ་པ་དང་། །སྐྱེ་ལ་ཐུགས་རྗེ་ཆེན་པོ་་་་་
དང་། །ཐུབ་པ་ཁོ་ནའི་མ་འདྲིས་ཆོས། །བཅོ་བརྒྱད་བཤད་པ་གང་
ཡིན་དང༌། །རྣམ་པ་ཐམས་ཅད་མཁྱེན་ཉིད་དང་། །ཆོས་ཀྱི་སྐུ་ཞེས་
བརྗོད་པ་ཡིན། །ཞེས་གསུངས། སངས་རྒྱས་ཀྱི་སའི་བྱང་ཆུབ་ཀྱི་
ཕྱོགས་དང་མཐུན་པའི་ཆོས་སོ་བདུན་དང༌། བྱམས་པ་དང་སྙིང་རྗེ་
དང་དགའ་བ་དང་བཏང་སྙོམས་ཚད་མེད་དེ་ཚངས་པའི་གནས་པ་
བཞི་དང་། རྣམ་པར་ཐར་བ་བརྒྱད་དང་། བསམ་གཏན་དང་བོ་
དང་། གཉིས་པ་དང་། གསུམ་པ་དང་། བསམ་གཏན་བཞི་བ་
520

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
དང་། ནམ་མཁའ་མཐའ་ཡས་དང་། རྣམ་ཤེས་མཐའ་ཡས་དང་།
ཅི་ཡང་མེད་པ་དང་། སྲིད་རྩེ་དང་། འགོག་པའི་སྙོམས་འཇུག་སྟེ།
མཐར་གྱིས་ནི་གནས་པའི་སྙོམས་པར་འཇུག་པ་དགུ་ཡི་བདག་ཉིད་
དང་། ཟད་པར་ས་དང་ཆུ་དང་མེ་དང་རླུང་དང་། ཟད་པར་
སྔོན་པོ་དང་སེར་བོ་དང་དམར་པོ་དང་དཀར་པོ་དང་། ཟད་པར་
ནམ་མཁའ་དང་། ཟད་པར་རྣམ་ཤེས་ཏེ། ཟད་པར་གྱི་སྐྱེ་མཆེད་
བཅུ་ཡི་བདག་ཉིད་དང༌། ཉི་སྣང་ལས། རྒྱུན་མི་འཆད་པར་ཁྱབ་
པར་སྤྲོ་བས་ན་ཟད་པར་གྱི་སྐྱེ་མཆེད་དོ། ། ཞེས་སོ། ། ཟིལ་
གྱིས་གནོན་པའི་སྐྱེ་མཆེད་ནི། རང་ལ་གཟུགས་ཅན་དང་གཟུགས་
ཅན་མ་ཡིན་པའི་འདུ་ཤེས་པ་དག་གིས་ཕྱི་རོལ་གྱི་གཟུགས་ཆུང་ངུ་
དང་ཆེན་པོར་ལྟ་བ་གཉིས་གཉིས་ཏེ་དབྱེ་ཟིལ་གནོན་བཞི་དང་།
རང་ལ་གཟུགས་མེད་པའི་འདུ་ཤེས་བཞག་ནས་སྔོན་པོ་དང་། སེར་
པོ་དང་། དམར་པོ་དང་།•。 དཀར་པོ་ལ་ལྟ་བའི་ཁ་དོག་ཟིལ་་་
གནོན་བཞིར་རབ་ཏུ་དབྱེ་བས་ཟིལ་གྱིས་གནོན་པའི་སྐྱེ་མཆེད་རྣམ་པ་
བརྒྱད་དང་། ཟིལ་གྱིས་མནན་པ་ནི་དབང་བསྒྱུར་བ་དང་། དེ་
དག་ཟིལ་གྱིས་མནན་ནས་ཤེས་པ་དང་མཐོང་བ་ནི། རིམ་པ་ལྟར་
ཞི་གནས་དང་ལྷག་མཐོང་གིས་སོ། ། ཉོན་མོངས་མེད་པའི་ཏིང་
ངེ་འཛིན་དང་། སྨོན་ནས་མཁྱེན་པ་དང་། མངོན་པར་ཤེས་པ་
དྲུག་དང་། ཆོས་སོ་རིག་དང་། དོན་སོ་རིག་དང་། ངེས་ཚིག་
སོ་རིག་དང་། སྤོབས་པ་སོ་སོ་ཡང་དག་པར་རིག་པ་བཞི་དང་།
ཇི་ལྟར་བཞེད་པ་བཞིན་ལུས་འདོར་ལེན་གནས་པ་ལ་དབང་འབྱོར་
བའི་ཞི་ལྷག་ནི། གནས་སམ་རྟེན་ཡོངས་སུ་དག་པ་དང་།། དེ་
།བཞིན་དུ་དམིགས་པ་སྤྲུལ་བསྒྱུར་ལ་མངའ་བརྙེས་པའི་དམིགས་པ་
521

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཡོངས་སུ་དག་པ་དང་། ཏིང་ངེ་འཛིན་གྲངས་མེད་པ་ལ་མངའ་
བསྒྱུར་བའི་ཐུགས་ཡོངས་སུ་དག་པ་དང་། གཟུངས་ཀྱི་སྒོ་སོགས་
ཤེས་བྱའི་རྣམ་པ་ཐམས་ཅད་ལ་དབང་བསྒྱུར་བའི་ཡེ་ཤེས་ཡོངས་སུ་
དག་པ་བཞི་དང་། སྔོན་སེམས་ཅན་ལ་ཁ་ཟས་དང་སྨོན་སོགས་
བྱིན་པའི་འབྲས་བུ་ཇི་ལྟར་བཞེད་པ་བཞིན་ཚེ་གཏོང་འཇོག་ལ་དབང་
ཐོབ་པས་ཚེ་ལ་དབང་བ་དང་། སེམས་ཅན་ལ་གང་མཁོ་བ་སྦྱིན་
པའི་འབྲས་བུ་ཇི་ལྟར་བཞེད་པ་བཞིན་ཏིང་ངེ་འཛིན་ལ་འཇུག་ནུས་
པས་སེམས་ཅན་ལ་དབང་བ་དང་། སེམས་ཅན་ལ་ཡོ་བྱད་སྣ་་་་
ཚོགས་བྱིན་པའི་བདག་འབྲས་ནམ་མཁའ་མཛོད་ལ་མངའ་བརྙེས་ཏེ་
ནོར་གྱི་ཆར་འབེབ་ནུས་པས་ཡོ་བྱད་ལ་དབང་བ་དང་། དེ་ལྟ་ན་
ཡང་མདོ་ལས། བློ་གྲོས་ཡངས་པ་རྣམས་ལ་ནོར་མེད་དགེ་འགྱུར་
ཏེ།།།དབུལ་གྱུར་ཉིད་ནི་ཐ་ཡི་སྡིག་སྤྱོད་དེ་ལྟ་མིན། །ཞེས་དང་།
ཐེག་བསྡུས་ལས། ལས་ཀྱི་སྒྲིབ་དང་མངོན་གྱུར་དང་། །སོག་དང་
གནོད་བྱེད་མཐོང་བའི་ཕྱིར། །བྱང་ཆུབ་སེམས་དཔའ་རྣམས་ཀྱིས་
ནི། །སེམས་ཅན་ལོངས་སྤྱོད་མི་ཐོབ་བརྗོད། །ཞེས་གསུངས་པ་ལྟར་
རོ། ། ཚུལ་ཁྲིམས་ཀྱི་འབྲས་བུ་ཇི་ལྟར་བཞེད་པ་བཞིན་མྱོང་་་་་་
འགྱུར་གྱི་ལས་གཞན་དུ་བསྒྱུར་ནུས་ཤིང་ལུས་ངག་གི་ལས་ཡང་དག་
པར་འགྲུབ་པས་ལས་ལ་དབང་བ་དང་། ཚུལ་ཁྲིམས་ཀྱི་འབྲས་བུ་
ཇི་ལྟར་བཞེད་པ་བཞིན་འཇིག་རྟེན་ཐམས་ཅད་དུ་སྐྱེ་བ་སྟོན་པས་སྐྱེ་
བ་ལ་དབང་བ་དང་། ཚུལ་ཁྲིམས་ལྡན་པའི་སྨོན་པ་འགྲུབ། ཅེས་
སོ། ། བཟོད་པའི་བདག་འབྲས་ཇི་ལྟར་མོས་པ་བཞིན་དེ་ལྟར་
སྟོན་ནུས་པས་མོས་པ་ལ་དབང་བ་དང་། བརྩོན་འགྲུས་ཀྱི་བདག་
འབྲས་ཇི་ལྟར་སྨོན་པ་བཞིན་འགྲུབ་པས་སྨོན་ལམ་ལ་དབང་བ་དང་།
522

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
བསམ་གཏན་གྱི་བདག་འབྲས་ཇི་ལྟར་བཞེད་པ་བཞིན་རྫུ་འཕྲུལ་སྟོན་
ནུས་པས་རྫུ་འཕྲུལ་ལ་དབང་བ་དང་། ཤེས་རབ་ཀྱི་ཕར་ཕྱིན་གྱི་
འབྲས་བུ་ཇི་ལྟར་བཞེད་པ་བཞིན་ཡེ་ཤེས་མངོན་དུ་བྱེད་ནུས་པས་ཡེ་
ཤེས་ལ་དབང་བ་དང་། གསུང་རབ་ཡན་ལག་བཅུ་གཉིས་གདུལ་བྱ་
རང་རང་གི་སྐད་དང་ཡི་གེ་སོགས་ཇི་ལྟར་རིགས་པར་ཆོས་སྟོན་ནུས་
པས་ཆོས་ལ་དབང་བ་སྟེ་དབང་བཅུ་དང་ནི། སྟོབས་བཅུ་དང་།
མི་འཇིགས་པ་ནི་བཞི་བོ་དག་དང་། དེ་བཞིན་གཤེགས་པའི་སྒོ་
གསུམ་གྱི་སྤྱོད་པ་བག་མེད་དུ་འཇུག་པའི་དོགས་པ་མེད་པས། སྐུ་
གསུང་ཐུགས་ཀྱི་ཀུན་ཏུ་སྤྱོད་པ་ཡོངས་སུ་བསྲུང་བ་མེད་པ་རྣམ་པ་
ཆོས་སྟོན་པ་ན་འཁོར་ཁ་ཅིག་གུས་པས་ཉན་པ་་་་གསུམ་དང་།
སོགས་ལ་ཆགས་པ་མེད་པ་དང་། ཁ་ཅིག་མ་གུས་པར་ཉན་པ་་་
སོགས་ལ་ཁྲོ་བ་མེད་པ་དང་། ལ་ལ་གུས་པ་དང་ལ་ལ་མ་གུས་པར་
ཉན་པ་ལ་ཆགས་སྡང་མེད་པར་ཤེས་བཞིན་དུ་བཏང་སྙོམས་སུ་གནས་
པའི་དྲན་པ་ཉེར་བཞག་རྣམ་པ་གསུམ་དང༌། དེ་ལྟ་བུའི་ཆགས་
སྡང་ནི་དགྲ་བཅོམ་པ་གཉིས་ལ་ཡང་མེད་མོད་ཀྱང་། ཆགས་སྡང་
གི་བག་ཆགས་མ་སྤངས་པས། གུས་པས་མཉན་པ་སོགས་ལ་ལྷག་
པར་དགའ་བ་དང་། གཅིག་ཤོས་ལ་དེ་ཙམ་དགའ་བ་མེད་པའི་
སེམས་ཀྱི་འགྱུར་བ་ནི་ཡོད་པར་རྒྱལ་བའི་སྲས་གྲགས་པའི་བཤེས་
གཉེན་གྱིས་བཤད་དོ། ། སེམས་ཅན་གྱི་དོན་ལ་བསྙེལ་བ་མི་་་་་
མངའི་ཆོས་ཉིད་དེ་བརྗེད་པ་དང་དུས་ལས་ཡོལ་བ་མེད་པ་དང་།
སྒྲིབ་གཉིས་ཀྱི་བག་ཆགས་ཡང་དག་པར་བཅོམ་པ་དང་། ཉོན་་
མོངས་པའི་བག་ཆགས་ནི། ཉོན་མོངས་པ་སྤངས་ཀྱང་མ་སྤང་བ་ལྟ་
བུའི་སྤྱོད་པ་སྟོན་པའི་རྒྱུར་ཉི་སྣང་ལས་གསུངས་ལ། དེ་ཡང་སྣོད་
523

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལ་ཆགས་པའི་གླ་རྩིའི་དྲི་ལྟ་བུ་ཡིན་པར་ཉ་དཔོན་ཀུན་དགའ་དཔལ་
གྱིས་བཤད་དོ། ། སྐྱེ་བོ་ཐམས་ཅད་ལ་འདུལ་བ་དང་སྨིན་གྲོལ་གྱི་
ས་ལ་བབ་མིན་སོགས་སུ་རྟག་ཏུ་གཟིགས་པའི་ཐུགས་རྗེ་ཆེན་པོ་
དང་། ཐུབ་པ་ཁོ་ནའི་མ་འདྲེས་པའི་ཆོས་བརྒྱད་བཤད་པ་གང་
ཡིན་དང༌། རྣམ་པ་ཐམས་ཅད་མཁྱེན་པ་ཉིད་དང༌། ལམ་ཤེས་པ་
ཉིད་དང་། ཐམས་ཅད་ཤེས་པ་ཉིད་དོ། ། དེ་ལྟར་ན་སངས་
རྒྱས་ཀྱི་ཡེ་ཤེས་དེ་རྣམས་ལ་ངོ་བོ་ཉིད་དང་ལྡན་པའི་ཆོས་ཀྱི་སྐུ་ཞེས་
བརྗོད་པ་ཡིན་ནོ། ། གཉིས་པ་ནི། ཉན་ཐོས་ཉོན་མོངས་མེད་
པའི་ལྟ། །མི་ཡི་ཉོན་མོངས་ཡོངས་སྤངས་ཉིད། །གྲོང་ཁྱེར་སོགས་
དེའི་ཉོན་མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད། །
སངས་རྒྱས་སྨོན་ནས་མཁྱེན་པ་ནི། །ལྷུན་གྱིས་གྲུབ་དང་ཆགས་་་་་
སྤངས་དང་། །ཐོགས་པ་མེད་དང་རྟག་གནས་དང་། །འདྲི་བ་ཀུན་
ལན་འདེབས་པར་བཞེད། །ཞེས་གསུངས། ཉན་ཐོས་དང་རང་
རྒྱལ་དགྲ་བཅོམ་པའི་ཉོན་མོངས་མེད་པའི་ལྟ་བ་སྟེ་ཏིང་ངེ་འཛིན་ནི།
རང་ལ་དམིགས་ནས་མི་ཡི་ཉོན་མོངས་པ་སྐྱེ་བ་ཡོངས་སུ་སྤོང་བ་ཉིད་
ཡིན་ཏེ། བདག་ལ་དམིགས་ནས་སྐྱེ་བོ་རྣམས་ཆགས་སྡང་སོགས་
ཉོན་མོངས་པ་གང་ཡང་སྐྱེ་བར་མ་གྱུར་ཅིག་སྙམ་དུ་སྒོམ་པ་ཡིན་པའི་
ཕྱིར་རོ། ། དེ་བཞིན་གཤེགས་པའི་ཉོན་མོངས་མེད་པའི་ཏིང་ངེ་
འཛིན་ནི། དེ་བཞིན་གཤེགས་པ་གྲོང་དང་ལྗོངས་སོགས་སུ་སེམས་
ཅན་ཉོན་མོངས་པ་མངོན་དུ་གྱུར་པ་དག་གིས་མཐོང་བའི་གནས་སུ་
བྱོན་ནས། དེའི་ཉོན་མོངས་པ་རྣམས་ཀྱི་རྒྱུན་གཅོད་པར་བྱེད་པས།
རྒྱལ་བའི་ཉོན་མོངས་མེད་པའི་ཏིང་ངེ་འཛིན་ནི་ཉན་རང་གི་དེ་ལས་
ཁྱད་པར་དུ་འཕགས་པ་ཡིན་ནོ། ། དེ་ཡང་གཅུང་དགའ་བོ་དང་
524

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
སོར་འཕྲེང་ཅན་གྱི་རྟོགས་པ་བརྗོད་པ་སོགས་དཔེར་བྱའོ།
མཛོད་ལས། ཉོན་མོངས་མེད་པ་ཀུན་རྫོབ་ཤེས། །བསམ་གཏན་
མཐའ་ནི་མི་གཡོའི་ཆོས། །མིས་བསྐྱེད་ཉོན་མོངས་འདོད་གཏོགས་
པ། །མ་སྐྱེས་གཞི་བཅས་སྤྱོད་ཡུལ་ཅན། །ཞེས་སོ། ། ཉན་ཐོས་
ལ་སོགས་པའི་སྨོན་ནས་ཤེས་པ་ནི། ཡུལ་གང་ཞིག་ཤེས་པར་འདོད་
པ་དེ་ཤེས་པར་སྨོན་ནས་བསམ་གཏན་ལ་མཉམ་པར་བཞག་པས་ཤེས་
པ་ཙམ་ཡིན་ལ། སངས་རྒྱས་ཀྱི་སྨོན་ནས་མཁྱེན་པ་ནི། རྩོལ་བ་ལ་
མི་ལྟོས་པར་རང་གི་ངང་གིས་འཇུག་པའི་ལྷུན་གྱིས་གྲུབ་པ་དང་།
བདེན་ཞེན་གྱི་ཆགས་པ་སྤངས་པ་དང༌། ཤེས་བྱ་ཐམས་ཅད་ལ་
ཐོགས་པ་མེད་པ་དང་རྒྱུན་མི་ཆད་པར་མཉམ་བཞག་ལ་གནས་པ་
དང་འདྲི་བ་ཀུན་གྱི་ལན་འདེབས་པར་བྱེད་ཅིང་ཐེ་ཚོམ་ཐམས་ཅད་
གཅོད་པར་མཛད་པ་ཡིན་པར་བཞེད་དོ། ། སྨོན་ནས་ཤེས་པའང་
དེ་བཞིན་ནོ། ། དེའི་དམིགས་པ་ཐམས་ཅད་དོ། ། ཞེས་་་་་་་
གསུངས་སོ། ། གསུམ་པ་ནི། རྒྱུ་ནི་ཡོངས་སུ་སྨིན་གྱུར་ནས། །
གང་དང་གང་ལ་གང་དང་ནི། །གང་ཉེ་བྱ་བ་ཕན་གྱུར་པ། །།དེ་དང་
དེ་ལ་དེ་སྣང་ངོ་། །ལྷ་ཡི་རྒྱལ་བོས་ཆར་ཕབ་ཀྱང༌། །།ས་བོན་མི་རུང་
མི་འཁྲུངས་ལྟར། །སངས་རྒྱས་རྣམས་ནི་བྱུང་གྱུར་ཀྱང་། །སྐལ་བ་
མེད་པས་བཟང་མི་མྱོང་། །ཞེས་གསུངས། གདུལ་བྱའི་རྒྱུད་ལ་
སངས་རྒྱས་ཀྱི་འཕྲིན་ལས་འཇུག་པའི་རྒྱུ་དགེ་བའི་རྩ་བ་ནི་ཡོངས་སུ་
སྨིན་གྱུར་པ་ནས། གདུལ་བྱ་གང་དང་གང་ལ་ཆོས་གང་གིས་དང་
ནི། དུས་གང་གི་ཚེ་རང་རང་གི་སྐལ་བ་བཞིན་ཆོས་སྟོན་པའི་བྱ་བ་
སོགས་མཛད་པས་ཕན་པར་གྱུར་པ་དེའི་ཚེ། གདུལ་བྱ་དེ་དང་དེ་
ལ་ཇི་ལྟར་འཚམ་པའི་ཆོས་ཀྱི་སྐུའི་སྤྲུལ་བ་དེ་ཡང་དངོས་སུ་སྣང་བར་
525

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ
བྱས་ནས་དོན་མཛད་པས་སྨིན་གྲོལ་གྱི་ལམ་ལ་འགོད་པ་ཡིན་ནོ།
དེ་ཡང་གར་མཁན་དུ་སྤྲུལ་ནས་དྲི་ཟའི་རྒྱལ་བོ་རབ་དགའ་འདུལ་བ་
ལྟ་བུའོ། ། ཐུགས་རྗེས་ཆེན་པོའི་བདག་ཉིད་ཅན་དེ་ནི། སེམས་
ཅན་ཀུན་ལ་ཉེ་རིང་མེད་པར་བུ་གཅིག་པ་ལྟར་བརྩེ་བས་གཟིགས་
ཤིང་ཉེ་བར་གནས་ན་ཡང་། དགེ་བའི་རྩ་བ་ཡོངས་སུ་མ་སྨིན་པའི་
སྐལ་བ་དམན་པ་རྣམས་ལ་མི་སྣང་ངོ་། ། དེ་ཡང་དཔེར་ན། ལྷ་
ཡི་རྒྱལ་བོ་སྟེ་ལྷ་ཡི་དབང་བོས་ཆར་ཕབ་ཀྱང༌། ཚིག་པ་དང་རུལ་བ་
ལ་སོགས་པས་ས་བོན་དུ་མི་རུང་བར་གྱུར་པ་དག་ལས་མྱུ་གུ་སྔོན་པོ་མི་
འཁྲུང་བ་ལྟར། སངས་རྒྱས་རྣམས་ནི་འཇིག་རྟེན་དུ་བྱུང་བར་གྱུར་
ཀྱང་། སྐལ་བ་མེད་པ་རྣམས་ལ་འཕྲིན་ལས་འཇུག་པའི་རྒྱུ་མ་ཚང་
བས་དེ་དག་གིས་དམ་པའི་ཆོས་ཐོས་པ་ལ་སོགས་པའི་རྣམ་པར་་་་
དཀར་བའི་མཛད་པ་བཟང་བོ་མི་མྱོང་ངོ་། ། ཉི་སྣང་ལས།
བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་མཛོད་ལ་
སོགས་པ་སེམས་ཅན་ཐམས་ཅད་ཀྱི་དགོས་དགུ་སྒྲུབ་པའི་ཚུལ་དུ་
གནས་པ་ཡིན་ཡང་། རང་གི་རྒྱུ་ཡོངས་སུ་སྨིན་པ་མ་ཚང་བའི་ཕྱིར་
ད་དུང་ཡང་སྐྱེ་བའི་རྩ་བ་ཅན་གྱི་སྡུག་བསྔལ་ལས་རྣམ་པར་མ་གྲོལ་བ་
ནི་འཐད་པ་ཡིན་ནོ། ། ཞེས་གསུངས་སོ།། བཞི་བ་ནི། དེ་
ལྟར་མཛད་པ་རྒྱ་ཆེའི་ཕྱིར། །སངས་རྒྱས་ཁྱབ་པར་ངེས་པར་་་་་་་་
བརྗོད། །དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་བརྗོད་པ་
ཡིན། །ཞེས་གསུངས། འགྲོ་དོན་མཛད་པའི་ཚུལ་ཇི་སྐད་བཤད་པ་
དེ་ལྟར་མཛད་པ་འཕྲིན་ལས་རྒྱ་ཆེའི་ཕྱིར་ན། སངས་རྒྱས་ཀྱིས་ཁྱབ་
པ་ཡིན་པར་ངེས་པར་བརྗོད་ཅིང་། འཁོར་བ་ཇི་སྲིད་བར་དུ་དེ་
ཉིད་ཀྱི་རྒྱུན་ཟད་པ་མེད་པའི་ཕྱིར་ན། དེ་ལ་རྟག་པ་ཞེས་ཀྱང་་
ww 526

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
བརྗོད་པ་ཡིན་ནོ། ། གསུམ་པ་ལོངས་སྤྱོད་རྫོགས་པའི་སྐུ་ལ་་་་་
གཉིས། རང་བཞིན་མདོར་བསྟན་པ་དང་། ཡོན་ཏན་རྒྱས་པར་
བཤད་པའོ། ། དང་བོ་ནི། མཚན་ནི་སུམ་ཅུ་རྩ་གཉིས་དང༌། །
དཔེ་བྱད་བརྒྱད་ཅུའི་བདག་ཉིད་འདི། ། ཐེག་ཆེན་ཉེ་བར་ལོངས་
སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། ཅེས་་་་་་་
གསུངས། མཚན་ནི་སུམ་ཅུ་རྩ་གཉིས་དང་དཔེ་བྱད་བཟང་བོ་་་
བརྒྱད་ཅུའི་བདག་ཉིད་ཅན་གྱི་འོག་མིན་ཞིང་གི་མགོན་པོ་འདི་ནི།
འཁོར་བྱང་སེམས་འཕགས་པའི་ཚོགས་དང་ལྷན་ཅིག་ཏུ་འཁོར་བ་ཇི་
སྲིད་བར་ཐེག་པ་ཆེན་པོའི་ཆོས་ཀྱི་དགའ་བདེ་ལ་རྫོགས་པར་ཉེ་བར་
ལོངས་སྤྱོད་པའི་ཕྱིར་ན། ཐུབ་པའི་ལོངས་སྤྱོད་རྫོགས་པའི་སྐུར་
བཞེད་དོ། ། གཉིས་པ་ལ་གཉིས། མཚན་དང་། དཔེ་བྱད་
དོ། ། དང་བོ་ལ་གཉིས། མཚན་དངོས་དང༌། དེ་འགྲུབ་པའི་
རྒྱུའོ། ། དང་བོ་ནི། ཕྱག་ཞབས་འཁོར་ལོའི་མཚན་དང་རུས་
སྦལ་ཞབས། །ཕྱག་དང་ཞབས་སོར་དྲ་བས་འབྲེལ་བ་དང་། །ཕྱག་ནི་
ཞབས་བཅས་འཇམ་ཞིང་གཞོན་ཤ་ཆགས། །འདི་ཡི་སྐུ་ནི་བདུན་
དག་མཐོ་བ་དང་། །སོར་མོ་རིང་དང་རྟིང་ཡངས་སྐུ་ཆེ་དྲང་། །
ཞབས་འབུར་མི་མངོན་སྤུ་ནི་གྱེན་དུ་ཕྱོགས། །བྱིན་པ་ཨེ་ནཡའི་འདྲ་
ཕྱག་རིང་མཛེས། །འདོམས་ཀྱི་སྦ་བ་སྦུབས་སུ་ནུབ་པའི་མཆོག །
པགས་པ་གསེར་མདོག་པགས་པ་སྲབ་པ་དང་། །སྤུ་ནི་རེ་རེ་ནས་
གཡས་ལེགས་འཁྲུངས་དང་། །ཞལ་མཛོད་སྤུས་བརྒྱན་རོ་སྟོད་སེང་
གེའི་འདྲ། །འདི་ཡི་དཔུང་བའི་མགོ་ཟླུམ་ཐལ་གོང་རྒྱས། །འདི་ལ་རོ་
མི་ཞིམ་པ་རོ་མཆོག་སྣང་། །སྐུ་ནི་ནྱ་གྲོནྡ་ལྟར་ཆུ་ཞིང་གབ། །གཙུག་
ཏོར་དབུར་ལྡན་ལྗགས་རིང་མཛེས་པ་དང་། །ཚངས་དབྱངས་འགྲམ་
527

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་སེང་གེའི་འདྲ་དང་ཚེམས། །ཤིན་ཏུ་དཀར་དང་ཚད་མཉམ་་་་་
ཐགས་བཟང་དང་། ། གྲངས་ནི་བཞི་བཅུ་ཐམ་པ་ཚང་བ་དང་། །
སྤྱན་ནི་མཐོན་མཐིང་སྤྱན་རྫི་བ་མཆོག་གི ། འདྲ་བ་འདི་དག་སུམ་
ཅུ་རྩ་གཉིས་མཚན། །ཞེས་གསུངས། ཕྱག་གཉིས་ཀྱི་མཐིལ་ལ་་་
མཚོན་ཆའི་འཁོར་ལོ་རྩིབས་སྟོང་དང༌། ཞབས་གཉིས་ཀྱི་མཐིལ་ལ་
འགྲོ་བ་འཇུག་པའི་འཁོར་ལོས་མཚན་པ་དང་། རུས་སྦལ་གྱི་ལྟོ་བ་
ལྟར་ཞབས་ཀྱི་མཐིལ་ས་ལ་མཉམ་པོར་འཇོག་ཅིང་ཞབས་མ་ཞུམ་པ་
ངང་བའི་རྒྱལ་བོ་ལྟར་ཕྱག་དང་ཞབས་གཉིས་ཀྱི་སོར་མོ་དང་།
རྣམས་ཀུན་ནས་མཛེས་པའི་དྲ་བས་འབྲེལ་བ་དང་། ཕྱག་མཐིལ་
དང་ནི་ཞབས་ཀྱི་མཐིལ་བཅས་འཇམ་ཞིང་གཞོན་ཤ་ཆགས་པ་དང་།
འདི་ཡི་སྐུ་ནི་ཕྱག་ཞབས་ཀྱི་རྒྱབ་བཞི་དང་ཕྲག་པ་གཉིས་དང་ལྟག་
པའི་ཕྱོགས་ཏེ་བདུན་པོ་དག་ནི་མཐོ་བ་དང་། ཕྱག་དང་ཞབས་ཀྱི་
སོར་མོ་རིང་བ་དང་། ཞབས་ཀྱི་བཞི་ཆ་ཕྱིར་འཕགས་པས་རྟིང་བ་
ཡངས་པ་དང་། མི་ཕལ་བ་ལས་ཁྲུ་བདུན་གྱིས་ཆེ་བས་སྐུ་ཆེ་བ་དང་།
སྐུ་ལ་ཡ་ཡོ་མེད་པས་དྲང་བ་དང་། ཞབས་ཀྱི་པུས་མོའི་ལྷ་ང་དང་
ཕྱིའི་ལོང་བུའི་ཚིགས་ཀྱི་རུས་པ་ཕྱིར་འབུར་བ་མི་མངོན་པ་དང་།
བ་སྤུ་རྣམས་ནི་གཡས་སུ་འཁྱིལ་ཞིང་གྱེན་དུ་ཕྱོགས་པ་སྟེ་བཅུ་ཚན་
དང་པོའོ། ། བྱིན་པ་གཉིས་ནི་རྒྱས་ཤིང་ཟླུམ་ལ་རིམ་པར་འཚམ་
པས་རི་དྭགས་ཤ་བྷ་དང་ཨེ་ན་ཡའི་བྱིན་པ་འདྲ་བ་དང་། ཞབས་
དང་ཕྱག་མཉམ་པའི་ཕྱིར་ན་སྐུ་དྲང་བོར་བཞུགས་ཀྱང་ཕྱག་མཐིལ་
གཉིས་པུས་མོའི་ལྷ་ང་ལ་སླེབས་པས་ཕྱག་རིང་ཞིང་མཛེས་པ་དང་།
གླང་བོ་དང་རྟ་ཅང་ཤེས་ལྟར་གསང་བའི་མཚན་མ་ཤིན་ཏུ་མཛེས་
པར་སྦུབས་སུ་ནུབ་པས་འདོགམས་ཀྱི་སྦ་བ་སྦུབས་སུ་ནུབ་པའི་མཆོག་
528

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དང་། པགས་པ།གསེར་ས་ལེ་སྦྲམ་ལེགས་ཕར་སྦྱངས་པའི་མདོག་
ལྟར་ཤིན་ཏུ་དྭངས།པ་དང་། པགས་པ་ཤིན་ཏུ་འཇམ་ཞིང་སྲབ་པ་
དང་། བ་སྤུ་རྣམས་ནི་གཉིས་པ་མེད་པར་རེ་རེ་ནས་གཡས་ཕྱོགས་
སུ་ལེགས་པར་འཁྲུངས་པ་དང་། ཞལ་གྱི་སྨིན་མཚམས་སུ་སྤུ་དཀར་
ལ་འཇམ་པ་གཡས་ཕྱོགས་སུ་རིམ་པ་སོ་གཉིས་སུ་འཁྱིལ་བ་ཉི་ཟླ་བརྒྱ་
ལས་ལྷག་པའི་འོད་གསལ་བའི་མཛོད་སྤུས་བརྒྱན་པ་དང་། སྐུའི་རོ་
སྟོད་འཕེལ་ག་ཆེ་བས་སེང་གེའི་རོ་སྟོད་འདྲ་བ་དང་། ལོངས་སྤྱོད་
རྫོགས་པའི་སྐུ་འདི་ཡི་དཔུང་བའི་མགོ་ཀུན་ནས་ཟླུམ་པོར་མཛེས་པ་
དང་། གསེར་གྱི་གཏན་པ་ཕྱིས་པ་ལྟར་བྲང་ངམ་ཐལ་གོང་རྒྱས་པ་
སྟེ་བཅུ་ཚན་གཉིས་པའོ། ། འདི་ལ་རོ་མི་ཞིམ་པ་རྟ་ཆག་ལྟ་བུའི་རོ་
མངར་མཆོག་ཏུ་སྣང་བ་དང་། སྐུ་ནི་འདོམས་ཀྱི་ཚད་དང་མཉམ་
པས་ཤིང་ནྱ་གྲོནྡ་ལྟར་ཆུ་ཤིང་གབ་པ་དང་། ཟླུམ་ལ་ཀུན་ནས་་་
མཉམ་པས་གཡས་སུ་འཁྱིལ་ཞིང་ལྟ་ན་སྡུག་པ་གཙུག་ཏོར་དབུར་ལྡན་
པ་དང་། ཨུཏྤལ་དམར་པོའི་འདབ་མའི་མདོག་དང་བའི་ལྗགས་
རིང་ཞིང་སྲབ་ལ་ཡངས་པས་ཞལ་གྱི་དཀྱིལ་འཁོར་ཁེབས་ནུས་ཤིང་
མཛེས་པ་དང་། བྱ་ཀ་ལ་བིང་ཀའི་སྐད་ལྟར་ཁྱབ་ཅིང་སྙན་པའི་
གསུངས་ཚངས་པའི་དབྱངས་དང་། འགྲམ་པ་མེ་ལོང་གི་དཀྱིལ་
འཁོར་ལྟར་ཟླུམ་ལ་རྒྱས་པ་ལྟ་ན་སྡུག་པས་སེང་གེའི་འགྲམ་པ་འདྲ་བ་
དང་། དུང་གི་མདོག་ལྟར་ཚེམས་ནི་ཤིན་ཏུ་དཀར་བ་དང་། མཐོ་
དམན་མེད་པའི་ཚད་མཉམ་པ་དང་། བར་མཚམས་མ་དོད་པས་
ཚེམས་ཐགས་བཟང་བ་དང་། ཚེམས་ཀྱི་གྲངས་ནི་བླ་འོག་ཏུ་ཉི་ཤུ་
རེ་ལྷག་ཆད་མེད་པར་མངའ་བས་བཞི་བཅུ་ཐམ་པ་ཚང་བ་དང་།
སྤྱན་གྱི་དཀར་ནག་གི་ཆ་ནི་མ་འདྲེས་ཤིང་དམར་པོས་མ་གཡོག་པས་
529

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སྤྱན་ནི་མཐོན་མཐིང་ཤིན་ཏུ་མཛེས་པ་དང་། སྤྱན་གྱི་སྟེང་འོག་གི་
རྫི་མ་གཞོལ་ཞིང་མ་འདྲེས་པས་བེའུ་གཞོན་ནུའམ་བ་ལང་ཁྱུ་མཆོག་
གི་རྫི་མ་འདྲ་བ་སྟེ། འདི་དག་ནི་སུམ་ཅུ་རྩ་གཉིས་གྲངས་ལྡན་གྱི་
མཚན་ནོ། ། འདི་དག་གང་ལ་ལྡན་པ་དེ་སྐྱེས་བུ་ཆེན་པོར་མཚོན་
པར་བྱེད་པས་ན་མཚན་ཞེས་བཤད་དོ། ། མཛོཛོད་ལས། ཐུབ་
མཚན་ཡུལ་ན་གནས་པ་དང༌། །གསལ་ལ་རྫོགས་པས་འཁོར་བསྒྱུར་
གྱི་མཆེད་ལས་ཁྱད་པར་ཏུ་འཕགས་པ་ཡིན། ཞེས་གསུངས་སོ། །
གཉིས་པ་ནི། འདི་ལ་མཚན་ནི་གང་གང་གི །སྒྲུབ་པར་བྱེད་པའི་
རྒྱུ་གང་ཡིན། །དེ་དང་དེ་ནི་རབ་རྫོགས་པས། །མཚན་ནི་འདི་དག་
ཡང་དག་འགྲུབ། །བླ་མ་སྐྱེས་ལ་སོགས་པ་དང༌། །ཡང་དག་བླངས་
པ་བརྟན་པ་དང་། །བསྡུ་བ་བསྟེན་དང་གྱ་ནོམ་པའི། །དངོས་པོ་
སྦྱིན་དང་གསང་བྱ་བ། །ཐར་བར་བྱེད་དང་དགེ་བ་ནི། །ཡང་དག་
བླངས་པ་སྤེལ་བ་སོགས། །སྒྲུབ་བྱེད་རྒྱུ་ཡི་མཚན་ཉིད་དེ། །མདོ་ལས་
ཇི་སྐད་འབྱུང་བ་བཞིན། །ཞེས་གསུངས། འདི་ལ་མཚན་ནི་གང་
དང་གང་གི་སྒྲུབ་པར་བྱེད་པའི་རྒྱུ་གང་ཡིན་པ་དེ་དང་དེ་ནི་རབ་ཏུ་
རྫོགས་པས། མཚན་ནི་སུམ་ཅུ་རྩ་གཉིས་པོ་འདི་དག་ཡང་དག་པར་
འགྲུབ་བོ། ། དེ་དག་ཀྱང་གང་ཞེ་ན། བླ་མ་རྣམས་ལ་བསུ་བ་
དང་སྐྱེལ་བ་དང་ཆོས་ཉན་པ་ལ་སོགས་པ་དང་། སྡོམ་པ་ཡང་དག་
པར་བླངས་པ་བརྟན་པ་དང་། བསྡུ་བ་རྣམ་བཞི་བསྟེན་པ་དང་།
གྱ་ནོམ་པའི་དངོས་པོ་སྦྱིན་པ་དང་། གསད་པར་བྱ་བ་དག་དེ་ལས་
ཐར་བར་བྱེད་པ་དང་། རང་གིས་དགེ་བ་ནི་ཡང་དག་པར་བླངས་
པ་གཞན་ལ་སྤེལ་བ་ལ་སོགས་པ་ནི། མཚན་སྒྲུབ་པར་བྱེད་པའི་རྒྱུ་
ཡི་མཚན་ཉིད་དེ། མཚན་གྱི་མདོ་ལས་ཇི་སྐད་འབྱུང་བ་བཞིན་དུ་
530

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཤེས་པར་བྱའོ། ། གཉིས་པ་དཔེ་བྱད་ནི།། ཐུབ་པའི་སེན་མོ་
ཟངས་མདོག་དང་། །མདོག་སྣུམ་མཐོ་དང་སོར་མོ་རྣམས། །ཟླུམ་
རྒྱས་བྱིན་གྱིས་ཕྲ་བ་དང་། །རྩ་མི་མངོན་དང་མདུད་པ་མེད། །ལོང་
བུ་མི་མངོན་ཞབས་མཉམ་དང་། །སེང་གེའི་གླང་ཆེན་བྱ་དང་ནི། །
ཁྱུ་མཆོག་སྟབས་གཤེགས་གཡས་ཕྱོགས་དང༌། །མཛེས་གཤེགས་དྲང་
དང་འཁྲིལ་བག་ཆགས།།།། ཕྱི་དོར་བྱས་འདྲ་རིམ་པར་འཚམ། །
གཙང་དང་འཇམ་དང་དག་པའི་སྐུ། །མཚན་ནི་ཡོངས་སུ་རྫོགས་པ་
དང་། །སྐུ་ཡི་ཁོ་ལག་ཡངས་ཤིང་བཟང་། །གོམ་སྙོམས་པ་དང་སྤྱན་
གཉིས་ནི། །དག་དང་གཞོན་ཤ་ཅན་ཉིད་དང་། །སྐུ་ཞུམ་མེད་དང་
རྒྱས་པ་དང་། །ཤིན་ཏུ་གྲིམས་པའི་སྐུ་ཉིད་དང་། །ཡན་ལག་ཤིན་ཏུ་
རྣམ་འབྱེས་དང་། །གཟིགས་པ་སྒྲིབ་མེད་དག་པ་དང་། །དཀུ་ཟླུམ་
སྐབས་ཕྱིན་མ་རྙོམས་དང་། །ཕྱང་ངེ་བ་དང་ལྟེ་བ་ནི། །ཟབ་དང་
གཡས་ཕྱོགས་འཁྱིལ་བ་དང་། །ཀུན་ནས་ལྟ་ན་སྡུག་པ་དང་། །ཀུན་
སྤྱོད་གཙང་དང་སྐུ་ལ་ནི། །སྨེ་བ་གནག་བག་མེད་པ་དང་། །ཕྱག་ནི་
་་་་་་ཤིང་བལ་ལྟར་འཇམ་དང་། །ཕྱག་རིས་མདངས་ཡོད་ཟབ་རིང་
དང་། །ཞལ་ནི་ཧ་ཅང་མི་རིང་དང༌། །མཆུ་ནི་བིམ་པ་ལྟར་དམར་
དང་། །ལྗགས་མཉེན་པ་དང་སྲབ་པ་དང་། །དམར་དང་འབྲུག་གི་
སྒྲ་ཉིད་དང་། །གསུང་མཉེན་འཇམ་དང་མཆེ་བ་ཟླུམ། །རྣོ་དང་་
དཀར་དང་མཉམ་པ་དང༌། །བྱིན་གྱིས་ཕྲ་དང་ཤངས་མཐོ་དང༌།
མཆོག་ཏུ་དག་པ་དག་དང་ནི། །སྤྱན་ཡངས་པ་དང་རྫི་མ་སྟུག
པདྨའི་འདབ་མ་འདྲ་བ་དང༌། །སྨིན་ཚུགས་རིང་དང་འཇམ་པ་་་་
དང་། ། སྣུམ་དང་སྤུ་ནི་མཉམ་པ་དང་། །ཕྱག་རིང་རྒྱས་དང་སྙན་
མཉམ་དང་། །ཉམས་པ་རྣམ་པར་སྤངས་པ་ནི། །དཔྲལ་བ་ལེགས་
531

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པར་འབྱེས་པ་དང་། །དབྱེས་ཆེ་བ་དང་དབུ་རྒྱས་དང་། །དབུ་སྐྲ་
བུང་བ་ལྟར་ནག་དང་། །སྟུག་དང་འཇམ་དང་མ་འཛིངས་དང་། །
མི་གཤོར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང་། །
དཔལ་གྱི་བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་བོ་
བཞེད། །ཅེས་གསུངས། ཐུབ་པའི་སེན་མོ་ཟངས་ཀྱི་མདོག་ལྟར་
དམར་བ་དང་། །སེན་མོ་མདངས་དང་ལྡན་པས་མདོག་སྣུམ་པ་་་་
དང་། །དེ་ལ་གཤོང་བུ་མེད་པས་མཐོ་བ་དང་། །སོར་མོ་རྣམས་ཀྱི་རྩེ་
མོ་ཟླུམ་པ་དང༌། །ཤས་ཁེངས་པས་རྒྱས་པ་དང་། རྩ་བ་ནས་རྩེ་
མོའི་བར་རིམ་གྱིས་ཏེ་བྱིན་གྱིས་ཕྲ་བ་དང་། དེ་དག་གི་རྩ་ཕྱིར་མི་
མངོན་པ་དང་། རྩ་ལ་མདུད་པ་མེད་པ་དང་། ནང་གི་ལོང་བུ་
འབུར་བ་མི་མངོན་པ་དང་། ཞབས་གཉིས་ལ་ཆེ་ཆུང་རིང་ཐུང་
སོགས་མེད་པས་མཉམ་པ་དང་བཅུ་ཚན་དང་པོའོ། ། མིའི་སེང་
གེའི་ཡིན་པས་ན་སེང་གེའི་སྟབས་ཀྱིས་བརྗིད་པར་གཤེགས་པ་དང་།
མི་གླང་ཡིན་པས་གླང་བོའི་སྟབས་སུ་ཐད་ཀར་གཤེགས་པ་དང་།
བྱ་ངང་བའི་སྟབས་ཀྱིས་ནམ་མཁའ་ལ་གཤེགས་པ་དང་ནི། མིའི་ཁྱུ་
མཆོག་ཡིན་པས་ཁྱུ་མཆོག་གི་སྟབས་ཀྱིས་འཁོར་གྱི་སྣ་དྲངས་ནས་
གཤེགས་པ་དང་། མཐུན་པ་མྱང་འདས་ཀྱི་ལམ་མངའ་བས་གཡས་
ཕྱོགས་སུ་མཐུན་པར་གཤེགས་པ་དང་། གཤེགས་པའི་ཚེ་ལྟ་ན་སྡུག་
པས་མཛེས་པར་གཤེགས་པ་དང་། མི་གཡོ་བར་དྲང་བོར་གཤེགས་
པ་དང་། འགྱིང་ལེགས་པས་སྐུ་འཁྲིལ་བག་ཆགས་པ་དང་། གློ་
བུར་གྱི་ནག་ནོག་མེད་པའི་སྐུ་བྱི་དོར་བྱས་པ་འདྲ་བ་ཉིད་དང་།
སྐུའི་རིང་ཐུང་སྦོམ་ཕྲའི་ཆ་སོགས་རིམ་པར་འཚམ་པ་དང་། བཅུ་
ཚན་གཉིས་པའོ། ། སྐུ་ལ་རང་བཞིན་གྱི་ནག་ནོག་མེད་པས་སྐུ་
532

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
གཙང་བ་དང་། སྐུ་ལ་རེག་ན་བདེ་བ་སྐྱེད་པས་འཇམ་པ་དང་།
ལུས་ཀྱི་སྐྱོན་ཐམས་ཅད་དང་བྲལ་བས་དག་པའི་སྐུའམ་སྐུ་རྣམ་པར་
དག་པ་དང་། མཚན་བཟང་བོ་སུམ་ཅུ་རྩ་གཉིས་ནི་སྐུ་ལ་ཡོངས་སུ་
རྫོགས་པ་དང་། སྐུའི་ཁྱོན་ཆེ་བས་སྐུ་ཡི་ཁོ་ལག་ཡངས་ཤིང་བཟང་
བ་དང༌། གཤེགས་པའི་ཚེ་གོམ་པ་ཆེ་ཆུང་མེད་པར་སྙོམས་པ་དང་།
སྤྱན་གཉིས་ནི་ཤིན་ཏུ་དག་པ་དང༌། ཤ་མདོག་མཛེས་ལ་མ་ཉམས་
ཤིང་གཉེར་མ་སོགས་མེད་པས་སྐུ་གཞོན་ཤ་ཅན་ཉིད་དང་། སྐུ་ཤ་
ཞུམ་པ་མེད་པ་དང་། སྐུ་ཤ་རྒྱས་ཤིང་དར་ལ་བབ་པ་དང་། བཅུ་
ཚན་གསུམ་པའོ། ། སྐུ་ཤ་མི་ལྷོད་པས་ཤིན་ཏུ་གྲིམ་པའི་སྐུ་ཉིད་
དང་། སྐུའི་ཡན་ལག་དང་ཉིང་ལག་རྣམས་རང་གི་གནས་ལས་་
གནས་གཞན་དུ་མ་འཆོལ་བར་འདོགས་མཚམས་ཤིན་ཏུ་རྣམ་པར་
འབྱེས་པ་དང་། སྤྱན་གྱི་གཟིགས་པ་ལ་རབ་རིབ་སོགས་ཀྱིས་སྒྲིབ་
པ་མེད་པས་དག་པ་དང་། དཀུའམ་གསུས་པ་ཟླུམ་པ་དང་། རྐེད་
སྐབས་འཚམ་པས་དཀུ་སྐབས་ཕྱིན་པ་དང་། རྐེད་པ་ཧ་ཅང་མི་
རིང་བས་དཀུ་མ་རྙོངས་པ་དང༌། ཕྱལ་ཕྱང་ངེ་བ་སྟེ་ལྟོ་བ་བྱམ་མེ་བ་
དང་། ལྟེ་བ་ནི་ཟབ་པ་དང་། ལྟེ་བ་རི་མོ་དང་བཅས་པ་གཡས་
ཕྱོགས་སུ་འཁྱིལ་བ་དང་། སྐུའི་དབྱིབས་དང་སྤྱོད་ལམ་ཀུན་ནས་ལྟ་
ན་སྡུག་པ་དང་། བཅུ་ཚན་བཞི་བའོ། ། སྒོ་གསུམ་གྱི་ཀུན་སྤྱོད་
གཙང་བ་དང་། སྐུ་ལ་ནི་སྨེ་བ་དང་ཤ་མཚན་གནག་བག་མེད་པ་
དང་། ཕྱག་ནི་ཤིང་བལ་ལྟར་འཇམ་པ་དང་། ཕྱག་རིས་ལ་འོད་
ཀྱི་མདངས་ཡོད་པ་དང་། ཕྱག་གི་རི་མོ་ཤེལ་སྒོང་ནང་གི་རི་མོ་ལྟར་
ཟབ་པ་དང་། ཕྱག་རིས་དཀྱུས་རིང་བ་དང་། ཞལ་ནི་ཅུང་ཟད་
ཟླུམ་པས་ཧ་ཅང་མི་རིང་བ་དང་། མཆུ་ནི་ཤིང་ཏོག་བིམ་པ་ལྟར་
533

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དམར་བ་དང་། ལྗགས་བདེ་ཞིང་མཉེན་པ་དང་། ལྗགས་སྲབ་པ་
དང་། བཅུ་ཚན་ལྔ་བའོ། ། ལྗགས་ཀྱི་མདོག་དམར་བ་དང་།
གསུང་སྐད་འབྲུག་གི་སྒྲ་ལྟར་བརྗིད་ཆེ་བ་ཉིད་དང༌།། གསུང་སྙན་
ཞིང་མཉེན་ལ་འཇམ་པ་དང་། མཆེ་བ་དག་ནི་དབྱིབས་ཟླུམ་པ་
དང་། རྩེ་མོ་རྣོ་བ་དང་། ཁ་དོག་དཀར་བ་དང་། རིང་ཐུང་
སྦོམ་ཕྲའི་ཚད་མཉམ་པ་དང་། མཆེ་བའི་རྩ་བ་ནས་རྩེ་མོར་བྱིན་
གྱིས་ཕྲ་བ་དང་། ·ཤངས་མཐོ་བ་དང་། སྣབས་སོགས་དང་བྲལ་
བས་ཤངས་མཆོག་ཏུ་དག་པ་དག་དང་ནི། བཅུ་ཚན་དྲུག་པའོ། །
སྤྱན་དཀྱུས་རིང་ཞིང་ཡངས་པ་དང་། རྫི་མ་དག་ནི་སྟུག་པ་དང་།
སྤྱན་དཀར་ནག་འབྱེས་པའམ་ཕྱེ་ཞིང་པདྨའི་འདབ་མ་འདྲ་བ་དང་།
སྨིན་ཚིགས་རིང་བ་དང་། སྨིན་མ་འཇམ་པ་དང་། སྨིན་མའི་
མདངས་སྣུམ་པ་དང་། སྨིན་མའི་སྤུ་ནི་མཉམ་པ་དང་། ཕྱག་རིང་
ཞིང་ཤ་འཚམ་པར་རྒྱས་པ་དང་། སྙན་གཉིས་ལ་མཐོ་དམན་ཆེ་
ཆུང་སོགས་མེད་པས་མཉམ་པ་དང༌། སྒྲ་མི་ཐོས་པ་སོགས་སྙན་
ཉམས་པ་རྣམ་པར་སྤངས་པ་དང་། བཅུ་ཚན་བདུན་པའོ། །
མཚམས་ཕྱེད་པས་དཔྲལ་བ་ལེགས་པར་འབྱེས་པ་དང༌། ཟླ་བ་ཚེས་
པ་ལྟར་དཔྲལ་བའི་དབྱེས་ཆེ་བ་དང་། དབུ་གདུགས་ལྟར་རྒྱས་པ་
དང་། དབུ་སྐྲ་བུང་བ་ལྟར་གནག་པ་དང་། དབུ་སྐྲ་སྟུག་པ་དང་།
དབུ་སྐྲ་འཇམ་པ་དང་། དབུ་སྐྲ་ཕན་ཚུན་མ་འཛིངས་པ་དང་།
དབུ་སྐྲ་གྱེན་དུ་མ་ལངས་པས་མི་བཤོར་བ་དང་། དབུ་སྐྲ་དྲི་ཞིམ་
པོས་སྐྱེས་བུ་ཡི་ཡིད་ནི་འཕྲོག་ཅིང་དད་པར་བྱེད་པ་དང་། ཕྱག་
ཞབས་ཀྱི་མཐིལ་ལ་དཔལ་གྱི་བེའུ་དང་བཀྲ་ཤིས་དང་གཡུང་དྲུང་
འཁྱིལ་བ་དག་གིས་ནི་བརྒྱན་པ་སྟེ་བཅུ་ཚན་བརྒྱད་པའོ། །
534

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ
དེ་ལྟར་ན་གང་གི་སྐུ་མཛེས་པར་བྱེད་པའི་ཆོས་བརྒྱད་ཅུ་བོ་དེ་
རྣམས་ནི། སངས་རྒྱས་ཀྱི་དཔེ་བྱད་བཟང་བོར་བཞེད་དོ། །
མཚན་དཔེ་འགྲུབ་བྱེད་ཀྱི་རྒྱུ་ཐུན་མོང་མ་ཡིན་པ་རྣམས་ནི་ཉི་སྣང་
དང་འགྲེལ་བཤད་དག་ལས་གསལ་ལོ།། རིན་ཆེན་ཕྲེང་བ་ལས།
རང་སངས་རྒྱས་ཀུན་ལས་འབྱུང་དང་། །སློབ་དང་མི་སློབ་ལས་་་་
འབྱུང་དང་། །འཇིག་རྟེན་མ་ལུས་ཀུན་བསོད་ནམས། །འཇིག་རྟེན་
བཞིན་དུ་དཔག་མེད་གང་། །དེ་བཅུར་སྤྲོས་པར་གྱུར་པ་ཡིས། །བ་
སྤུའི་བུ་ག་གཅིག་འགྲུབ་སྟེ། །སངས་རྒྱས་བ་སྤུའི་བུ་ག་ནི། །ཐམས་
ཅད་དེ་དང་འདྲ་བར་འབྱུང༌། །བ་སྤུའི་བུ་ག་ཐམས་ཅད་ནི། །སྐྱེད་
པར་བྱེད་པའི་བསོད་ནམས་གང་། །དེ་དག་བརྒྱར་ནི་བསྒྱུར་བ་་་་
ཡིས། །དཔེ་བྱད་བཟང་བོ་གཅིག་ཏུ་བཞེད། །བསོད་ནམས་དེ་སྙེད་
དེ་སྙེད་ཀྱིས། །རྒྱལ་བོ་དཔེ་བྱད་བཟང་བོ་ནི། །རེ་རེ་མཐར་ཕྱིན་དེ་
ལྟ་བུར། །བརྒྱད་ཅུའི་བར་དུ་འབྱུང་བར་འགྱུར། །དཔེ་བྱད་བཟང་
བོ་བརྒྱད་ཅུ་དག །འགྲུབ་པའི་བསོད་ནམས་ཚོགས་གང་ཡིན། །དེ་
དག་བརྒྱར་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་གཅིག་གོ
། མཚན་ནི་སུམ་ཅུ་འགྲུབ་པའི་རྒྱུ། །བསོད་ནམས་རྒྱ་ཆེན་གང་ཡིན་
པ། །དེ་དག་སྟོང་དུ་བསྒྱུར་བ་ཡིས། །ཟླ་བ་ཉ་འདྲའི་མཛོད་སྤུའོ། །
མཛོད་སྤུ་ཡི་ནི་བསོད་ནམས་དག ། སྟོང་ཕྲག་བརྒྱ་ནི་བསྡོམས་པ་
ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པའི་གཙུག་ཏོར་སྐྱེད་པར་
བྱེད། །གཙུག་ཏོར་བསོད་ནམས་བྱེ་བ་ནི། །གྲངས་མེད་རྒྱ་ཆེན་བཅུ་
བོ་དག ། སངས་རྒྱས་གསུང་གི་སྒྲ་དབྱངས་ནི། །ཡན་ལག་དྲུག་ཅུ་
སྐྱེད་པའི་མཆོག །ཅེས་གསུངས་ལ། མདོ་ལས། བསོད་ནམས་
བརྒྱ་ཡི་མཚན་དང་ལྡན་པས་ན། །ལྷར་བཅས་འཇིག་རྟེན་ནང་ན་
535

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསོད་ནམས་གཏེར། །མཐོང་དང་ཐོས་དང་བཞེས་པ་མཛད་པས་
ཀྱང་། །འཇིག་རྟེན་ཀུན་ལ་ཕན་པར་མཛད་པ་ལགས། །ཞེས་་
གསུངས། བཞི་བ་སྤྲུལ་སྐུ་ནི། །གང་གིས་སྲིད་པ་ཇི་སྲིད་བར། །
འགྲོ་ལ་ཕན་པ་སྣ་ཚོགས་དག ། མཉམ་དུ་མཛད་པའི་སྐུ་དེ་ནི། །
ཐུབ་པའི་སྤྲུལ་སྐུ་རྒྱུན་མི་འཆད། །དེ་བཞིན་འཁོར་བ་ཇི་སྲིད་
འདིའི། །ལས་ནི་རྒྱུན་མི་འཆད་པར་འདོད། །ཅེས་གསུངས། ཇི་
སྐད་དུ། མདོ་སྡེ་རྒྱན་ལས། བཟོ་དང་སྐྱེ་དང་བྱང་ཆུབ་ཆེ། །མྱ་
ངན་འདས་པར་རྟག་སྟོན་པ། །སངས་རྒྱས་སྤྲུལ་བའི་སྐུ་འདི་ནི།
རྣམ་པར་གྲོལ་བའི་ཐབས་ཆེན་པོ། །ཞེས་གསུངས་པ་ལྟར། གང་
གིས་སྲིད་པ་ཇི་སྲིད་བར་དུ་སྐལ་བ་དང་ལྡན་པའི་འགྲོ་བ་ཀུན་ལ་
དངོས་སུ་སྣང་བའི་སྒོ་ནས་ཕན་པ་དང་བདེ་བ་སྣ་ཚོགས་པ་དག་ཉེ་
རིང་མེད་པར་མཉམ་དུ་སྒྲུབ་པར་མཛད་པའི་སྐུ་དེ་ནི་ཐུབ་པའི་སྤྲུལ་
སྐུ་སྟེ། འཁོར་བ་མ་སྟོང་བར་དུ་རྒྱུན་མི་འཆད་དུ་འབྱོན་པ་ཡིན་
ནོ། ། དེ་བཞིན་དུ་འཁོར་བ་ཇི་སྲིད་བར་དུ་ཆོས་ཀྱི་སྐུའམ་སྤྲུལ་
བའི་སྐུ་འདིའི་མཛད་པ་འཕྲིན་ལས་ཀྱང་ནི་རྒྱུན་མི་འཆད་པར་འདོད་
དོ། ། གཉིས་པ་འཕྲིན་ལས་ནི། འགྲོ་རྣམས་ཞི་བའི་ལས་དང་
ནི། །བསྡུ་རྣམ་བཞི་ལ་འགོད་པ་དང་། །ཀུན་ནས་ཉོན་མོངས་བཅས་
པ་ཡི། །རྣམ་པར་བྱང་བ་རྟོགས་པ་དང་། །སེམས་ཅན་རྣམས་དོན་
ཇི་བཞིན་གྱི། །དོན་དང་ཕ་རོལ་ཕྱིན་དྲུག་དང་། །སངས་རྒྱས་ལམ་
དང་རང་བཞིན་གྱིས། །སྟོང་བ་ཉིད་དང་གཉིས་ཟད་དང་། །བརྡ་
དང་དམིགས་པ་མེད་པ་དང༌། །ལུས་ཅན་རྣམས་ནི་ཡོངས་སྨིན་་་་་
དང་། །བྱང་ཆུབ་སེམས་དཔའི་ལམ་དང་ནི། །མངོན་པར་ཞེན་པ་
བཟློག་པ་དང་། །བྱང་ཆུབ་ཐོབ་དང་སངས་རྒྱས་ཞིང་། །རྣམ་པར་
536

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
དག་དང་ངེས་པ་དང་། །སེམས་ཅན་དོན་ནི་ཚད་མེད་དང་། །
སངས་རྒྱས་བསྟེན་སོགས་ཡོན་ཏན་དང་། །བྱང་ཆུབ་ཡན་ལག་ལས་
རྣམས་ནི། །ཆུད་མི་ཟད་དང་བདེན་མཐོང་དང་། །ཕྱིན་ཅི་ལོག་ནི་
སྤངས་པ་དང་། །དེ་གཞི་མེད་པའི་ཚུལ་དང་ནི། །རྣམ་པར་བྱང་
དང་ཚོགས་དང་ནི།།འདུས་བྱས་འདུས་མ་བྱས་པ་ལ།།ཐ་དད་
ཡོངས་སུ་མི་ཤེས་དང་། །མྱ་ངན་འདས་ལ་འགོད་པ་སྟེ། །ཆོས་ཀྱི་སྐུ་
ཡི་འཕྲིན་ལས་ནི། །རྣམ་པ་ཉི་ཤུ་བདུན་དུ་བཞེད། །ཅེས་གསུངས།
དེ་ཡང་རང་རང་གི་སྐལ་བ་ཇི་ལྟ་བ་བཞིན་རྒྱལ་བའི་འཕྲིན་ལས་་
འཇུག་པའི་ཡུལ་དུ་གྱུར་པའི་ངན་སོང་གི་འགྲོ་བ་རྣམས་ཀྱི་སྡུག་་་་་
བསྔལ་དང་སྐྱེ་བ་སོགས་ཞི་བར་མཛད་དེ། ལམ་གྱི་རྟེན་བདེ་འགྲོ་
ལ་འགོད་པའི་འཕྲིན་ལས་དང་། འདོད་པའི་ལྷ་རྣམས་ནི་ཡུལ་ལ་
སྲེད་པའི་རྣམ་པར་གཡེང་བ་སོགས་ཞི་བའི་འཕྲིན་ལས་མཛད་དེ།
འདུ་བྱེད་ཐམས་ཅད་མི་རྟག་པར་བསམ་པ་སོགས་ལ་འགོད་པ་དང་།
མི་རྣམས་ནི་འགྲོ་བ་དང་སྲིད་པའི་ཕུན་ཚོགས་ལ་མངོན་པར་ཞེན་པ་
ཞི་བའི་འཕྲིན་ལས་མཛད་དེ། སྐྱབས་སུ་འགྲོ་བ་དང༌། བསླབ་པ་
འཛིན་པ་དང་། བསམ་པ་ཕུན་སུམ་ཚོགས་པ་བྱང་ཆུབ་ཏུ་སེམས་
བསྐྱེད་པ་སོགས་ལ་འགོད་པ་སྟེ། ལམ་གྱི་རྟེན་དང་ཞི་བ་དོན་་་་
གཉེར་གྱི་བསམ་པ་ཕུན་ཚོགས་ལ་འགོད་པའི་འཕྲིན་ལས་འདི་ནི་དང་
པོའོ། ། ཚོགས་ལམ་ལ་འགོད་པ་ལྔ་ནི། སྦྱིན་པ་གཏོང་བ་དང་།
བླང་དོར་གྱི་གནས་སོགས་སྙན་པར་སྨྲ་བ་དང་། ཇི་སྐད་སྨྲས་པའི་
དོན་ལ་གཞན་སྤྱོད་དུ་འཇུག་པ་དང་། རང་གིས་ཀྱང་དོན་དེ་དང་
མཐུན་པར་སྒྲུབ་པ་སྟེ། བསྡུ་བའི་དངོས་པོ་རྣམ་པ་བཞི་ལ་འགོད་
པ་དང་། ཀུན་ནས་ཉོན་མོངས་དང་བཅས་པ་ཡི་ཆོས་རྣམས་དོར་
537

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱ་དང་། རྣམ་པར་བྱང་བ་ཡི་ཆོས་རྣམས་བླང་བྱར་རྟོགས་པ་ལ་
འགོད་པ་དང་། སེམས་ཅན་རྣམས་ཀྱི་དོན་ཚད་མེད་པའི་བདག་
ཉིད་ཇི་ལྟ་བ་བཞིན་གྱི་དོན་དེ། ཐབས་མཁས་དང་ཚད་མེད་བཞི་
ལ་འགོད་པ་དང་། རང་གི་དོན་ཕ་རོལ་ཏུ་ཕྱིན་པ་དྲུག་སྤྱོད་པ་ལ་
འགོད་པ་དང་། རང་གཞན་གྱི་དོན་སངས་རྒྱས་ཀྱི་ལམ་སྟེ་དག་
པའི་ལས་ལམ་བཅུ་ལ་འགོད་པ་དང་། ཆོས་ཐམས་ཅད་བདེན་པའི་
རང་བཞིན་གྱིས་སྟོང་བ་ཉིད་དུ་རྟོགས་པའི་སྦྱོར་ལམ་ལ་འའགོད་པ་
དང་། གཉིས་སྣང་ཟད་པའི་ཆོས་ཉིད་གསར་མཐོང་གི་ས་དང་བོ་
ལ་འགོད་པ་དང་། ཆོས་ཐམས་ཅད་མིང་དང་བརྡ་ཡིས་བཞག་པ་
ཙམ་དུ་རྟོགས་པའི་ས་གཉིས་པ་ནས་ལྔ་བའི་བར་ལ་འགོད་པ་དང་།
དོན་དམ་པར་སྦྱིན་སོགས་ཀྱི་འཁོར་གསུམ་དམིགས་པ་མེད་པ་སྟེ་
དམིགས་སུ་མེད་པར་རྟོགས་པའི་ས་དྲུག་པ་ལ་འགོད་པ་དང་།
ཐབས་མཁས་ཀྱི་ཕར་ཕྱིན་ལྷག་པར་ཐོབ་པའི་སྟོབས་ཀྱིས་ལུས་ཅན་
རྣམས་ཀྱི་རྒྱུད་ནི་ཡོངས་སུ་སྨིན་པར་མཛད་པའི་བདུན་པ་ལ་འགོད་
པ་དང་། ཉན་རང་གི་སར་མི་ལྟུང་བར་ངེས་པའི་བྱང་ཆུབ་སེམས་
དཔའི་ས་བརྒྱད་པའི་ལམ་ལ་འགོད་པ་དང་ནི། བདེན་པའི་གཟུང་
འཛིན་དུ་མངོན་པར་ཞེན་པ་བཟློག་པ་ས་བརྒྱད་པ་ལ་འགོད་པ་སྟེ་
གཉིས་པ་དང་། བྱང་ཆུབ་ཀྱི་ལམ་ཁྱད་པར་ཅན་ཐོབ་པ་ས་དགུ་བ་
ལ་འགོད་པ་དང་། རང་ཉིད་སངས་རྒྱས་པའི་སྣོད་བཅུད་ཀྱི་ཞིང་
རྣམ་པར་དག་པ་ཅན་དབང་བསྐུར་བའི་ས་བཅུ་བ་ལ་འགོད་པ་དང་།
སྐྱེ་བ་གཅིག་གིས་འཚང་རྒྱ་བར་ངེས་པ་སྐྱེ་བ་གཅིག་གིས་ཐོགས་པ་ལ་
འགོད་པ་དང་། རྟེན་དེ་ལ་སེམས་ཅན་གྱི་དོན་ནི་ཚད་མེད་པ་སྒྲུབ་
པ་ལ་འགོད་པ་དང་། རྟེན་དེ་ལ་འཇིག་རྟེན་གྱི་ཁམས་ཀུན་ཏུ་འགྲོ་
538

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
ཞིང་སངས་རྒྱས་བསྟེན་པ་དང་ཆོས་ཉན་པ་ལ་སོགས་པའི་ཡོན་ཏན་
ལ་འགོད་པ་དང་། ཚེ་འདི་ཉིད་ལ་བྱང་ཆུབ་ཆེན་པོ་ཐོབ་པའི་ཡན་
ལག་ཡོངས་སུ་རྫོགས་པ་ལ་འགོད་པ་དང་། ལས་འབྲས་ཀྱི་འབྲེལ་
བ་ཆུད་མི་ཟ་བར་མཐོང་བ་ལ་འགོད་པའམ་ཡང་ན་གྲངས་མེད་
གསུམ་དུ་ཚོགས་གཉིས་བསགས་པའི་ལས་རྣམས་ཀྱི་འབྲས་བུ་ནི་ཆུད་
མི་ཟ་བར་ཚེ་འདིར་འཚང་རྒྱ་བ་ལ་འགོད་པ་དང་། སྲིད་པ་ཐ་མའི་
རྟེན་དེ་ལ་བདེན་པ་བཞིའི་དངོས་པོ་ཇི་ལྟ་བཞིན་མཐོང་བ་ལ་འགོད་
པ་དང་། རྟེན་དེ་ལ་ཕྱིན་ཅི་ལོག་བཞི་ནི་སྤངས་པ་ལ་འགོད་པ་དང་།
རྟེན་དེ་ལ་ཕྱིན་ཅི་ལོག་དེ་ཡི་གཞི་བདེན་འཛིན་གྱིས་ཇི་ལྟར་བཟུང་བ་
ལྟར་མེད་པའི་ཚུལ་རྟོགས་པ་ལ་འགོད་པ་དང་ནི། ཆོས་ཉིད་མཉམ་
པ་ཉིད་ཀྱི་རྣམ་པར་བྱང་བའི་ཡུལ་ཅན་གྱི་ཤེས་རབ་ཁྱད་པར་ཅན་
བྱང་ཆུབ་ཆེན་པོའི་དངོས་རྒྱུ་ཡེ་ཤེས་ཀྱི་ཚོགས་ལ་འགོད་པ་དང་།
བླ་མེད་བྱང་ཆུབ་ཀྱི་དངོས་རྒྱུ་བསོད་ནམས་ཀྱི་ཚོགས་ལ་འགོད་པ་
དང་ནི། འདུས་བྱས་འཁོར་བ་དང་འདུས་མ་བྱས་མྱ་ངན་ལས་
འདས་པ་ལ་དོན་དམ་པར་ཐ་དད་དུ་ཡོངས་སུ་མི་ཤེས་པར་མཉམ་པ་
ཉིད་དུ་རྟོགས་པ་ལ་འགོད་པ་དང་། སྒྲིབ་པ་ཐམས་ཅད་སྤངས་
པའི་མི་གནས་པའི་མྱ་ངན་ལས་འདས་པ་ལ་འགོད་པ་སྟེ། དེ་ལྟར་
ན་ཆོས་ཀྱི་སྐུ་ཡི་འཕྲིན་ལས་ནི། རྣམ་པ་ཉི་ཤུ་རྩ་བདུན་དུ་བཞེད་
དོ། ། དེ་ཡང་མདོ་སྡེ་རྒྱན་ལས། ཇི་ལྟར་མཁའ་ལ་འཇིག་རྟེན་
གྱི། །བྱ་བ་རྒྱུན་མི་འཆད་པར་སྣང༌། །དེ་བཞིན་ཟག་མེད་དབྱིངས་
ན་ཡང་། །རྒྱལ་བའི་མཛད་པ་རྒྱུན་མི་འཆད། །ཅེས་གསུངས་པ་ལྟར་
རོ། ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ་
539

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལས་ཆོས་སྐུའི་སྐབས་ཏེ་བརྒྱད་པའོ། །
གཉིས་པ་ནི། མཚན་ཉིད་དེ་ཡི་སྦྱོར་བ་དང་། །དེ་རབ་དེ་ཡི་
གོ་རིམ་དང་། །དེ་མཐའ་དེ་ཡི་རྣམ་སྨིན་ནི། །དོན་བསྡུས་གཞན་ཏེ་
རྣམ་པ་དྲུག ། ཅེས་གསུངས། ཤེས་རབ་བྱ་བའི་མཚན་ཉིད་
མཁྱེན་པ་གསུམ་དང་། དེ་ཡི་སྦྱོར་བ་རྣམ་པ་ཀུན་མངོན་པར་་་་
རྫོགས་པར་རྟོགས་པ་དང་། དེ་ཡི་ངོ་བོར་རབ་ཏུ་གྱུར་པ་རྩེ་སྦྱོར་
དང་། སྦྱོར་བ་དེ་ཡི་གོ་རིམ་མཐར་གྱིས་པའི་སྦྱོར་བ་དང་། དེ་ཡི་
མཐའ་སྐད་ཅིག་མའི་སྦྱོར་བ་དང་། སྦྱོར་བ་དེ་ཡི་རྣམ་སྨིན་ནི་ཆོས་
ཀྱི་སྐུ་སྟེ། ཡུམ་གྱི་དོན་བསྡུས་པ་རྣམ་པ་བརྒྱད་ལས་གཞན་ཏེ་རྣམ་
པ་དྲུག་གོ། གསུམ་པ་ནི། ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་
བཞི་ཡི་བདག་ཉིད་དང་། །ཆོས་སྐུ་འཕྲིན་ལས་འབྲས་བུ་ནི། །དོན་
བསྡུས་གཞན་ཏེ་རྣམ་པ་གསུམ། །ཞེས་གསུངས། སྦྱོར་བས་བསྒོམ་
པར་བྱ་བའི་ཡུལ་ནི་མཁྱེན་པ་རྣམ་པ་གསུམ་པོ་དང་། ཆོས་སྐུ་ཐོབ་
བྱེད་ཀྱི་རྒྱུ་ནི་སྦྱོར་བ་བཞི་ཡི་བདག་ཉིད་དང་། ཆོས་ཀྱི་སྐུ་འཕྲིན་
ལས་དང་བཅས་པ་ནི་འབྲས་བུ་སྟེ། འདི་ནི་རྒྱལ་བའི་ཡུམ་གྱི་དོན་
བསྡུས་པ་སྔ་མ་གཉིས་ལས་གཞན་ཏེ་རྣམ་པ་གསུམ་མོ། ། གསུམ་
པ་བརྩམས་པ་མཐར་ཕྱིན་པའི་ཚུལ་ནི། དེ་ལྟར་རྒྱལ་བའི་ཡུམ་རྣམ་
པ་གསུམ་གྱི་དོན་བསྡུས་པ་རིམ་པ་གསུམ་དུ་མཛད་པ་ཤེས་རབ་ཀྱི་ཕ་
རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་ཅེས་བྱ་བ་རྗེ་བཙུན་བྱམས་པ་མགོན་པོས་མཛད་པ་རྫོགས་སོ། །
གསུམ་པ་མཇུག་གི་དོན་ནི། རྒྱ་གར་གྱི་པནྟི་གོ་མི་འཆི་མེད་
དེ་དགེ་བསྙེན་ཟླ་བ་དང་། འཇམ་དཔལ་རྩ་རྒྱུད་ལས། ཤར་་
ཕྱོགས་རྒྱ་མཚོ་བརྟེན་ནས་ནི། །དེ་འདིར་འབྲོག་གི་མཐར་ཐུག་་་་་
540

མངོན་པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ།
པར། །བློ་ལྡན་ལོ་ཧི་ཏ་ལས་གཞན། །བྱང་དུ་དེ་བཞིན་ཁ་བ་ཅན། །
ཞེས་ལུང་བསྟན་པའི་བདག་ཉིད་ཆེན་པོ་རྔོག་ལོ་ཙཱ་བ་དགེ་སློང་བློ་
ལྡན་ཤེས་རབ་ཀྱིས་བསྒྱུར་ཅིང་ཞུས་ཏེ་ལེགས་པར་གཏན་ལ་ཕབ་
པའོ། །
འདིར་སྨྲས་པ། རྒྱ་ཆེན་སྤྱོད་པའི་ལམ་གྱི་དཀར་པོའི་ཆ། །
ཀུན་ནས་ཡོངས་རྫོགས་རྒྱལ་ཡུམ་ནམ་མཁའི་རྒྱན། །མི་ཕམ་ཐུགས་
བཅུད་མན་ངག་གཏེར་གྱི་ཟླ། །དགའ་ལྡན་གནས་ནས་འཛམ་བུའི་
གླིང་དུ་ཤར། །མདོ་རྒྱན་དགོངས་དོན་ཤིན་ཏུ་རྒྱ་ཆེའི་ལམ། །གསལ་
བྱེད་སྒྲོན་མེ་འགྲེལ་བ་ཉེར་གཅིག་སོགས། །ཡང་དག་བྱེད་པོ་མཁས་
གྲུབ་དེ་དག་ནི། །ཐུབ་པའི་བསྟན་ལ་མི་ཕམ་གཉིས་པ་བཞིན། །རྒྱལ་
བའི་ཡུམ་ལས་ཕ་རོལ་ཕྱིན་པའི་བསྟན། །བྱང་ནས་བྱང་དང་བྱང་གི་
ཕྱོགས་ཀྱི་ཆར། །དར་བར་གསུངས་པའི་ལུང་བསྟན་མེ་ཏོག་ཆར། །
དབུས་གཙང་མདོ་ཁམས་ཧོར་ཡུལ་སོགས་སུ་བབས། །རྒྱལ་བས་ལུང་
བསྟན་བདག་ཉིད་ཆེན་པོ་དང་། །བུ་སྟོན་ཉ་དཔོན་རེད་འདའ་བ་ལ་
སོགས། །ཐུབ་བསྟན་མི་ནུབ་རྒྱལ་མཚན་འཛིན་པ་ཡི། །།སྔོན་བྱོན་
མཁས་རྣམས་གངས་ཅན་འཛིན་མའི་རྒྱན། །དེ་རྗེས་བློ་བཟང་རྒྱལ་
བ་ཡབ་སྲས་བཅས་སོགས། །བསྟན་འཛིན་བཤེས་གཉེན་གསེར་རིའི་
ཕྲེང་ལྟར་བྱོན། །རྨད་བྱུང་བཤད་དང་སྒྲུབ་པའི་ཆུ་རྒྱུན་གྱིས། །
ཡངས་པའི་ས་ཆེན་འདི་དག་འགེངས་པར་བྱས། །ད་ནི་བསྟན་ལ་
གཅེས་པའི་དམ་པ་དཀོན། །དམ་ཆོས་སྣོད་དུ་རུང་བའི་གདུལ་་་་་་
བྱའང་དཀོན། །དེ་ཕྱིར་སྐྱེ་དགུའི་ཕན་བདེ་སྣང་བའི་གཏེར། །ནུབ་
ལ་མངོན་པར་ཕྱོགས་སོ་ཤེས་ལྡན་དག །མདོ་དང་རྒྱན་གྱི་དགོངས་
་་་་་་་་་དོན་ཤིན་ཏུ་ཟབ། །བདག་ནི་དུག་གསུམ་དབང་གྱུར་བློ་གྲོས
-541

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དམན། །ཚུལ་འདིར་ཀུན་རྟོགས་གཡོ་བ་ལས་བྱུང་བའི། །སྒོ་གསུམ་
ཉེས་པའི་དྲི་མ་མཐའ་དག་ནི། །ཤཱཀྱའི་རྒྱལ་བོ་རྗེ་བཙུན་མི་ཕམ་
མགོན། །སློབ་དཔོན་སྐུ་མཆེད་འཕགས་སེང་རྣམ་གཉིས་སོགས། །
རྒྱལ་བ་སྲས་དང་བཅས་པའི་སྤྱན་སྔར་ནི། །སྙིང་ནས་འཆགས་སོ་
བརྩེ་བས་སྒྲིབ་མེད་མཛོད། །བསྟན་བཅོས་ཆེན་པོ་རིན་ཆེན་སྒྲོམ་གྱི་
ཁ། །བདེ་བླགས་འབྱེད་པའི་རྨད་བྱུང་ལེགས་བཤད་འདི། །ལྷ་དང་
བླ་མས་བྱིན་གྱིས་བརླབས་པ་དང༌། །ལྷག་བསམ་སྨོན་ལམ་བཟང་
བོའི་མཐུ་ལས་བྱུང་། །ཚུལ་འདིར་བརྩོན་པའི་བསོད་ནམས་ཕུང་བོ་
སོགས། །སྒོ་གསུམ་དགེ་བའི་དངོས་པོ་ཇི་སྙེད་པ། །ཚེ་རབས་ཀུན་ཏུ་
དམ་ཆོས་འཛིན་པ་དང་། །ཐུབ་བསྟན་ཡུན་རིང་གནས་པའི་རྒྱུར་
གྱུར་ཅིག ། ནམ་ཞིག་ཚེ་འདི་སྣང་བ་ནུབ་པ་ན། །དགའ་ལྡན་ཆོས་
ཀྱི་ཕོ་བྲང་དེར་སྐྱེས་ནས། །རླབས་ཆེན་རྒྱལ་སྲས་སྤྱོད་པ་མཐར་ཕྱིན་
ཏེ། །འགྲོ་ཀུན་སྨིན་གྲོལ་ལམ་ལ་འགོད་པར་ཤོག ཅེས་ཤེས་རབ་
ཀྱི་ཕ་རོལ་ཏུ་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་གྱི་འགྲེལ་བ་ཚིག་དོན་གསལ་བའི་སྣང་བ་ཞེས་
བྱ་བ་འདི་ནི། ཤཱཀྱའི་དགེ་སློང་ཡེ་ཤེས་རྒྱ་མཚོ་ཞེས་བྱ་བས་རང་ལོ་
ལྔ་བཅུ་བ་རབ་བྱུང་བཅུ་དྲུག་པའི་བགྲང་བྱ་བཞི་བཅུ་བ་ཟིལ་གནོན་
མེ་རྟའི་ལོར་མདོ་སྨད་བྱང་ཕྱོགས་གཅན་ཚའི་ཡུལ་དུ་བྲིས་པའོ། །
སྨྲས་པ། ཆོས་ཀྱི་ཕུང་བོ་བརྒྱད་ཁྲི་བཞི་སྟོང་གི །གཙོ་བོར་
གྱུར་པའི་རྒྱལ་བ་ཡུམ་གྱི་དོན། །བདེ་བླགས་རྟོགས་པའི་མན་ངག་མི་
ཕམ་གཞུང་། །བསྟན་བཅོས་ཆེན་པོ་མངོན་པར་རྟོགས་པའི་རྒྱན། །
གསལ་བྱེད་འགྲེལ་བ་སྲིད་པའི་ཉིན་མོར་བྱེད། །དགེ་ལེགས་སྣང་བ་
542

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ་
དམ་པའི་ཁོར་ཡུག་ཅན། །གཅིག་ལས་དུ་མར་འཆར་བའི་པར་གྱི་
གཞི། །ལེགས་པར་བསྐྲུན་འདིར་འབྲེལ་ཐོགས་སྐྱེ་བོ་ཀུན། །གནས་
སྐབས་ཚེ་རིང་ནད་མེད་དོན་ཀུན་འགྲུབ། །མ་འོངས་ཚེ་རབས་ཕྲེང་
བ་རྣམས་སུ་ཡང་། །མཐོ་རིས་ཡོན་ཏན་བདུན་གྱིས་བརྒྱན་པ་ཡི། །
རྟེན་བཟང་གཅིག་ལས་གཅིག་ལྷག་འཐོབ་པར་ཤོག ། ནམ་ཞིག་རྗེ་
བཙུན་མི་ཕམ་མགོན་པོ་ནི། །གླིང་འདིར་བྱོན་ནས་ཆོས་འཁོར་སྐོར་
བའི་ཚེ། །བདེ་གཤེགས་བྱམས་པའི་འཁོར་དུ་སྐྱེ་བ་དང་། །ཟབ་དང་
རྒྱ་ཆེའི་ལམ་ལ་འཇུག་པར་ཤོག
༄༅། །རྒྱན་འགྲེལ་འདི་ནི། དཔའ་རིས་བ་ཟའི་གནས་་་
བརྟན་འཇམ་དབྱངས་འོད་ཟེར་དང་། མཆོད་རྟེན་ཐང་གི་དགེ་
སློང་བློ་གྲོས་རབ་རྒྱས། དགེ་སློང་མཁྱེན་རབ་རྒྱ་མཚོ། དགེ་ཚུལ་
ཡེ་ཤེས་ཟླ་བ། ཟབ་ལུང་འཚོ་མཛད་དཔལ་ཆེན་དོན་འགྲུབ།
,འཚོ་མཛད་ཚེ་དབང་རྣམས་ཀྱིས་ཁུར་ལེན་དང་། པར་ཡིག་པ་་
བསོད་ནམས་ཚེ་རིང་། པར་བརྐོ་བ་ཚེ་མགོན་སྲུང་རྣམས་ཀྱིས་པར་
དུ་བཀོད་པའོ། ། —སརྦ་མངྒ་ལཾ། །
543

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
༄༅། །འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་
རབ་སྒྲོན་མེ་ཞེས་བྱ་བ་བཞུགས་སོ། །
སྟོབས་བཅུ་མངའ་བ་བདེ་གཤེགས་དོན་ཀུན་གྲུབ། །
རྗེ་བཙུན་མི་ཕམ་མགོན་དང་འཇམ་པའི་དབྱངས། །
སློབ་དཔོན་སྐུ་མཆེད་མཁན་པོ་མཆིམས་ལ་འདུད། །
དེ་དག་གཞུང་ལ་བརྟེན་ནས་ཚུལ་འདི་འཆད། །
སྡོམ་ནི། རྒྱལ་བའི་ཡུམ་ལས་གསུངས་པ་ཡི། །འགྲེས་རྐང་
བརྒྱ་རྩ་བརྒྱད་ཀྱི་གྲངས། །ཕུང་བོ་ལྔ་དང་ཁམས་བཅོ་བརྒྱད། །རེག་
པ་དྲུག་དང་ཚོར་བ་དྲུག ། ཁམས་དྲུག་རྟེན་འབྲེལ་བཅུ་གཉིས་
ཏེ། །ཀུན་ཉོན་ཕྱོགས་ཀྱི་ལྔ་བཅུ་གསུམ། །རྣམ་བྱང་ཕྱོགས་ཀྱི་ང་ལྔ་
ནི། །སྤྱོད་པའི་ལམ་ལ་ཕར་ཕྱིན་དྲུག ། སྟོང་ཉིད་བཅོ་བརྒྱད་སོ་
སོར་བགྲངས། །བྱང་ཆུབ་ཕྱོགས་ཆོས་སྡེ་ཚན་བདུན། །བདེན་པ་
བཞི་དང་བསམ་གཏན་བཞི། །ཚད་མེད་བཞི་དང་གཟུགས་མེད་་་་
བཞི། །རྣམ་བཤད་བརྒྱད་དང་སྙོམས་འཇུག་དགུ ། རྣམ་ཐར་སྒོ་
གསུམ་མངོན་ཤེས་དྲུག ། ཏིང་འཛིན་གསུམ་དང་གཟུངས་སྒོ་་་
བཞི། ། སྟོབས་བཅུ་དང་ནི་མི་འཇིགས་བཞི། ། སོ་རིག་བཞི་དང་་་
བྱམས་པ་ཆེ། །ཐུགས་རྗེ་ཆེན་པོ་མ་འདྲེས་ཆོས། །རྒྱུན་ཞུགས་ཕྱིར་
འོང་ཕྱིར་མི་འོང་། །ཉན་ཐོས་དགྲ་བཅོམ་རང་སངས་རྒྱས། །གཞི་
ཤེས་དང་ནི་ལམ་ཤེས་དང་། །རྣམ་པ་ཐམས་ཅད་མཁྱེན་པའོ། །ཞེས་
སོ། ། དེ་རྣམས་ཅུང་ཟད་རྒྱས་པར་བཤད་པ་ལ་ཀུན་ཉོན་ཕྱོགས་
544

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། རྣམ་བྱང་ཕྱོགས་ཀྱི་འགྲེས་རྐང་བཤད་པ་གཉིས། དང་བོ་
ཕུང་བོ་ལྔ་བཤད་པ་ལ། ཆོས་དུ་མ་སྤོངས་པ་ནི། ཕུང་བོའི་དོན་
ནོ། ། ཕུང་བོ་ལ་དབྱེ་ན། གཟུགས་ཀྱི་ཕུང་བོ། ཚོར་བའི་ཕུང་
བོ། འདུ་ཤེས་ཀྱི་ཕུང་བོ། འདུ་བྱེད་ཀྱི་ཕུང་བོ། རྣམ་པར་ཤེས་
པའི་ཕུང་བོ་དང་ལྔའོ། ། གཟུགས་སུ་རུང་བ་ནི། གཟུགས་ཀྱི་
ཕུང་བོའི་མཚན་ཉིད། ཀུན་བཏུས་ལས། གཟུགས་ཀྱི་ཕུང་བོའི་
མཚན་ཉིད་ཅི་ཞེ་ན། གཟུགས་སུ་ཡོད་པ་རྣམ་པ་གཉིས་ཀྱིས།
གཟུགས་སུ་ཡོད་པའི་མཚན་ཉིད་དེ། རེག་པས་གཟུགས་སུ་ཡོད་པ་
དང་། ཡུལ་དཔྱད་པས་གཟུགས་སུ་ཡོད་པའོ། ། ཞེས་སོ། །
གཟུགས་ལ་དབྱེ་ན། ཕྱིའི་གཟུགས་དང་། ནང་གི་གཟུགས་
གཉིས་ཡོད། ཕྱིའི་གཟུགས་ལ་དབྱེ་ན། གཟུགས་ཀྱི་སྐྱེ་མཆེད་
དང་། སྒྲའི་སྐྱེ་མཆེད་དང་། དྲིའི་སྐྱེ་མཆེད་དང་། རོའི་སྐྱེ་
མཆེད་དང་། རེག་བྱའི་སྐྱེ་མཆེད་དང་ལྔའོ། ། མིག་གི་སྤྱོད་ཡུལ་
དུ་གྱུར་པའི་གཟུགས་ནི། གཟུགས་ཀྱི་སྐྱེ་མཆེད་ཀྱི་དོན་ཡིན་ལ།
དེ་ལ་དབྱེ་ན། ཁ་དོག་དང་དབྱིབས་གཉིས། དང་བོ་ལ་རྩ་བ་དང་
ཡན་ལག་གི་ཁ་དོག་གཉིས་ལས། དང་བོ་ལ་སྔོ་སེར་དཀར་དམར་
བཞི་དང་། ཡན་ལག་གི་ཁ་དོག་ལ། སྤྲིན་དང་དུ་བ་དང་།
རྡུལ་དང་ཁུག་སྣ་དང་། སྣང་བ་དང་མུན་པ་དང་། གྲིབ་མ་དང་།
ཉི་མའི་འོད་ཟེར་དང་བརྒྱད་ཡོད། དབྱིབས་ལ་དབྱེ་ན། རིང་བོ་
དང་། ཐུང་ངུ་དང་། མཐོན་པོ་དང་། དམའ་བ་དང་། ལྷམ་
པ་དང་། ཟླུམ་པོ་དང་། ཕྱ་ལེ་བ་དང་། ཕྱ་ལེ་བ་མ་ཡིན་པ་དང་
་་་་་་བརྒྱད་ཡོད་དོ། ། མངོན་པའི་རྒྱན་ལས། དབྱིབས་མཉམ་
པའམ་ངོས་ཡངས་པ་ནི་ཕྱ་ལེ་བ་དང༌། མི་མཉམ་པའམ་ངོས་དག་
545

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
པ་ནི། ཕྱ་ལེ་བ་མ་ཡིན་པའོ། ། ཞེས་སོ། ། རྣ་ཤེས་ཀྱི་ཉན་བྱ།
སྒྲའི་སྐྱེ་མཆེད་ཀྱི་མཚན་ཉིད། དེ་ལ་དབྱེ་ན། ཟིན་པའི་འབྱུང་བ་
ཆེན་པོའི་རྒྱུ་ལས་བྱུང་བའི་སྒྲ་དང་། མ་ཟིན་པའི་འབྱུང་བ་ཆེན་
པོའི་རྒྱུ་ལས་བྱུང་བའི་སྒྲ་གཉིས་དང༌། དེ་གཉིས་པོ་རེ་རེ་ལ་དོན་
སྟོན་པའི་སྒྲ་དང་དོན་མི་སྟོན་པའི་སྒྲ་གཉིས་གཉིས་དང་། དེ་བཞི་
བོ་རེ་རེ་ལའང་ཡིད་དུ་འོང་བ་དང་། ཡིད་དུ་མི་འོང་བའི་སྒྲ་གཉིས་
ཏེ་བརྒྱད་ཡོད་དོ། ། སྣ་ཤེས་ཀྱི་མྱོང་བྱ་དེ། དྲིའི་སྐྱེ་མཆེད་ཀྱི་
མཚན་ཉིད། དེ་ལ་དབྱེ་ན། ལྷན་སྐྱེས་ཀྱི་དྲི་དང་། དྲི་ཅན་
གཞན་དག་དང་ལྷན་ཅིག་ཏུ་སྦྱར་བྱུང་གི་དྲི་གཉིས་དང་། དེ་རེ་རེ་
ལའང་དྲི་ཞིམ་པ་དང་། མི་ཞིམ་པ་གཉིས་གཉིས་ཏེ་བཞིའོ། །
ལྕེ་ཤེས་ཀྱི་མྱོང་བྱ་ནི། འི་སྐྱེ་མཆེད་ཀྱི་མཚན་ཉིད། རོ་ལ་དབྱེ་
ན། མངར་བ་དང་སྐྱུར་བ། ཁ་བ་དང་བསྐ་བ། ཚ་བ་དང་ལན་
ཚ་བ་དྲུག་གོ། སྨན་གྱི་རྒྱུད་ལས། དེ་ཡང་མངར་བའི་རོ་དེ་མྱང་
བའི་ཚེ། ཁ་ལ་ཆགས་ཤིང་ཞིམ་པས་སྲེད་པ་སྐྱེ། །སྐྱུར་བ་སོ་བརྩེ་
བཞིན་སྡུད་ཁ་མཆུ་འཛག ། ལན་ཚ་རེག་ན་ཚ་ཞིང་མཆིལ་མ་འདུ།
ཁ་བ་ཁ་ཡི་དྲི་སྦྱོང་ཡི་ག་ལྡོག །ཚ་བ་ཁ་ལྕེ་བསྲེག་ཅིང་མིག་ཆུ་འཛག
། བསྐ་བ་ལྕེ་རྐན་ལ་ཆགས་རྩུབ་སྙམ་བྱེད། །ཅེས་གསུངས་པ་ལྟར་
རོ། ། ལུས་ཤེས་ཀྱི་མྱོང་བྱ་ནི། རེག་བྱའི་སྐྱེ་མཆེད་ཀྱི་མཚན་
ཉིད། དེ་ལ་དབྱེ་ན། རྒྱུ་ཡི་རེག་བྱ་ས་ཆུ་མེ་རླུང་སྟེ་འབྱུང་བ་བཞི་
དང་། འབྲས་བུ་འབྱུང་འགྱུར་གྱི་རེག་བྱ་ལ་དབྱེ་ན། འཇམ་པ་
དང་རྩུབ་པ་དང་། ལྕི་བ་དང་ཡང་བ་དང་། གྲང་བ་དང་བཀྲེས་
པ་དང་། སྐོམ་པ་དང་བདུན་ནོ། ། བཀྲེས་པ་ནི། ཕོ་བའི་
ནང་དུ་འབྱུང་བ་རླུང་ཤས་ཆེ་བ་ལས་གྱུར་པའི་རེག་བྱ་དང་། སྐོམ་
546 ————-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་ནི། མེ་ཤས་ཆེ་བ་ལས་གྱུར་པའི་རེག་བྱ་ཞིག་ལ་བཤད་དོ། །
སྲ་ཞིང་འཐས་པ། རླན་ཞིང་གཤེར་བ། ཚ་ཞིང་སྲེག་པ། ཡང་
ཞིང་གཡོ་བ་རྣམས་ནི། རིམ་པ་བཞིན་ས་ཆུ་མེ་རླུང་གི་མཚན་ཉིད་
དང་། འཛིན་པ་དང་སྡུད་པ་དང་། སྨིན་པ་དང་རྒྱས་པར་བྱེད་
པ་ནི། རིམ་པ་བཞིན་ས་ཆུ་མེ་རླུང་གི་བྱེད་ལས་ཡིན་ནོ། ། དེ་
ལྟར་ཡང་མཛོད་ལས། གཟུགས་རྣམ་གཉིས་དང་རྣམ་ཉི་ཤུ། །སྒྲ་
ནི་རྣམ་པ་བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་
བཅུ་གཅིག་བདག་ཉིད་དོ། ། ཞེས་དང་། འཛིན་པ་ལ་སོགས་
ལས་སུ་གྲུབ། །སྲ་གཤེར་དྲ་ཉིད་གཡོ་བ་རྣམས། །ཞེས་གསུངས་་
སོ། ། རང་སྟོབས་ཀྱིས་དོན་གྱི་ཁྱད་པར་བདེ་སྡུག་བར་མ་ཅི་་་
རིགས་ཉམས་སུ་མྱོང་བའི་སེམས་བྱུང་དེ། ཚོར་བའི་ཕུང་བོའི་དོན་
དང་། དབྱེ་ན། ཚོར་བ་བདེ་བ་དང་། སྡུག་བསྔལ་དང་།
བཏང་སྙོམས་གསུམ་དང༌། ཚོར་བ་ཡིད་བདེ་དང་། ཡིད་མི་བདེ་
ལོགས་སུ་བགྲངས་པས་ལྔར་ཡང་གསུངས་སོ། ། བསམ་གཏན་
གསུམ་པའི་ཚོར་བ་བདེ་བ་ནི། ཡིད་ཤེས་འཁོར་གྱི་ཚོར་བ་ཁོ་ན་
ཡིན་ཞིང་། དེ་ལས་གཞན་པའི་བདེ་དབང་དང་། ལྔར་ཕྱེ་བའི་
ཚོར་བ་སྡུག་བསྔལ་ནི་དབང་ཤེས་ཡིན་ལ། ཚོར་བ་ཡིད་བདེ་དང་
ཡིད་མི་བདེ་ནི་ཡིད་ཤེས་ཁོ་ནའོ། ། རང་ཡུལ་རང་སྟོབས་ཀྱིས་
མཚན་མར་འཛིན་པའི་སེམས་བྱུང་ནི། འདུ་ཤེས་ཀྱི་ཕུང་བོའི་དོན་
ཡིན་ཏེ། ཀུན་བཏུས་ལས། ཚོར་བའི་མཚན་ཉིད་ཅི་ཞེ་ན།
མྱོང་བའི་མཚན་ཉིད་དེ། མྱོང་བའི་ངོ་བོ་གང་གིས་དགེ་བ་མི་དགེ་
བའི་ལས་རྣམས་ཀྱི་འབྲས་བུ་རྣམ་པར་སྨིན་པ་སོ་སོར་མྱོང་བའོ། །
འདུ་ཤེས་ཀྱི་མཚན་ཉིད་ཅི་ཞེ་ན། འདུས་ཏེ་ཤེས་པར་བྱེད་པའི་
547

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
མཚན་ཉིད་དེ། མཚན་མར་འཛིན་པ་དང༌། བཀྲ་བར་འཛིན་པ་
གང་གིས་ཇི་ལྟར་མཐོང་བ་དང་ཐོས་པ་དང་བྱེ་བྲག་ཕྱེད་པ་དང་རྣམ་
པར་ཤེས་པའི་དོན་རྣམས་ལ་ཐ་སྙད་འདོགས་པའོ། ། ཞེས་སོ། །
གཟུགས་དང་ཚོར་བ་དང་འདུ་ཤེས་དང་རྣམ་ཤེས་ཀྱི་ཕུང་བོ་གང་
རུང་མ་ཡིན་པའི་རང་འབྲས་མངོན་པར་འདུ་བྱེད་པ་ནི། འདུ་བྱེད་
ཀྱི་ཕུང་བོའི་མཚན་ཉིད། ཚོར་བ་དང་འདུ་ཤེས་ལས་གཞན་པའི་
སེམས་བྱུང་ཐམས་ཅད་ནི། མཚུངས་ལྡན་འདུ་བྱེད་དང་། འགྲོ་
བ་དྲུག་དང་། མི་རྟགས་པ་ལ་སོགས་པ་ནི་མཚུངས་ལྡན་མིན་པའི་
འདུ་བྱེད་དོ། ། དེ་ཡང་སེམས་བྱུང་རྣམས་ཀྱི་ཚུལ་ནི་མངོན་པའི་
རྒྱན་ལས། གོང་མ་དག་ནི། སེམས་ལས་བྱུང་བ། ཚོར་དང་
འདུ་ཤེས་སེམས་པ་དང་། ཡིད་བྱེད་རེག་དང་ཀུན་འགྲོ་ལྔ། །
འདུན་མོས་དྲན་དང་ཏིང་འཛིན་དང་། །ཤེས་རབ་ཅེས་བྱ་ཡུལ་ངེས་
ལྔ། །དད་དང་ངོ་ཚ་ཤེས་ཁྲེལ་ཡོད། །མ་ཆགས་ལ་སོགས་གསུམ་
བརྩོན་འགྲུས། །ཤིན་ཏུ་སྦྱངས་དང་བག་ཡོད་དང་། །བཏང་སྙོམས་
རྣམ་པར་མི་འཚེ་བ། །བཅུ་གཅིག་དགེ་བའོ་རྩ་ཉོན་ནི། །འདོད་
ཆགས་ཁོང་ཁྲོ་ང་རྒྱལ་དང༌། །མ་རིག་ལྟ་བ་ཐེ་ཚོམ་དྲུག ཁྲོ་དང་
ཁོན་འཛིན་འཆབ་དང་འཚིག ། ཕྲག་དོག་སེར་སྣ་རྒྱུ་དང་གཡོ། །
རྒྱགས་པ་དང་ནི་རྣམ་པར་འཚེ། །ངོ་ཚ་ཁྲེལ་མེད་རྨུགས་རྒོད་་་་་་
དང་། །མ་དད་ལེ་ལོ་བག་མེད་དང་། །བརྗེད་ངེས་ཤེས་བཞིན་མ་
ཡིན་དང་། །རྣམ་པར་གཡེང་བ་ཞེས་བྱ་བ། །ཉེ་བའི་ཉོན་མོངས་
བཅུ་ཚན་གཉིས། །གཉིད་འགྱོད་རྟོག་དཔྱོད་གཞན་འགྱུར་བཞི། །
ཞེས་ལྔ་བཅུ་རྩ་གཅིག་གསུངས་ལ། སུམ་ཅུ་བ་དང་། ཕུང་བོ་ལྔ་
བ་ལས། ཀུན་ཏུ་འགྲོ་དང་བྱེ་བྲག་ངེས། །སེམས་ལས་བྱུང་བ་དགེ་
- 548

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བ་དང་། ། དེ་བཞིན་ཉོན་མོངས་ཉེ་ཉོན་མོངས། ། ཞེས་དང་།
འགྱོད་དང་གཉིད་ཀྱང་དེ་བཞིན་ཏེ། །རྟོག་པ་དང་ནི་དཔྱོད་པ་་་
དང་། །ཉེ་བའི་ཉོན་མོངས་གཉིས་རྣམ་གཉིས། །ཞེས་དང་བོ་ལྔ་ནི་
སེམས་ཐམས་ཅད་དང་མཚུངས་པར་ལྡན་པས་ཀུན་ཏུ་འགྲོ་བ་་་་་་
དང་། །འདུན་པ་བསམ་པའི་དངོས་པོ་དང་། །མོས་པ་ངེས་པའི་
དངོས་པོ་དང་། །དྲན་པ་འགྲུབ་པའི་དངོས་པོ་དང་། །ཏིང་ངེ་་་་་
འཛིན་དང་ཤེས་རབ་ནི། །སྐྱོན་ཡོན་བརྟག་པའི་དངོས་པོ་ལ་འཇུག་
པའི་མ་བསམ་པ་ལ་སོགས་པ་ཡུལ་གཞན་ལ་འཇུག་པ་ཉུང་བས་་་་་
འདུན་པ་ལ་སོགས་པ་ལྔ་ནི་ཡུལ་སོ་སོར་ངེས་པ་དང་། དད་པ་ལ་
སོགས་པ་བཅུ་གཅིག་ནི་དགེ་བ་དང༌། འདོད་ཆགས་ལ་སོགས་པ་
དྲུག་ནི་ཉོན་མོངས་པ་ཐམས་ཅད་ཀྱི་རྩ་བ་ཡིན་ཞིང་སེམས་ཉོན་་་་
མོངས་པར་བྱེད་པས་རྩ་བའི་ཉོན་མོངས་དང་། ལྷག་མ་ཁྲོ་བ་ལ་
སོགས་པ་ཉི་ཤུ་རྣམས་ནི་རྩ་ཉོན་རྣམས་ཀྱི་ཆར་གཏོགས་ཤིང་དེ་དག་
དང་ཉེ་ལ་སེམས་ཉོན་མོངས་པར་བྱེད་པས་ཉེ་བའི་ཉོན་མོངས་པ་ཁོ་
ན་དང་། གཉིད་འགྱོད་དང་རྟོག་དཔྱོད་གཉིས་ཚན་གཉིས་ཏེ་བཞི་
ནི་ཉེ་ཉོན་ཁོ་ནར་མ་ངེས་ཀྱི། ཉོན་མོངས་ཅན་དང་། ཉོན་མོངས་
ཅན་མ་ཡིན་པ་རྣམ་པ་གཉིས་སམ། ཉོན་མོངས་ཅན་མ་ཡིན་པ་
ལའང་དགེ་བ་དང་མ་བསྒྲིབས་ལུང་མ་བསྟན་གཉིས་སུ་འགྱུར་བས་
གསུམ་པའི་གཏི་མུག་མེད་པ་དང་། ཉོན་མོངས་ཅན་ལའང་མི་དགེ་
བ་དང་བསྒྲིབས་ལ་ལུང་མ་བསྟན་གཉིས་ཏེ་བཞིར་ཡང་འགྱུར་བས་
གཞན་དུ་འགྱུར་བ་སྟེ སྡེ་ཚན་དྲུག་ཏུ་བཤད་པ་ལས་སྡེ་ཚན་དང་
བོ་གཉིས་དང་གསུམ་པའི་གཏི་མུག་མེད་པ་དང་། བག་ཡོད་བཏང་
སྙོམས་རྣམ་པར་མི་འཚེ་བ་སྟེ་བཞི་མ་གཏོགས་པའི་ལྷག་མ་བདུན་
549

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དང་། ལྟ་བ་ལས་གཞན་པའི་རྩ་ཉོན་ལྔ་སྟེ་ཉི་ཤུ་རྩ་གཉིས་བརྗོད་པ
སྒྲ་དང་རྒྱུ་མཚན་གཞན་ལ་མ་ལྟོས་པར་བློའི་ཡུལ་དུ་འགྱུར་བའི་རྫས་
ཡོད་པ་དང་། ལྷག་མ་ཉི་ཤུ་རྩ་དགུ་ནི་རྒྱུ་མཚན་དེ་ལས་བཟློག་པས་
བཏགས་ཡོད་ཡིན་པའམ། ཁ་ཅིག་ན་རེ། གང་ཞིག་རང་གི་ངོ་བོ་
ལོགས་སུ་གྲུབ་པ་ནི་རྫས་ཡོད་དང་། གང་ཞིག་ལས་རང་བཞིན་
ལོགས་སུ་གྲུབ་པ་མེད་པ་ལོགས་སུ་བརྗོད་པ་ནི་བཏགས་ཡོད་ཡིན་
ནོ།། ཞེས་ཟེར་ཞེས་གསུངས་ཤིང་། མངོན་པ་འོག་མ་ལྟར་ན་
མཛོད་ལས། ཚོར་དང་སེམས་པ་འདུ་ཤེས་དང་། །འདུན་དང་་
རེག་དང་བློ་གྲོས་དྲན། །ཡིད་ལ་བྱེད་དང་མོས་པ་དང་། །ཏིང་ངེ་
འཛིན་སེམས་ཐམས་ཅད་ལ། །དད་དང་བག་ཡོད་ཤིན་ཏུ་སྦྱངས། །
བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས་ནི་མི་འཚེ་དང་། །
བརྩོན་འགྲུས་རྟག་ཏུ་དགེ་ལ་འབྱུང༌། །རྨོངས་དང་བག་མེད་ལེ་ལོ་
དང་། །མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་
ཏུ་འབྱུང་། །མི་དགེ་ལ་ནི་ཁྲེལ་མེད་དང་། །ངོ་ཚ་མེད་པའོ་ཁྲོ་བ་
དང་། །འཁོན་དུ་འཛིན་དང་གཡོ་དང་ནི། །ཕྲག་དོག་ཚིག་འཆབ་
སེར་སྣ་དང་། །སྒྱུ་དང་རྒྱགས་དང་རྣམ་འཚེ་ནི། །ཉོན་མོངས་ཆུང་
ངུའི་ས་པ་རྣམས།།ཞེས་དང་། སློབ་དཔོན་དབྱིག་གཉེན་ཤེས་་
ཀྱིས། རྟོག་དང་དཔྱོད་དང་འགྱོད་པ་དང་། །གཉིད་དང་ཁོང་ཁྲོ་
ཆགས་རྣམས་དང་། །ང་རྒྱལ་ཐེ་ཚོམ་ཞེས་བྱ་བ། །བརྒྱད་ནི་ངེས་པ་
མིན་པར་བཤད། །ཅེས་གསུངས་པ་ལྟར་སེམས་བྱུང་ཞེ་དྲུག་པོ་་་་་་
ཐམས་ཅད་རྫས་ཡོད་དུ་བཞེད་དོ། ། དེ་ཕྱིར་གཏི་མུག་མེད་པའི་
དགེ་རྩ་ནི་ཤེས་རབ་དགེ་བ་དང༌། རྩ་ཉོན་གྱི་ལྟ་བ་དང་ཤེས་བཞིན་
མ་ཡིན་པ་གཉིས་ནི་ཤེས་རབ་ཉོན་མོངས་ཅན་དང་། བརྗེད་ངེས་
550

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་རྣམ་གཡེང་ནི། རིམ་པ་བཞིན་ཉོན་མོངས་ཅན་གྱི་དྲན་པ་དང་
ཏིང་ངེ་འཛིན་ཡིན་པས་སེམས་བྱུང་ལྔ་བཅུ་རྩ་གཅིག་གི་རྣམ་བཞག་
མ་བྱས་སོ། ། དེ་དག་ལས་ཚོར་བ་དང༌། འདུ་ཤེས་ཀྱི་ངོ་བོ་ནི་
བཤད་ཟིན་ལ། སེམས་པ་ནི། རང་སྟོབས་ཀྱིས་སེམས་མངོན་
པར་འདུ་བར་བྱེད་པ་ཡིད་ཀྱི་ལས་སོ། ། རང་སྟོབས་ཀྱིས་ཞེས་པ་
འདི་སེམས་བྱུང་ཐམས་ཅད་ཀྱི་དོན་ལ་སྦྱར་དགོས་སོ། ། ཡིད་ལ་
བྱེད་པ་ནི་སེམས་ཀྱི་འཇུག་པ་སྟེ། དམིགས་པ་ལ་སེམས་འཛིན་མེད་
པའི་སེམས་བྱུང་ངོ་། ། རེག་པ་ནི། ཡུལ་དབང་རྣམ་ཤེས་གསུམ་
འདུས་ནས་ཡུལ་ཡོངས་སུ་གཅོད་པའི་དེའོ། ། འདུན་པ་ནི།
ཡུལ་དེ་འདོད་པའི་སེམས་བྱུང་ངོ༌། ། མོས་པ་ནི། ཇི་ལྟར་ངེས་
པ་བཞིན་མི་འཕྲོགས་པར་འཛིན་པའི་དེའོ།།། དྲན་པ་ནི།
འདྲིས་པའི་དངོས་པོ་མི་བརྗེད་པའི་དེའོ། ཏིང་ངེ་འཛིན་ནི།
དམིགས་པ་ལ་སེམས་རྩེ་གཅིག་ཏུ་གཏོད་པའི་དེའོ། ། ཤེས་རབ་
ནི། རང་ཡུལ་སོ་སོར་འབྱེད་པའོ། ། དད་པ་ནི། ཡོན་ཏན་
ཅན་ལ་དགའ་བ་དང་ལས་འབྲས་སོགས་ལ་ཡིད་ཆེས་པའོ། །
ཚ་ཤེས་པ་དང་། ཁྲེལ་ཡོད་པ་གཉིས་རིམ་པ་བཞིན་རང་དང་་་
གཞན་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་འཛེམ་པའོ། ། ཞེ་
སྡང་མེད་པ་ནི། ཀུན་ནས་མནར་སེམས་མེད་པའི་སེམས་བྱུང་་
ངོ་། ། གཏི་མུག་མེད་པ་ནི། ཡུལ་ལ་སོ་སོར་བརྟགས་ཏེ་ཉེས་
སྤྱོད་ལ་མི་འཇུག་པའི་དེའོ། ། བརྩོན་འགྲུས་ནི། དགེ་ཕྱོགས་ལ་
སྤྲོ་བའི་དེའོ། ། ཤིན་སྦྱངས་ནི། ལུས་སེམས་ལས་རུང་བྱེད་པའི་
དེའོ། ། བག་ཡོད་ནི། ཉེས་སྤྱོད་ལས་སེམས་སྲུང་བའི་དེའོ། །
བཏང་སྙོམས་ནི། སེམས་མཉམ་པ་ཉིད་ལ་འཇུག་པའི་དེའོ། །
551

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
རྣམ་པར་མི་འཚེ་བ་ནི།། གཞན་ལ་ཐོ་མི་འཚམ་པའི་དེའོ། །
འདོད་ཆགས་ནི། སེམས་ཡུལ་དེ་ལ་ཞེན་ཞིང་ཆགས་པར་བྱེད་པའི་
སེམས་བྱུང་ངོ་། ། ཁོང་ཁྲོ་ནི། མི་གཟོད་ཅིང་སེམས་འཁྲུགས་
པར་བྱེད་པའི་དེའོ། ། —ང་རྒྱལ་ནི། སེམས་ཁེངས་པར་བྱེད་པའི་
དེའོ། །། མ་རིག་པ་ནི། སེམས་རྨོངས་པར་བྱེད་པའི་དེའོ། །
ཐེ་ཚོམ་ནི། བདེན་པ་སོགས་ལ་སེམས་ཡིད་གཉིས་བྱེད་པའི་
དེའོ། ། འཇིགས་ཚོགས་ལ་ལྟ་བ་ནི། ཉེར་ལེན་གྱི་ཕུང་བོ་སོགས་
ལ་བདག་ཏུའམ་བདག་གིར་འཛིན་པའི་ལྟ་བའོ། ། མཐར་འཛིན་
པར་ལྟ་བ་ནི། ཉེར་ལེན་གྱི་ཕུང་བོ་དེ་དག་ལ་རྟག་པ་བའམ་ཆད་
པར་ལྟ་བའི་ལྟ་བའོ། ། ལྟ་བ་མཆོག་འཛིན་ནི། ལོག་ལྟ་སོགས་
ལྟ་བ་ངན་པ་དང་། ལྟ་བའི་གནས་ཉེར་ལེན་གྱི་ཕུང་བོ་སོགས་ལ་
དམ་པ་དང་མཆོག་ཏུ་འཛིན་པའི་ལྟ་བའོ། ། །ཚུལ་ཁྲིམས་དང་་་
བརྟུལ་ཞུགས་མཆོག་ཏུ་འཛིན་པའི་ལྟ་བ་ནི། ཚུལ་ཁྲིམས་དམན་པ་
དང་བརྟུལ་ཞུགས་དམན་པ་སོགས་ཐར་བ་དང་འགྲོ་བའི་རྒྱུར་འཛིན་
པའི་ལྟ་བའོ། ། ལོག་ལྟ་ནི། ལས་འབྲས་སོགས་མེད་པར་འཛིན
པའི་ལྟ་བའོ། ། ཉེ་ཉོན་རྣམས་ལས། ཁྲོ་བ་ནི། ཁོང་ཁྲོའི་ཆར་
གཏོགས། གཞན་ལ་ཀུན་ནས་མནར་བར་འདོད་པའི་སེམས་བྱུང་
ངོ་། ། འཁོན་དུ་འཛིན་པ་ནི། ཁྲོས་པའི་འོག་ཏུ་ད་དུང་མི་་
བཟོད་པར་ཁོ་ན་དེ་ཉིད་སེམས་ལ་རྒྱུན་ཏུ་འཛིན་པའི་སེམས་བྱུང་
ངོ་། ། འཆབ་པ་ནི། ཉེས་པ་དེ་དངོས་སུ་སྦེད་ཅིང་གསོང་བར་
བྱེད་པའི་སེམས་བྱུང་ངོ་། ། འཚིག་པ་ནི། ཁོང་ཁྲོ་དང་ཁོན་
འཛིན་སོགས་ཀྱི་ཀུན་ནས་བསླངས་ཏེ་ཚིག་རྩུབ་པོ་དང་བརླང་བོ་
སོགས་སྨྲ་བར་འདོད་པའི་དེའོ། ། ཕྲག་དོག་ནི། གཞན་གྱི་ཕུན་
་་552 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
སུམ་ཚོགས་པ་ལ་བློ་མི་བདེ་ཞིང་མི་བཟོད་པའི་དེའོ། ། སེར་སྣ་ནི།
ཡོ་བྱད་སོགས་དམ་པོར་བཟུང་ནས་གཞན་ལ་གཏོང་མི་འདོད་པའི་
དེའོ། ། སྒྱུ་ནི། བཟང་བོ་མིན་ཡང་བཟང་བོ་ལྟར་རྫུ་བ་དང་།
ཡོན་ཏན་མེད་ཀྱང་ཡོད་པ་ལྟར་འཆོས་པར་འདོད་པའི་དེའོ། །
གཡོ་ནི། སེམས་གྱ་གྱུ་བ་སྟེ་ཉེས་པ་ཐབས་ཀྱིས་སྦེད་པར་འདོད་པ་
སྟེ། ཉེས་སྦེད་གཡོ་དང་བཟང་རྫུ་སྒྱུ། ། ཞེས་པ་ལྟར་རོ། །
རྒྱགས་པ་ནི། རང་གི་རིགས་གཟུགས་ཐོས་པ་ལང་ཚོ་དབང་ཐང་
སོགས་ཅི་རིགས་ལ་དམིགས་ནས་ཡིད་ཚིམ་ཞིང་གཏུགས་པའི་དེའོ། །
་་་་་་་རྣམ་པར་འཚེ་བ་ནི། གཞན་ལ་ཐོ་འཚམས་པར་འདོད་པའི་
དེའོ། ། ངོ་ཚ་མེད་པ་ནི་རང་རྒྱུ་མཚན་དུ་བྱས་ནས་ཁ་ན་མ་ཐོ་བ་
ལ་མི་འཛེམ་པ་དང་། ཁྲེལ་མེད་པ་ནི། གཞན་རྒྱུ་མཚན་དུ་བྱས་
ནས་དེ་ལ་མི་འཛེམ་པའི་དེའོ། ། ཡང་ན་མཛོད་ལས། མ་གུས་
ངོ་ཚ་མེད་ཁྲེལ་མེད། །ཁ་ན་མཐོ་འཇིགས་མི་ལྟ། །དགའ་དད་གུས་
ཉིད་ངོ་ཚ་ཤེས། །ཞེས་པ་ལྟར་རོ། ། རྨུགས་པ་ནི། གཏུ་མུག་གི་
ཆར་གཏོགས་སེམས་ལ་མུན་པ་བབ་པ་ལྟར་སེམས་ཀྱི་དམིགས་པ་མི་
གསལ་བར་བྱེད་པའི་དེའོ། ། རྒོད་པ་ནི། ཡུལ་སྡུག་པ་སོགས་ལ་
སེམས་འཕྲོ་བར་བྱེད་པའི་དེའོ། ། མ་དད་པ་ནི། ལས་འབྲས་
སོགས་ལ་ཡིད་མི་ཆེས་ཤིང་དགེ་ཕྱོགས་ལ་མི་དགའ་བའི་དེའོ། །
ལེ་ལོ་ནི། དགེ་བའི་ཕྱོགས་ལ་ཡིད་མི་སྤྲོ་བའི་དེའོ། ། བག་མེད་
ནི། ཉེས་པའི་ཕྱོགས་ལ་སྒོ་གསུམ་ཅི་རིགས་ལྷོད་པོར་འཇུག་པར་
བྱེད་པའི་དེའོ། ། བརྗེད་ངེས་དང་ཤེས་བཞིན་མ་ཡིན་པ་གཉིས་
རིམ་པ་བཞིན་ཉོན་མོངས་པ་དང་མཚུངས་པར་ལྡན་པའི་དྲན་པ་དང་
ཤེས་རབ་ཡིན་པར་གསུངས་ལ། ངོ་བོ་ནི་རིམ་པ་བཞིན་ཡུལ་གྱི་
553

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དོན་དེ་ཡིད་ལ་དྲན་པར་མི་བྱེད་པ་དང་། ཡུལ་གྱི་དོན་ལ་སེམས་
ཀྱིས་ལྟ་རྟོག་བྱེད་དུ་མི་འཇུག་པའི་སེམས་བྱུང་ངོ༌། ། རྣམ་གཡེང་
ནི། སེམས་ཕྱི་རོལ་ཏུ་འཕྲོ་བར་བྱེད་པའི་སེམས་བྱུང་ངོ་། །
གཞན་འགྱུར་བཞི་ལས། གཉིད་ནི། སེམས་ཀྱི་འཇུག་པ་རང་
དབང་མེད་པར་སྡུད་པར་བྱེད་པ་སྟེ། ཀུན་སློང་དང་མཚུངས་ལྡན་
གྱི་དབང་གིས་དགེ་མི་དགེ་ལུང་མ་བསྟན་གསུམ་ཡོད་དོ། །
འགྱོད་པ་ནི། དགེ་བ་དང་མི་དགེ་བའི་བྱ་བ་ཡིད་ལ་བཅགས་པ་སྟེ།
དགེ་བ་ལ་འགྱོད་པ་མི་དགེ་བ་དང་། མི་དགེ་བ་ལ་འགྱོད་པ་དགེ་བ་
ཡིན་པས་འདི་ལ་ལུང་མ་བསྟན་མེད་དོ། ། རྟོག་པ་ནི། དོན་གྱི་
ངོ་བོ་ལ་རྩིང་བར་འཇུག་པ་དང་། དཔྱོད་པ་ནི། དོན་གྱི་ཁྱད་
པར་ལ་ཞིབ་མོར་འཇུག་པའི་སེམས་བྱུང་སྟེ། རྟོག་དང་དཔྱོད་པ་
རྩིང་ཞིབ་ཉིད། །ཅེས་པ་ལྟར་རོ། ། སེམས་བྱུང་དེ་རྣམས་ལས།
ཁོང་ཁྲོ་དང་ཁོང་ཁྲོའི་ཆར་གཏོགས་ཀྱི་སེམས་བྱུང་མི་དགེ་བ་སོགས་
ཁམས་གོང་མར་མེད་ལ། བསམ་གཏན་དང་བོ་ཙམ་ན་རྟོག་དཔྱོད་
གཉིས་ཀ་ཡོད་ཀྱང་། དང་བོ་ཁྱད་པར་ཅན་ན་དཔྱོད་པ་ཙམ་ལས་
རྟོག་པ་མེད་ལ། །བསམ་གཏན་གཉིས་པ་ཡན་ཆད་ན་དེ་གཉིས་གང་
ཡང་མེད་དེ། མཛོད་ལས། དེ་ལས་འགྱོད་གཉིད་མི་དགེ་་་་་་་་་་
རྣམས། །བསམ་གཏན་དང་བོ་དག་ན་མེད། །རྟོག་པ་བསམ་གཏན་
ཁྱད་པར་ཅན། །དེ་ཡི་གོང་ན་དཔྱོད་པ་ཡང་། །ཞེས་གསུངས་པའི་
ཕྱིར་རོ། ། མདོ་དྲན་པ་ཉེར་བཞག་ལས། ཇི་ལྟར་ཉི་མའི་འོད་
ཟེར་གཅིག་ཏུ་འདུ་ཡང་འོན་ཀྱང་ངོ་བོ་གཞན་ཡིན་པ་དེ་བཞིན་དུ།
རྣམ་པར་ཤེས་པའི་མཚན་ཉིད་གཞན་ཡིན་པ་ནས་སེམས་པའི་བར་དུ་
གཞན་ནོ། ། ཞེས་གསུངས་པ་ལྟར། སེམས་དང་སེམས་ཀྱི་་་་་
554

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འཁོར་དུ་བྱུང་བའི་སེམས་བྱུང་ཐ་དད་པ་རྣམས་ཀྱི་ངོ་བོ་དང་བྱེད་
ལས་སོགས་མི་འདྲ་བ་ཡིན་ཡང་སོ་སོར་རྟོགས་པར་དཀའ་སྟེ།
མཆིམས་འཇམ་པའི་དབྱངས་ཀྱིས། འདི་དག་གི་ཁྱད་པར་ནི་ཡིད་
ཆེས་པའི་ལུང་ལས་ཤེས་པར་བྱ་བ་ཡིན་གྱི། ཕྲ་བས་རྟོགས་པར་
དཀའ་བའི་ཕྱིར་དབང་བོའི་ཡུལ་ནི་མ་ཡིན་ཏེ། ཞེས་དང་།
མཛོད་འགྲེལ་ལས། རེ་ཞིག་སྨན་ལ་སོགས་པ་གཟུགས་ཅན་རྣམས་
ལ་ཡང་རོ་མང་བོ་ཁ་ཅིག་རོའི་ཁྱད་པར་དབང་བོས་གཟུངས་བར་བྱ་
བ་རྣམས་ངེས་པར་གཟུང་བར་དཀའ་ན། ཆོས་གང་དག་གཟུགས་
ཅན་མ་ཡིན་ཞིང་བློས་གཟུང་བར་བྱ་བ་རྣམས་ལྟ་སྨོས་ཀྱང་ཅི་དགོས།
ཞེས་གསུངས་པས་སོ། ། ད་ནི་རྣམ་པར་ཤེས་པའི་ཕུང་བོ་འཆད་
དེ། དབུས་མཐའ་ལས། དེ་ལ་དོན་མཐོང་རྣམ་པར་ཤེས། །དེ་ཡི་
ཁྱད་པར་སེམས་ལས་བྱུང༌། །ཞེས་པ་ལྟར། ཡུལ་གྱི་ངོ་བོ་རང་་
སྟོབས་ཀྱིས་སོ་སོར་རྣམ་པར་རིག་པ་ནི། རྣམ་པར་ཤེས་པའི་ཕུང་
བོའི་མཚན་ཉིད། དབྱེ་ན་རང་གི་སྡེ་བ་ཕལ་ཆེར་ནི། མིག་གི་རྣམ་
པ་ནས་ཡིད་ཀྱི་རྣམ་པར་ཤེས་པའི་བར་རྣམ་ཤེས་ཚོགས་དྲུག་ཏུ་་་་
འདོད་ལ། རྣལ་འབྱོར་སྤྱོད་པའི་སློབ་དཔོན་ཕལ་ཆེར་ནི། མདོ་
སྡེའི་དགོངས་འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་
ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་
པར་གྱུར་ན་མི་རུང་ཞེས། །འདི་ནི་བྱིས་པ་རྣམས་ལ་ངས་མ་་་་་་་་
བསྟན། །ཞེས་དང་། སྟུག་པོ་བཀོད་པའི་མདོ་ལས། ཇི་ལྟར་ཟླ་
བ་སྐར་ཚོགས་དང་། །ལྷན་ཅིག་མཁའ་ལ་གནས་པ་ལྟར །དེ་བཞིན་
ཀུན་གཞི་རྣམ་ཤེས་ཀྱང་། །རྣམ་ཤེས་བདུན་དང་ལྷན་ཅིག་གནས། །
ཞེས་སོགས་ལྟར་། རྣམ་ཤེས་ཚོགས་དྲུག་གི་སྟེང་དུ་ཉོན་ཡིད་དང་
555

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ཀུན་གཞི་རྣམ་ཤེས་དང་བཅས་རྣམ་ཤེས་ཚོགས་བརྒྱད་དུ་འདོད་ཅིང་།
སློབ་དཔོན་ཡང་དག་བདེན་པས་ཚོགས་བརྒྱད་ཀྱི་སྟེང་དུ་དྲི་མ་མེད་
པའི་རྣམ་ཤེས་དང་བཅས་རྣམ་ཤེས་ཚོགས་དགུར་འདོད།
སློབ་དཔོན་ཁ་ཅིག བྲམ་ཟེའི་ཚོམས་ལས། གང་ཞིག་ལུས་མེད་
ཕུག་ན་གནས། །རིང་དུ་འགྲོ་ཞིང་གཅིག་པུ་རྒྱུ། །གདུལ་བར་དཀའ་
བའི་སེམས་འདུལ་བྱེད། །དེ་ནི་བྲམ་ཟེ་ངས་བཤད་དོ། ། ཞེས་པ་
ལྟར་རྣམ་ཤེས་གཅིག་ལས་མེད་ཀྱང་། དབང་བོའི་སྒོ་ཐ་དད་པ་
ནས་ཡུལ་ལ་འཇུག་པའི་དབང་གིས་རྣམ་ཤེས་དྲུག་ལྟ་བུར་མངོན་ཏེ།
དཔེར་ན་སྒྲོན་མེ་གཅིག་ཉིད་བུ་ཀ་སོ་སོ་ནས་སྣང་བ་བཞིན་ནོ། །
ཞེས་བཤད་དོ། ། རྣམ་གྲངས་ནི། མཛོད་ལས། སེམས་དང་
ཡིད་དང་རྣམ་ཤེས་རྣམས། །དོན་གཅིག་ཅེས་པ་ལྟར་རོ། ། ད་ནི་
ཁམས་བཅོ་བརྒྱད་འཆད་དེ། གཟུགས་ཀྱི་ཁམས་དང་། སྒྲའི་་
ཁམས་དང་། དྲིའི་ཁམས་དང་།། རོའི་ཁམས་དང་། རེག་བྱའི་
ཁམས་དང༌། ཆོས་ཀྱི་ཁམས་ཏེ། གཟུང་བ་ཡིད་ཀྱི་ཁམས་དྲུག་གོ།
མིག་གི་ཁམས་དང་། རྣ་བའི་ཁམས་དང་། སྣའི་ཁམས་དང་།
ལྕེའི་ཁམས་དང་། ལུས་ཀྱི་ཁམས་དང་། ཡིད་ཀྱི་ཁམས་ཏེ་རྟེན་
དབང་བོའི་ཁམས་དྲུག་གོ། མིག་གི་རྣམ་པར་ཤེས་པའི་ཁམས་དང་།
རྣ་བའི་རྣམ་པར་ཤེས་པའི་ཁམས་དང་། སྣའི་རྣམ་པར་ཤེས་པའི་
ཁམས་དང་། ལྕེའི་རྣམ་པར་ཤེས་པའི་ཁམས་དང་། ལུས་ཀྱི་རྣམ་
པར་ཤེས་པའི་ཁམས་དང་། ཡིད་ཀྱི་རྣམ་པར་ཤེས་པའི་ཁམས་ཏེ།
བརྟེན་པ་རྣམ་ཤེས་ཀྱི་ཁམས་དྲུག་གོ། མཛོད་ལས། འདོད་་་་
ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་་་་་་་་
བཞིའོ། །དྲི་དང་རོ་དང་རྣ་དང་ནི། །ལྕེ་ཡི་རྣམ་ཤེས་ཁམས་མ་་་་
556

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གཏོགས། །གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་
ཀྱི་རྣམ་ཤེས་ཁམས། །ཞེས་གསུངས་པས། འདོད་པ་ཁམས་ན་བཅོ་
བརྒྱད་དང་། གཟུགས་ན་དྲི་རོ་དང་སྣ་རྣམ་ཤེས་མ་གཏོགས་པའི་
བཅུ་བཞིའོ། ། གཟུགས་མེད་ཁམས་ན་ཆོས་ཡིད་རྣམ་ཤེས་ཀྱི་་་
་ཁམས་གསུམ་ཙམ་ཡོད་དོ། ། འདོད་པའི་ཟག་བཅས་ཐམས་ཅད་
ནི་འདོད་ཁམས་ཡིན་ལ། འདོད་པའི་འདོད་ཆགས་ཀྱི་དམིགས་པ་
ཐམས་ཅད་འདོད་པའི་ཟག་བཅས་ཡིན་པས། ཁམས་གོང་མ་་་་་
གཉིས་ལ་ཡང་དེ་ལྟར་ཡིན་ནོ། ། སྐྱེ་མཆེད་བཅུ་གཉིས་ཀྱི་སྐབས་
སུ། རྣམ་ཤེས་ཀྱིཁམས་དྲུག་ཡིད་ཀྱི་སྐྱེ་མཆེད་དུ་བསྡུས་ནས་བསྟན་
པ་ཡིན་ལ དེ་ཡང་གཟུགས་ཀྱི་ཁམས་དང་གཟུགས་ཀྱི་སྐྱེ་མཆེད་
གཉིས་དོན་གཅིག་ཡིན་པས་ན། ཡིད་ཀྱི་ཁམས་དང་ཡིད་ཀྱི་སྐྱེ་
མཆེད་དག་དོན་གཅིག་ཡིན་པའི་བར་རོ། ། དེའི་ཕྱིར་བཅོ་བརྒྱད་
ཀྱི་ཡིད་ཁམས་ཀྱང་རྣམ་ཤེས་དྲུག་ལས་རྫས་ལོགས་སུ་མེད་དོ།། །
གཟུགས་ཅན་གྱི་དབང་བོ་ལྔ་ནི་ནང་གི་གཟུགས་ཤིན་ཏུ་དང་བ་ཞིག་
ཡིན་པས། མིག་ལ་སོགས་པའི་སྤྱོད་ཡུལ་མ་ཡིན་ནོ། ། གཞུང་
གཞན་ལས། མིག་གི་དབང་བོ་ནི་ཟི་རའི་མེ་ཏོག་ཁ་ཕྱེ་བ་ལྟ་བུ་དང་།
རྣ་བའི་དབང་བོ་ནི་གྲོ་ག་གཅུས་པ་ལྟ་བུ་དང་། སྣའི་དབང་བོ་ནི་
རག་དུང་ཁ་ཐུར་དུ་གཤིབས་པ་ལྟ་བུ་དང་། ལྕེའི་དབང་བོ་ནི་ཟླ་
གམ་ལྟ་བུ་དང་། ལུས་ཀྱི་དབང་བོ་ནི་བྱ་རེག་འཇམ་གྱི་པགས་པ་ལྟ་
བུ་ཞིག་ཡིན་པར་བཤད་དོ། ། ཕུང་བོ་དག་ཏུ་འདུས་མ་བྱས། །
དོན་དུ་མི་རུང་ཕྱིར་མ་བཤད། ། ཅེས་གསུངས་པས། ཕུང་བོ་ལ་
འདུས་བྱས་ཀྱིས་ཁྱབ་ལ སེམས་བྱུང་རྣམས་དང་འདུས་མ་བྱས་
རྟག་པ་སོགས་ཀྱང་ཆོས་ཀྱི་སྐྱེ་མཆེད་དང་ཆོས་ཀྱི་ཁམས་ཡིན་པས།
557

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ཤེས་བྱ་ཡིན་ན་སྐྱེ་མཆེད་བཅུ་གཉིས་གང་རུང་དང་། ཁམས་བཅོ་
བརྒྱད་པོ་གང་རུང་ཡིན་པས་ཁྱབ་བོ། ། རེག་པ་དྲུག་ནི། མིག་
གི་འདུས་ཏེ་རེག་པ། རྣ་བའི་འདུས་ཏེ་རེག་པ། སྣའི་འདུས་ཏེ་
རེག་པ། ལྕེའི་འདུས་ཏེ་རེག་པ། ལུས་ཀྱི་འདུས་ཏེ་རེག་པ།
ཡིད་ཀྱི་འདུས་ཏེ་རེག་པ་སྟེ་དྲུག་གོ། ངོ་བོ་ནི། དབང་བོའི་ཡུལ་
དང་དབང་བོ་དང་རྣམ་ཤེས་གསུམ་འདུས་ཏེ་རང་གི་ཡུལ་ཡོངས་སུ་
གཅོད་པའི་སེམས་བྱུང་ངོ་། ། ཚོར་བ་དྲུག་ནི། མིག་གི་འདུས་
ཏེ་རེག་པ་ལས་བྱུང་བའི་ཚོར་བ་དང་། རྣ་བའི་འདུས་ཏེ་རེག་པ་
ལས་བྱུང་བའི་ཚོར་བ་དང་། སྣའི་འདུས་ཏེ་རེག་པ་ལས་བྱུང་བའི་
ཚོར་བ་དང་། ལྕེའི་འདུས་ཏེ་རེག་པ་ལས་བྱུང་བའི་ཚོར་བ་དང་།
ལུས་ཀྱི་འདུས་ཏེ་རེག་པ་ལས་བྱུང་བའི་ཚོར་བ་དང་། ཡིད་ཀྱི་་་
འདུས་ཏེ་རེག་པ་ལས་བྱུང་བའི་ཚོར་བ་སྟེ་དྲུག་གོ། ཁམས་དྲུག་ནི།
ས་ཆུ་མེ་རླུང་གི་ཁམས་བཞི་དང་། ནམ་མཁའི་ཁམས་དང་། རྣམ་
ཤེས་ཀྱི་ཁམས་སོ། ། མདོ་ལས། དགེ་སློང་དག སྐྱེས་བུ་འདི་
ནི་ཁམས་དྲུག་པ་ཡིན་ནོ། ། ཞེས་དང་། ཁམས་དྲུག་ལ་བརྟེན་
ནས་མའི་མངལ་དུ་འཇུག་པར་འགྱུར་རོ། ། ཞེས་གསུངས་ཤིང་།
སྨན་གྱི་རྒྱུད་ལས་ཀྱང་། ལས་མ་འཛོམ་ན་རྣམ་ཤེས་མི་འཇུག་སྟེ།
ས་མེད་མི་འགྲུབ་ཆུ་མེད་སྡུད་མི་ནུས། །མེ་མེད་མི་སྨིན་རླུང་མེད་
འཕེལ་མི་འགྱུར། །ནམ་མཁའ་མེད་པར་འཕེལ་བའི་གོ་མི་ཕྱེད། །
ཅེས་གསུངས་པ་ལྟར་རོ། ། རྟེན་འབྲེལ་ཡན་ལག་བཅུ་གཉིས་ནི།
མངོན་པ་ཀུན་བཏུས་ལས། མ་རིག་པ་དང་། འདུ་བྱེད་དང་།
རྣམ་པར་ཤེས་པ་དང་། མིང་དང་། གཟུགས་དང༌། སྐྱེ་མཆེད་
དྲུག་དང་། ·རེག་པ་དང་། ཚོར་བ་དང་། སྲེད་པ་དང་།
558

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལེན་པ་དང་། སྲིད་པ་དང་། སྐྱེ་བ་དང་། རྒ་ཤིའི་རྟེན་འབྲེལ་
ལོ། ། མདོར་བསྡུས་པས། ཇི་ལྟ་བུ་ཡིན་ཞེ་ན། འཕེན་པའི་
ཡན་ལག་དང་། འཕངས་པའི་ཡན་ལག་དང་། མངོན་པར་་་་་་
འགྲུབ་པར་བྱེད་པའི་ཡན་ལག་དང་། མངོན་པར་གྲུབ་པའི་ཡན་
ལག་གོ། འཕེན་པའི་ཡན་ལག་གང་ཞེ་ན། མ་རིག་པ་དང་།
འདུ་བྱེད་དང་། རྣམ་པར་ཤེས་པའོ། ། འཕངས་པའི་ཡན་ལག་
གང་ཞེ་ན། མིང་དང་གཟུགས་དང་། སྐྱེ་མཆེད་དྲུག་དང་།
རེག་པ་དང་། ཚོར་བའོ། ། མངོན་པར་འགྲུབ་པར་བྱེད་པའི་
ཡན་ལག་གང་ཞེ་ན། སྲེད་པ་དང་། ལེན་པ་དང་། སྲིད་་་་་
པའོ། ། མངོན་པར་གྲུབ་པའི་ཡན་ལག་གང་ཞེ་ན། སྐྱེ་བ་དང་།
རྒ་ཤིའོ། ། ཞེས་གསུངས་པ་ལྟར་ལ། གསུམ་པ་རྣམ་ཤེས་ལ་རྒྱུ་
དུས་དང་འབྲས་དུས་ཀྱི་ཆ་གཉིས་ཡོད་པས། འདི་ནི་རྒྱུ་དུས་ཀྱི་
རྣམ་ཤེས་ཀྱི་དབང་དུ་བྱས་ཤིང༌། འབྲས་དུས་ཀྱི་རྣམ་ཤེས་ནི་་་་
འཕངས་འབྲས་ཡིན་ནོ།། ཐོག་མའི་མ་རིག་པ་ནི། དབུ་མ་ལ་
འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །
ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་ཡི་ཡུལ་དུ་
རྟོགས་བྱས་ནས། །རྣལ་འབྱོར་བ་ཡི་བདག་ནི་འགོག་པར་བྱེད། །
ཅེས་དང༌། ཚད་མ་རྣམ་འགྲེལ་ལས། ཉེས་ཀུན་དེ་ཡི་རྩ་བ་་་་
ཅན། །དེ་ཡང་འཇིག་ཚོགས་ལྟ་བ་ཡིན། །རིག་པའི་མི་མཐུན་ཕྱོགས་
ཕྱིར་དང་། །སེམས་བྱུང་ཉིད་ཀྱིས་དམིགས་པའི་ཕྱིར། །ལོག་པར་
དམིགས་ཉིད་མ་རིག་པར།།གསུངས་ཕྱིར་གཞན་ནི་རིགས་མ་་་་་
ཡིན། །ཞེས་དང་། བདག་ཡོད་ན་ནི་གཞན་དུ་ཤེས། །བདག་་་་
གཞན་ཆ་ལས་འཛིན་དང་སྡང་། །དེ་དག་དང་ནི་ཡོངས་འབྲེལ་་་་
559

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ལས། །ཉེས་པ་ཐམས་ཅད་འབྱུང་བར་འགྱུར། །ཞེས་ཐོག་མའི་མ་
རིག་པའི་གཙོ་བོ་ལ་འཇིག་ལྟ་ཞིག་དགོས་པར་གསུངས་ལ། དེ་ཡང་
ཟླ་བ་སྒྲོན་མེ་མདོ་ལས། མི་ཤེས་པ་མེད་པ་གང་ཞེ་ན། ཡང་དག་
པ་ཇི་ལྟ་བ་བཞིན་གྱི་ཆོས་རྣམས་ལ་སྒྲོ་འདོགས་པ་མེད་པ་ཡིན་ནོ། །
ཞེས་པ་འདི་ཁུངས་སུ་བྱེད་པར་གསུངས་སོ། ། སློབ་དཔོན་ཆེན་
པོ་ཐོགས་མེད་ཀྱིས་ནི། བསྡུ་བ་ལས། གལ་ཏེ་མ་རིག་པ་དང་ལྟ་
བ་རྣམས་མཚན་ཉིད་འདྲ་བ་ཡིན་པར་འགྱུར་ན། དེས་ན་བཅོམ་
ལྡན་འདས་ཀྱིས་བག་ལ་ཉལ་བདུན་པོ་དག་ཏུ་ལྟ་བའི་བག་ལ་ཉལ་
རྣམ་པར་བཞག་པ་མཛད་པར་མི་འགྱུར་ལ། བཅོམ་ལྡན་འདས་
ཀྱིས་ལྟ་བ་རྣམས་ལ་མ་རིག་པ་ཞེས་བྱ་བའི་མིང་གིས་ནི་གང་དུའང་མ་
བསྟན་ཏོ། ། ཞེས་དང་། མཛོད་ལས་ཀྱང་། རིག་པའི་མི་་་
མཐུན་ཕྱོགས་ཆོས་གཞན། །མ་རིག་མི་མཛའ་རྫུན་སོགས་བཞིན། །
ཀུན་སྦྱོར་སོགས་ཚིག་ཕྱིར་གལ་ཏེ། །ཤེས་རབ་ངན་པའོ་མིན་ལྟ་་་
ཕྱིར། །ལྟ་བ་དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་་
བསྟན་ཕྱིར་རོ། ། ཞེས་མ་རིག་པ་ནི། རིག་པ་ཡེ་ཤེས་ཀྱི་མཐུན་
ཕྱོགས་སུ་གྱུར་པའི་སེམས་བྱུང་རྨོངས་པ་ཞིག་ཡིན་ཞིང་། དེ་ཡང་
དཔེར་ན། མཛའ་བའི་འགལ་ཟླ་མི་མཛའ་བ་དང༌། བདེན་ཚིག་
གི་འགལ་ཟླ་རྫུན་ཚིག་འཇོག་པ་བཞིན་དུ། རིག་པའི་འགལ་ཟླ་ཞིག་
དགོས་ལ། འཇིག་ལྟ་མ་རིག་པ་ཡིན་ན། འཇིག་ལྟ་དང་དང་
མཚུངས་ལྡན་གྱི་སེམས་ཀྱི་འཁོར་དུ་མ་རིག་པ་གཉིས་ཡོད་དགོས་པས་
རྫས་མཚུངས་ཉམས་པའི་སྐྱོན་ཡོད་པར་གསུངས་སོ། ། རྟེན་་་་་
འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །ཅེས་
གསུངས་པས། འཕགས་པ་ལ་གཉིས་པ་འདུ་བྱེད་ཀྱི་ལས་གསར་དུ་
560

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བསོགས་པ་མེད་ལ། དེའི་ཕྱིར་འཕགས་པས་ཐོག་མའི་མ་རིག་པ་མ་
སྤང་ནའང་མངོན་དུ་མི་འགྱུར་བར་བཤད་དོ། ། གཉིས་པ་འདུ་
བྱེད་ཀྱི་ལས་ནི། ཀུན་བཏུས་ལས། ལས་གཅིག་གིས་ལུས་དུ་མ་
འཕེན་པའི་ལས་ཀྱང་ཡོད། ཅེས་གསུངས་ལ། མཛོད་ལས།
གཅིག་གིས་སྐྱེས་བ་གཅིག་འཕེན་ཏོ། །ཡོངས་རྫོགས་བྱེད་པ་དུ་མ་
ཡིན། །ཞེས་གསུངས་སོ། ། དེ་ལྟར་ན། ལས་གཅིག་གིས་སྐྱེ་བ་
དུ་མ་འཕངས་པར་གསུངས་པའི་མདོ་དང་མི་འགལ་ལམ་ཞེ་ན་མི་
འགལ་ཏེ། དཔེར་ན། མི་ཞིག་གིས་དོང་ཙེ་གཅིག་ལན་དུ་མར་
བསྒྱུར་ཏེ། བདག་ནི་དོང་ཙེ་གཅིག་གིས་དབང་ཕྱུག་འདི་ཐོབ་པར་
གྱུར་རོ། ། ཞེས་སྨྲས་པ་ལྟ་བུའོ། ། ཞེས་བྱེ་བྲག་སྨྲ་བས་འདོད་
དོ།། མདོ་ལས། སེམས་ཅན་འདི་དག་ནི་ལས་བདག་གིར་བྱ་བ།
ལས་ཀྱི་བགོ་སྐལ་ལ་སྤྱོད་པ། ལས་ཀྱི་སྐྱེ་གནས་ལ་བརྟེན་པར་བྱ་བ་
དག་སྟེ། ལས་ནི་སེམས་ཅན་མཐོན་པོ་དང་། དམའ་བ་དང་།
ངན་པ་དང་། གྱ་ནོམ་པ་རྣམ་པར་འབྱེད་པའོ། ། ཞེས་གསུངས་
ཤིང་། དེ་ཡང་མཛོད་ལས། འཇིག་རྟེན་སྣ་ཚོགས་ལས་ལས་་་་
སྐྱེས། །ལས་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་
ནོ། །དེས་བསྐྱེད་ལས་དང་ངག་གི་ལས། ། ཞེས་གསུངས་པ་ལྟར།
རྫུན་སྨྲ་བར་བྱའོ་སྙམ་པ་དང་། སྲོག་གཅོད་པར་བྱའོ་སྙམ་པའི་
ལུས་ངག་གི་ལས་ཀྱི་ཀུན་སློང་སེམས་པ་ནི། ཡིད་ཀྱི་ལས་དང་།
སེམས་པ་དེ་དག་གིས་ཀུན་ནས་བསླངས་ཏེ་རྫུན་སྨྲ་བའི་ལས་དང་།
སྲོག་བཅད་པའི་ལས་ནི་བསམ་པའི་ལས་སོ།། བྱེ་བྲག་སྨྲ་བ་་་
སོགས་ཀྱིས་ལུས་ངག་གི་ལས་བདུན་གཟུགས་སུ་འདོད་ཅིང་།
སེམས་ཙམ་པ་དང་རང་རྒྱུད་པ་སོགས་ཀྱིས་ལུས་ངག་གི་བྱ་བ་དེ་དང་
561

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
མཉམ་དུ་འཇུག་པའི་སེམས་པ་ཞིག་ལ་འདོད་དོ། ། དེ་ཡང་ལས་
དེ་དག་དངོས་སུ་བསགས་པའི་སྐབས་ཀྱི་དབང་དུ་བྱས་ཀྱི། རྫུན་
དང་སྲོག་གཅོད་ཀྱི་ལས་སོགས་གཞན་ལ་བཅོལ་བས་བྱུང་ཡོད་པའི་
ཕྱིར་དང་། ལུས་ཅན་རྣམས་ཀྱི་ལས་རྣམས་ནི། །བསྐལ་བ་བརྒྱར་
ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་སྨིན་
པ་ཉིད་དུ་འགྱུར། །ཞེས་པའི་ལུང་གི་དོན་གྲུབ་མཐའ་སོ་སོའི་བཤད་
ཚུལ་ཡོད་པའི་ཕྱིར། སྤྱིར་ལས་ལ་དབྱེ་ན། ·ལས་དེའི་རྣམ་སྨིན་
ལས་དེ་བསགས་པའི་ཚེ་དེ་ལ་མཐོང་བས་མཐོང་ཆོས་ལ་མྱོང་བར་
འགྱུར་བའི་ལས་དང་། ལས་བསགས་པའི་དངོས་ཀྱི་སྐྱེ་བ་ཕྱི་མ་ལ་
རྣམ་སྨིན་མྱོང་བར་འགྱུར་བས། སྐྱེ་ནས་མྱོང་འགྱུར་གྱི་ལས་དང་།
སྐྱེ་བ་གཉིས་ཕན་ཆད་དུ་མྱོང་བར་འགྱུར་བས་ལན་གྲངས་གཞན་ལ་
མྱོང་འགྱུར་གྱི་ལས་དང་། རྣམ་སྨིན་མྱོང་བར་མ་ངེས་པས་མ་ངེས་
པའི་ལས་དང་བཞི་ལས། བྱེ་བྲག་སྨྲ་བས། ངེས་པའི་ལས་གསུམ་
པོ་གང་རུང་ཡིན་ན། རྣམ་སྨིན་འབྱིན་པས་ཁྱབ་ཅིང་། མཐོང་
ཆོས་མྱོང་འགྱུར་གྱི་ལས་ལ་རང་ཉིད་བསགས་པའི་རྟེན་དེ་ལ་རྣམ་
སྨིན་གྱི་འགོ་བབརྩམས་ནས། མཇུག་རྫོགས་དགོས་པས་འཕེན་བྱེད་
ཀྱི་ལས་མེད་པར་འདོད་དེ། གསུམ་གྱིས་རིས་ནི་འཕེན་པར་
བྱེད། །ཅེས་དང་། ལྷག་པས་གནོད་པ་ལྷག་པར་འགྱུར། །ཞེས་
སོགས་གསུངས་པ་ལྟར་རོ། ། གོང་མའི་ལུགས་ལ་མཚམས་མེད་ཀྱི་
ལས་ཀྱང་། སྟོབས་བཞི་ཚང་བའི་བཤགས་བསྡམ་གྱི་འདག་ནུས་
ངེས་པའི་ལས་གསུམ་གྱིས་ཀྱང་གཅིག་ཏུ་རྣམ་སྨིན་འབྱིན་པས།
པའི་མ་ཁྱབ་ལ། མྱོང་འགྱུར་གསུམ་ཡང་ལས་བསགས་པ་བོ་དང་།
དེའི་སྐྱེ་བ་གཉིས་པ་དང་གསུམ་པའི་རྟེན་ལ་རྣམ་སྨིན་གྱི་འགོ་་་་་་་
562

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བརྩམས་པས་ཆོག་གི མཇུག་སྐྱེ་བ་མང་བོའི་བར་དུ་མྱོང་བ་ཡོད་དེ།
བཤེས་སྤྲིང་ལས། གང་ཞིག་སྔོན་ཆད་བག་མེད་གྱུར་པ་དག
ཕྱིས་ནས་བག་དང་ལྡན་པ་ཉིད་གྱུར་ན། །ཟླ་བ་སྤྲིན་བྲལ་ལྟ་བུར་རབ་
མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་
པ་དང་། གཞོན་ནུ་ཞིག་གིས་ལྷར་སྐྱེ་བར་འདོད་ནས། སངས་
རྒྱས་འཁོར་བཅས་ལ་བསོད་སྙོམས་ཕུལ་བའི་ལས་ཀྱི་རྣམ་སྨིན་དང་།
གནས་བརྟན་མ་འགགས་པའི་བྱུང་བ་ལྟ་བུའོ། ་
མི་དགེ་གཟུགས་དང་འདོད་གཏོགས་པའི། །དགེ་བ་ཉིད་ནི་རིམ་
བཞིན་དུ། །ནག་དང་དཀར་དང་གཉིས་ཀའི་ལས། །ཞེས་འདོད་
པའི་དགེ་བའི་ལས་ཀྱི་ངོ་བོ་དཀར་ཡང་། འདོད་པ་ན་མི་དགེ་བ་
མང་ཞིང་སྟོབས་ཆེ་བས་དེ་ལྟར་གསུངས་ལ ཀུན་བཏུས་ལས།
ཁམས་གསུམ་གྱི་དགེ་བའི་ལས་རྣམས་དཀར་བའི་ལས་དང་།
བསམ་པ་ནག་ལ་སྦྱོར་བ་དཀར་བའམ་སྦྱོར་བ་གནག་ལ་བསམ་པ་
དཀར་བོའི་ལས་ནི། རྣམ་སྨིན་དཀར་ནག་འདྲེས་མའི་ལས་སུ་་་
གསུངས་སོ། ། སྒྲ་བཤད་ནི་ཡང་སྲིད་མངོན་པར་འདུ་བར་བྱེད་
པའི་ལས་ཡིན་པས་ཞེས་བྱ་ལ། དགྲ་བཅོམ་པའི་རྒྱུད་ལ་འདུ་བྱེད་
ཀྱི་ལས་ཡོད་ཀྱང་། ཡང་སྲིད་འདུ་བར་མི་བྱེད་དེ། སློབ་དཔོན་
གང་སྤེལ་གྱིས། སྐྱེ་བའི་ཤིང་རྟ་སྐྱེས་པོ་བྱིས་པ་ཡིས། །ཞོན་ཞིང་
ཉོན་མོངས་ལས་ཀྱི་འཕང་ལོ་ཅན། །འདི་ནི་ཉོན་མོངས་འཕང་ལོ་
གཅིག་ཉམས་ན། །ལས་ཀྱི་འཕང་ལོ་གཅིག་པུ་འཁོར་མ་ཡིན། །ཞེས་
གསུངས་པའི་ཕྱིར། གསུམ་པ་རྣམ་ཤེས་ལ་འཕེན་བྱེད་རྒྱུ་དུས་དང་
འབྲས་དུས་ཀྱི་རྣམ་ཤེས་གཉིས་ལས། གཉིས་པ་འདུ་བྱེད་ལས་ཀྱི་
བག་ཆགས་བགོ་གཞིའི་རྣམ་ཤེས་ནི་དང་བོ་དང་། ལས་དེའི་དབང་
563

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
གིས་གྲུབ་པའི་སྐྱེ་སྲིད་ཀྱི་རྣམ་ཤེས་ནི་གཉིས་པ་ཡིན་ནོ། ། བཞི་བ་
མིང་གཟུགས་ནི། ལས་དེའི་འཕང་འབྲས་ཀྱི་ཚོར་བ་འདུ་ཤེས་འདུ་
བྱེད་རྣམ་ཤེས་བཞི་ནི། མིང་ཡིན་ལ། འཕང་འབྲས་ཀྱི་ལུས་་་
དབང་ལ་སོགས་པ་ནི། གཟུགས་ཀྱི་རྟེན་འབྲེལ་ཡིན་ནོ། ། ལྔ་བ་
སྐྱེ་མཆེད་ནི། རྫུས་སྐྱེས་ལ་འཕང་འབྲས་ཀྱི་མིག་སོགས་སྐྱེ་མཆེད་
རྣམས་གཅིག་ཆར་གྲུབ་ལ། སྐྱེ་གནས་གཞན་གསུམ་ལ་ལུས་དབང་
སྔོན་དུ་གྲུབ་པའི་རྗེས་སུ་མིག་ལ་སོགས་པའི་སྐྱེ་མཆེད་རྣམས་རིམ་
གྱིས་གྲུབ་བོ། ། དྲུག་པ་རེག་པ་ནི། ཡུལ་དབང་རྣམ་ཤེས་གསུམ་
འདུས་ཏེ་ཡུལ་ལ་རེག་པ་སྟེ། རང་སྟོབས་ཀྱིས་ཡུལ་ཡོངས་སུ་གཅོད་
པའི་འཕང་འབྲས་ཀྱི་སེམས་བྱུང་རེག་པའོ། ། དེ་ཡང་མདོ་ལས།
་་་་་་་མཚོ་ནི་གང་ལས་ལྡོག་པར་འགྱུར། །ལམ་ནི་གང་ལས་ལྡོག་
ལགས། །ཞེས་པའི་དོན་རྣལ་འབྱོར་སྤྱོད་པའི་ས་ལས། མཚོ་ཆུ་
དང་ལྡན་ཞིང་། ཆུ་ཡོད་ལ་རེག་ན་བདེ་བ་ནི། ཐ་ན་རི་དྭགས་
དང་བྱ་ཡན་ཆད་ཀྱི་ཉེ་བར་འཚོ་བ་ཡིན་པ་བཞིན་དུ། རེག་པའི་སྐྱེ་
མཆེད་དྲུག་ཀྱང་། སྲེད་པའི་རླན་གྱི་ཆུ་དེ་དག་གཏན་དུ་ཡོངས་སུ་
ཟད་པར་མ་གྱུར་ཅིང་མཐར་ཐུག་པར་མ་གྱུར་གྱི་བར་དུ་བྱིས་པ་་
་་་་་་་་རྣམས་ཡུལ་དྲུག་གི་རེག་པ་རེག་ན་བདེ་བ་རྣམས་ཀྱིས་ཉེ་བར་
འཚོའོ། ། ཞེས་གསུངས་པ་ལྟར་རོ། ། བདུན་པ་ཚོར་བ་ནི།
རེག་པ་དེ་དག་གིས་རྐྱེན་ལས་བྱུང་བའི་འཕང་འབྲས་ཀྱི་ཚོར་བའོ། །
བརྒྱད་པ་སྲེད་པ་ནི། ཚོཚོར་བ་དེ་དག་གི་རྐྱེན་ལས་བྱུང་སྟེ། ཡུལ་
ཡིད་དུ་འོང་བ་སོགས་ལ་དམིགས་པའི་འདོད་ཆགས་སོ། ། དགུ་
བ་ལེན་པ་ནི། སྲེད་པ་དེའི་རྐྱེན་ལས་བྱུང་སྟེ། སྲེད་པའི་ཡུལ་དེ་
དག་དོན་དུ་གཉེར་ཞིང་། འཕེན་བྱེད་ལས་ལ་གསོས་འདེབས་པའི་
564

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
བྱེད་ལས་ཅན་གྱི་འདོད་ཆགས་སོ། ། བཅུ་བ་སྲིད་པ་ནི། ལེན་
པའི་རྐྱེན་གྱིས་ཡང་སྲིད་འགྲུབ་པའི་ནུས་པ་མཐུ་ཅན་དུ་གྱུར་པའི་
ལས་སོ དེ་ཡང་ཕལ་ཆེར་གྱི་དབང་དུ་བྱས་པ་ལས། མཚམས་
མེད་ཀྱི་ལས་སོགས་ལས་སྟོབས་ལྡན་འགའ་ཞིག་ལེན་པས་གསོས་་
བཏབ་པ་ལ་མ་ལྟོས་པར། བཅུ་བ་སྲིད་པར་གྱུར་པའང་ཡོད་པར་
བཤད་དོ། ། བཅུ་གཅིག་པ་སྐྱེས་པ་ནི ལས་དེའི་མཐུས་སྐྱེ་
གནས་སུ་ཉིང་མཚམས་སྦྱར་བའི་འཕང་འབྲས་ཀྱི་ཕུང་བོ་བཞིའམ་
ལྔའོ། ། བཅུ་གཉིས་པ་རྒ་ཤི་ནི། རིམ་པ་བཞིན་ན་ཚོད་གཞན་
དུ་གྱུར་པ་དང་། འགྲོ་བ་དེའི་རིས་མཐུན་པ་དོར་བའོ། ། དེ་
ཡང་འཇིག་རྟེན་དུ་རྒ་བ་དང་ཤི་བའི་གོ་རིམ་མ་ངེས་པས། དེ་་
གཉིས་ཡན་ལག་གཅིག་ཏུ་བྱས་པར་གསུངས་སོ། ། གནས་སྐབས་
པའི་རྟེན་འབྲེལ་ཡན་ལག་བཅུ་གཉིས་ནི། མཛོད་ལས། དེ་ནི་
རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས་ཆ་གསུམ་མོ། །
སྔོན་དང་ཕྱི་མཐར་གཉིས་གཉིས་དང༌། །བར་དུ་བརྒྱད་ཡོངས་་་་་
རྫོགས་ལྡན་ལ། །མ་རིག་ཉོན་མོངས་སྔོན་གནས་སྐབས། །འདུ་བྱེད་
དག་ནི་སྔོན་ལས་ཀྱི། །རྣམ་ཤེས་མཚམས་སྦྱོར་ཕུང་བོ་ཡིན། །མིང་
དང་གཟུགས་ནི་དེ་ཕན་ཆད། །སྐྱེ་མཆེད་དྲུག་དོད་ཚུན་ཆད་དོ། །དེ་
ནི་གསུམ་ཆད་འདུས་ཚུན་ཆད་དོ། །རེག་པ་བདེ་སྡུག་ལ་སོགས་ཀྱི
རྒྱུ་ཤེས་ནུས་པ་ཚུན་ཆད་དོ། །ཚོར་འཁྲིག་ཚུན་ཆད་སྲེད་པ་ནི།
ལོངས་སྤྱོད་འཁྲིག་པ་ཆགས་ཅན་གྱི། །ཉེ་བར་ལེན་པ་ལོངས་སྤྱོད་
རྣམས། །ཐོབ་པར་བྱ་ཕྱིར་ཡོངས་རྒྱུག་པའི། །དེ་སྲིད་འབྲས་བུ་་་
འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན། །ཉིང་མཚམས་
སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན། །འདི་ནི་གནས་
565

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
སྐབས་བར་འདོད་དོ། །ཞེས་གསུངས་པ་ལྟར་རོ། ། ཡན་ལག་
བཅུ་གཉིས་ཀྱི་སྒོ་ནས་འཁོར་ཚུལ་ནི། རྟེན་འབྲེལ་ལས། དང་ངོ་
བརྒྱད་པ་དགུ་ཉོན་མོངས། །གཉིས་པ་བཅུ་བ་ལས་ཡིན་ཏེ།།ལྷག་མ་
བདུན་ནི་སྡུག་བསྔལ་ཡིན། །ཞེས་དང་། གསུམ་པོ་དག་ལས་་་་་་
གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་ཀྱང་། །
གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་དང་ཡང་དུ་་་
འཁོར། །ཞེས་དང༌། མཛོད་ལས། ཉོན་མོངས་པ་ལས་ཉོན་་་་
མོངས་དང་། །བྱ་བ་ཉིད་དོ་དེ་ལས་གཞི། །དེ་ལས་གཞི་དང་ཉོན་
མོངས་སྐྱེ། །འདིར་ནི་སྲིད་པའི་ཡན་ལག་ལུགས། །ཞེས་གསུངས་པ་
ལྟར་རོ། ། དེ་ཡང་དཔེར་ན། མ་རིག་པ་ནི། རྒན་མོ་ལོང་བ་
ལྟ་བུ། འདུ་བྱེད་ཀྱི་ལས་ནི། རྫ་མཁན་ལྟ་བུ། རྣམ་ཤེས་ནི་སྤྲེའུ་
ལྟ་བུ། མིང་གཟུགས་ནི་གྲུ་མཁན་ལྟ་བུ། སྐྱེ་མཆེད་དྲུག་ནི་གྲོང་ལྟ་
བུ། རེག་པ་ནི་འོ་བྱེད་པ་ལྟ་བུ། ཚོར་བ་ནི་པུས་མོར་མདའ་་
ཟུགས་པ་ལྟ་བུ། སྲེད་པ་ནི་ཆང་འཐུང་ལྟ་བུ། ལེན་པ་ནི་མེ་ཏོག་
འཐུ་བ་ལྟ་བུ། སྲིད་པ་ནི་བྱ་སྒོང་ལྟ་བུ། སྐྱེས་པ་ནི་མ་ལས་བུ་སྐྱེས་
པ་ལྟ་བུ། རྒ་ཤི་དག་ནི་རྒན་པོ་དང་འཆི་བའི་རྣམ་པ་ལྟ་བུའི་རི་མོ་
འབྲི་ཚུལ་སོགས་འདུལ་བའི་སྡེ་སྣོད་དག་ལས་གསུངས་སོ། །
གཉིས་པ་རྣམ་བྱང་ཕྱོགས་ཀྱི་འགྲེས་རྐང་ལྔ་བཅུ་རྩ་ལྔ་ལས། དང་
བོ་སྤྱོད་པའི་ལམ་ཕར་ཕྱིན་དྲུག་འཆད་དེ། དབུ་མ་རིན་ཆེན་ཕྲེང་
བ་ལས། སྦྱིན་པ་རང་གི་བདོག་པ་གཏོང་། །ཚུལ་ཁྲིམས་གཞན་ལ་
ཕན་པར་བྱེད། །བཟོད་པ་ཁྲོ་བའི་གཉེན་པོར་གསུངས། །བརྩོན་
འགྲུས་དགེ་ལ་བརྩོན་པ་སྟེ། །བསམ་གཏན་ཉོན་མོངས་མེད་རྩེ་གཅིག
། ཤེས་རབ་བདེན་དོན་ངེས་འབྱེད་ཡིན། །སྦྱིན་པའི་ལོངས་སྤྱོད་
566 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཁྲིམས་ཀྱིས་བདོས།།གཟོད་པའི་མདངས་དང་བརྩོན་པས་འོད། །
བསམ་གཏན་ཞི་དང་བློ་གྲོས་གྲོལ། ། ཞེས་དང་། བྱང་ས་ལས།
སྦྱིན་པའི་ངོ་བོ་ཉིད་གང་ཞེ་ན། ཡོ་བྱད་ཐམས་ཅད་དང་རང་གི་
ལུས་ལ་མི་ལྟ་བའི་བྱང་ཆུབ་སེམས་དཔའི་མ་ཆགས་པ་དང་། ལྷན་
ཅིག་སྐྱེས་པའི་སེམས་པ་གང་ཡིན་པ་དང་། དེས་ཀུན་ནས་བསླང་
བའི་སྦྱིན་པར་བྱ་བའི་དངོས་པོ་ཡོངས་སུ་གཏོང་བའི་ལུས་དང་ངག་
གི་ལས་དང་། སྦྱིན་པར་བྱ་བའི་དངོས་པོ་ཁ་ན་མ་ཐོ་བ་མེད་པ་
ཐམས་ཅད་ཡོངས་སུ་གཏོང་བ་དང་། ཞེས་དང་། ཀུན་བཏུས་
ལས། སྦྱིན་པའི་ལས་གང་ཞེ་ན། དེའི་གཞི་དང་། ཀུན་ནས་
སློང་བ་དང་། དངོས་པོ་དང་། ངོ་བོ་ཉིད་ཀྱིས་ཀྱང་རིག་པར་བྱ་
སྟེ། གཞི་ནི་མ་ཆགས་པ་དང་ཞེ་སྡང་མེད་པ་དང་གཏི་མུག་མེད་
པའོ།། ཀུན་ནས་སློང་བ་ནི། དེ་དག་དང་མཚུངས་པར་ལྡན་
པའི་སེམས་པའོ། ། དངོས་སོ་ནི་སྦྱིན་པར་བྱ་བའི་དངོས་པོའོ། །
ངོ་བོ་ཉིད་ནི། གཏོང་བ་ན་ལུས་དང་ངག་གི་ལས་སོ། ། ཞེས་
དང༌། མཛོད་འགྲེལ་ལས། གང་ཚེ་སྐྱེས་བུ་དགེ་ཡིད་ཀྱིས། །རང་
གི་རྫས་དག་སྦྱིན་བྱེད་པ། །དེ་ཚེ་དགེ་བའི་ཕུང་བོ་རྣམས། །སྦྱིན་པ་
ཞེས་ནི་བརྗོད་པ་ཡིན། །ཞེས་སྦྱིན་པའི་སྐབས་ཀྱི་ལུས་དང་ངག་གི་
ལས་ཀུན་སློང་མཚུངས་ལྡན་དང་བཅས་པ་སྦྱིན་པ་ཡིན་པར་གསུངས་
སོ། ། བྱང་ས་ལས། དེ་ལ་ཚུལ་ཁྲིམས་ཀྱི་ངོ་བོ་ཉིད་གང་ཞེ་ན།
མདོར་བསྡུ་ན་ཡོན་ཏན་རྣམ་པ་བཞི་དང་ལྡན་པ་ནི་བྱང་ཆུབ་སེམས་
དཔའ་རྣམས་ཀྱི་ཚུལ་ཁྲིམས་ཀྱི་ངོ་བོ་ཉིད་ཡིན་པར་རིག་པར་བྱ་སྟེ།
བཞི་གང་ཞེ་ན། ཕ་རོལ་ལས་ལེགས་པར་ཡང་དག་པར་བླངས་པ་
དང་། བསམ་པ་ཤིན་ཏུ་རྣམ་པར་དག་པ་དང་། ཉམས་པར་གྱུར་
567

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ན་ཕྱིར་གསོ་བར་བྱེད་པ་དང༌། མི་ཉམས་པར་བྱ་བའི་ཕྱིར་གུས་པ་
བསྐྱེད་ནས་དྲན་པ་ཉེ་བར་གནས་པའོ། ། ཞེས་པ་དང༌། མཛོད་
ལས། རྣམ་དག་ཡོན་ཏན་བཞི་ལྡན་ནོ། །འཆལ་ཁྲིམས་དེ་རྒྱུ་་་་་་
འཕེན་མ་བྱུང་། །དེ་གཉེན་པོ་དང་ཞི་ལ་བརྟེན། ། ཞེས་འཆལ་
ཁྲིམས་ཀྱིས་སྐྱོན་མ་བྱུང་བ་དང༌། འཆལ་ཁྲིམས་ཀྱི་རྒྱུ་ཆགས་སོགས་
ཉོན་མོངས་པས་སྐྱོན་མ་བྱུང་བ་དང༌། འཆལ་ཁྲིམས་ཀྱི་གཉེན་པོ་
དྲན་ཤེས་བག་ཡོད་བརྟེན་པ་དང༌། ཚུལ་ཁྲིམས་ཀྱི་དགེ་བ་ཐར་
བའི་རྒྱུར་བསྔོས་པས་ཞི་བ་ལ་བརྟེན་པ་སྟེ། སོ་ཐར་གྱི་ཚུལ་ཁྲིམས་
རྣམ་དག་ཡོན་ཏན་བཞིན་ལྡན་དུ་གསུངས་པ་དང་གཉིས་མི་
འདྲའོ། ། ཡང་བྱང་ས་ལས། རིག་པའི་གནས་ལྔ་བོ་ནང་གི་རིག་
གཏན་ཚིགས་རིག་པ་དང་། གསོ་བ་རིག་པ་དང་།
པ་དང་།
སྒྲའི་རིག་པ་དང་། བཟོ་དང་ལས་ཀྱི་གནས་ཀྱི་རིག་པ་ལ་དམིགས་
ནས་འཇུག་པ་འདི་ནི་བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་
ངོ་བོ་ཉིད་ཡིན་པར་རིག་པར་བྱའོ། ། ཞེས་གསུངས་ཤིང་། ཤེས་
རབ་ཀྱི་ཕ་རོལ་ཏུ་ཕྱིན་པ་ཞེས་པའི་དོན་ནི། བརྒྱ་སྟོང་འགྲེལ་ཆེན་
ལས། ཕ་རོལ་ཏེ་རབ་ཀྱི་མཐར་འགྲོ་བ་ཡིན་པས་ན་ཕ་རོལ་ཏུ་ཕྱིན་
པའོ། ། ཞེས་དང་། འཇུག་འགྲེལ་ལས། དེ་ལ་ཕ་རོལ་ནི་་
འཁོར་བའི་རྒྱ་མཚོའི་ཕར་འགྲམ་མམ་ངོགས་ཏེ། ཞེས་གསུངས་ལ།
བརྒྱད་སྟོང་དོན་བསྡུས་ལས། ཤེས་རབ་ཕ་རོལ་ཕྱིན་གཉིས་མེད། །
ཡེ་ཤེས་དེ་ནི་དེ་བཞིན་གཤེགས། །སྒྲུབ་བྱའི་དོན་དང་དེ་ལྡན་པས། །
གཞུང་ལམ་དག་ལ་དེ་སྒྲ་ཡིན། །ཞེས་སངས་རྒྱས་ཀྱི་སའི་གཉིས་སུ་
མེད་པའི་ཡེ་ཤེས་ནི། འབྲས་བུ་ཤེར་ཕྱིན་དང་། བྱང་ཆུབ་སེམས་
དཔའི་རྒྱུད་ཀྱི་ལམ་ཤེར་ཕྱིན་དང་། ཡུམ་འབུམ་པ་སོགས་གཞུང་
568

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཤེར་ཕྱིན་དུ་གསུངས་ལ། དེ་ཡང་ཕ་རོལ་ཏུ་ཕྱིན་པ་ཞེས་པ་ཕ་རོལ་
ཏུ་ཕྱིན་ཟིན་པ་དང་། ཕྱིན་བྱེད་ཀྱི་དབང་དུ་བྱས་པའི་བཤད་ཚུལ་
ཡང་ཡོད་དོ། ། ད་ནི་ལྟ་བའི་ལམ་སྟོང་ཉིད་བཅོ་བརྒྱད་འཆད་དེ།
རྒྱུད་བླ་མ་ལས། ཕྲ་མོ་ཟབ་མོའི་ཚུལ་བསྟན་ནི། །སྦྲང་རྩི་རོ་གཅིག་
པ་བཞིན་ཏེ། །ཞེས་དང་། རང་བཞིན་འགྱུར་བ་མེད་པ་དང་། །
དགེ་དང་རྣམ་པར་དག་པའི་ཕྱིར། །དེ་བཞིན་ཉིད་འདི་གསེར་གྱི་
ནི། །གཟུགས་དང་མཚུངས་པར་བརྗོད་པ་ཡིན། །ཞེས་གསུངས་པ་
ལྟར། དེ་བཞིན་ཉིད་ཐམས་ཅད་ནི་དགག་བྱ་བདེན་གྲུབ་བཀག་པ་
ཙམ་དུ་རོ་གཅིག་པ་དང་། ངོ་བོ་གཞན་དུ་འགྱུར་བ་མེད་ཀྱང་སྟོང་
གཞི་མི་འདྲ་བའི་དབང་གིས་སྟོང་ཉིད་བཅུ་དྲུག་དང་བཅོ་བརྒྱད་དང་
ཉི་ཤུར་ཡང་གསུངས་སོ། ། དེ་ཡང་མིག་ནས་ཡིད་དབང་གི་བར་
ནང་གི་དབང་བོ་དྲུག་བདེན་པར་གྲུབ་པས་སྟོང་བའི་སྟོང་བ་ཉིད་ནི།
ནང་སྟོང་བ་ཉིད་དང་། ཕྱིའི་ཡུལ་དྲུག་བདེན་པས་སྟོང་བ་ནི་ཕྱི་
སྟོང་བ་ཉིད་དང༌། ཕྱི་ནང་གཉིས་ཀའི་སྐྱེ་མཆེད་བདེན་གྲུབ་ཀྱིས་
སྟོང་བ་ནི་ཕྱི་ནང་སྟོང་བ་ཉིད་དེ། ཕྱི་ནང་མིག་འབྲས་སོགས་ལ་
སྦྱར་ནས་བཤད་པའང་ཡོད་མོད། འདིའི་མདོ་ལས་ཕྱི་ནང་གི་སྐྱེ་
མཆེད་བཅུ་གཉིས་དང་སྦྱར་ནས་གསུངས་སོ། ། སྟོང་བ་ཉིད་་་
བདེན་པས་སྟོང་བ་ནི་སྟོང་བ་ཉིད་སྟོང་བ་ཉིད་དང་། ·ཤར་ལ་་་
སོགས་པའི་ཕྱོགས་རྣམས་བདེན་པས་སྟོང་བ་ནི་ཆེན་པོ་སྟོང་ཉིད་དེ།
ཕྱོགས་ཀྱི་འཇིག་རྟེན་ཐམས་ཅད་ལ་ཁྱབ་པའི་ཕྱོགས་ལ་ཆེན་པོ་ཞེས་
བརྗོད་དོ། ། ཐར་བའམ་མྱ་ངན་ལས་འདས་པ་ནི་དམ་པའི་དགེ་
བ་ཡིན་པས་དེ་བདེན་པའི་སྟོང་བ་ནི་དོན་དམ་པ་སྟོང་བ་ཉིད་དང་།
འདུས་བྱས་བདེན་པས་སྟོང་བ་ནི་འདུས་བྱས་སྟོང་བ་ཉིད་དང་།
569

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
འདུས་མ་བྱས་བདེན་པས་སྟོང་བ་ནི་འདུས་མ་བྱས་སྟོང་བ་ཉིད་དང་།
དབུ་མའི་ལམ་ནི་རྟག་པ་དང་ཆད་པའི་མཐའ་ལས་འདས་པ་
པས་དེ་བདེན་པས་སྟོང་བ་ནི་མཐའ་ལས་འདས་པ་སྟོང་བ་ཉིད་དང་།
འཁོར་བ་སྤྱི་ལ་ཐོག་མ་དང་མཐའ་མ་མེད་པས་འཁོར་བ་བདེན་པས་
སྟོང་བ་ནི་ཐོག་མ་དང་མཐའ་མ་མེད་པ་སྟོང་བ་ཉིད་དང་། སྦྱིན་པ་
ལ་སོགས་པའི་དགེ་བའི་ཆོས་རྣམས་དོར་བྱ་མ་ཡིན་པས་དགེ་བའི་
ཆོས་བདེན་པས་སྟོང་བ་ནི་དོར་བ་མེད་པ་སྟོང་བ་ཉིད་དང༌། ཆོས་
རྣམས་ཀྱི་གནས་ལུགས་སམ་རང་བཞིན་བདེན་པས་སྟོང་བ་ནི་རང་
བཞིན་སྟོང་བ་ཉིད་དང་། ཆོས་ཐམས་ཅད་བདེན་པས་སྟོང་བ་ནི་
ཆོས་ཐམས་ཅད་སྟོང་བ་ཉིད་དང༌། ཆོས་རྣམས་ཀྱི་ཐུན་མོང་མ་
ཡིན་པའི་མཚན་ཉིད་བདེན་པས་སྟོང་བ་ནི་རང་གི་མཚན་ཉིད་སྟོང་
བ་ཉིད་དང་། འདས་མ་འོངས་ད་ལྟའི་དུས་གསུམ་ཕན་ཚུན་གཅིག་
པའི་དུས་སུ་གཅིག་མི་དམིགས་པས་དུས་གསུམ་ལྡན་པའི་སྟོང་བ་ནི་
མི་དམིགས་པ་སྟོང་བ་ཉིད་དང༌། དངོས་པོ་རྣམས་རྒྱུ་རྐྱེན་ཚོགས་
པ་ལས་བྱུང་བས། དངོས་པོའི་ངོ་བོ་རང་བཞིན་གྱི་མེད་པའི་ཀུན་
རྫོབ་ཀྱི་ངོ་བོ་ཉིད་བདེན་གྲུབ་ཀྱི་སྟོང་བ་ནི། དངོས་པོ་མེད་པའི་ངོ་
བོ་ཉིད་སྟོང་བ་ཉིད་དང་། ཕུང་བོ་ལྔ་ལ་སོགས་པའི་དངོས་པོ་་་
བདེན་པས་སྟོང་བ་ནི་དངོས་པོ་སྟོང་བ་ཉིད་དང་། དངོས་མེད་
བདེན་པས་སྟོང་བ་ནི་དངོས་པོ་མེད་པ་སྟོང་བ་ཉིད་དོ། ། དེའི་
སྟེང་དུ་ཆོས་རྣམས་རང་གི་ངོ་བོ་ཉིད་ཀྱིས་མ་གྲུབ་པའི་རང་བཞིན་
བདེན་པས་སྟོང་བ་ནི་རང་གི་ངོ་བོ་སྟོང་བ་ཉིད་དང་། གཙོ་བོ་
སོགས་གཞན་གྱིས་བྱས་པ་མ་ཡིན་པར་ཐོག་མ་མེད་པ་ནས་གནས་
པའི་ཆོས་རྣམས་ཀྱི་རང་བཞིན་བདེན་གྲུབ་ཀྱིས་སྟོང་བ་ནི། གཞན་
570

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱི་དངོས་པོ་སྟོང་བ་ཉིད་དེ་ཉི་ཤུའོ། ། དེ་ཡང་ཤེར་མདོའི་ཚོགས་
སྒྲུབ་ཡེ་ཤེས་ཀྱི་ཚོགས་ཀྱི་སྐབས་སོགས་སུ་གསུངས་ཏེ། འཇུག་པ་
ལས། ཤེས་རབ་ཕ་རོལ་ཕྱིན་ཚུལ་ལས། །དེ་དག་དེ་སྐད་རབ་ཏུ་
བསྒྲགས། །ཞེས་གསུངས་པ་ལྟར་རོ། །
ད་ནི་རྣལ་འབྱོར་གྱི་ལམ་བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་
བདུན་འཆད་དེ། དེ་ཡང་དྲན་པ་ཉེར་བཞག་བཞི། ཡང་དག་
པར་སྤོང་བ་བཞི། རྫུ་འཕྲུལ་གྱི་རྐང་བ་བཞི། དབང་བོ་ལྔ།
སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་པའི་ལམ་
ཡན་ལག་བརྒྱད་དོ། ། ཀུན་བཏུས་ལས། དྲན་པ་ཉེ་བར་བཞག་
པ་རྣམས་ཀྱི་དམིགས་པ་གང་ཞེ་ན —ལུས་དང་ཚོར་བ་དང་།
སེམས་དང་ཆོས་སོ། ། ཞེས་དང་། ངོ་བོ་ཉིད་གང་ཞེ་ན།
ཤེས་རབ་དང་དྲན་པའོ། ། ཞེས་དང་། བསྒོམ་པ་གང་ཞེ་ན།
ནང་གི་ལུས་ལ་སོགས་པ་ལ་ལུས་ལ་སོགས་པའི་རྗེས་སུ་ལྟ་བའོ། །
ཞེས་དང་། མཛོད་ལས། དྲན་པ་ཉེར་བཞག་བསྒོམ་པར་བྱ། །
ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་
བརྟགས་པས།།ཤེས་རབ་ཐོས་སོགས་ལས་བྱང་བ། །གཞན་ནི་་་་་
འབྲེལ་དང་དམིགས་པ་ལས། །རིམ་ནི་ཇི་ལྟར་སྐྱེ་བ་བཞིན། །ཕྱིན་ཅི་
ལོག་གི་གཉེན་པོར་བཞི། །ཞེས་གསུངས་པ་ལྟར། ལུས་མི་གཙང་
བ་ལ་གཙང་བར་འཛིན་པ་དང༌། ཚོར་བ་སྡུག་བསྔལ་བ་ལ་བདེ་
བར་འཛིན་པ་དང་། སེམས་མི་རྟག་པ་ལ་རྟག་པར་འཛིན་པ་དང་།
ཆོས་བདག་མེད་པ་ལ་བདག་ཏུ་གྲུབ་པར་འཛིན་པའི་ཕྱིར་ཕྱིན་ཅི་
ལོག་བཞིའི་གཉེན་པོར་སྦྱར་རོ། ། རང་གི་ལུས་དུར་ཁྲོད་ཀྱི་ཤི་
རོའི་ལུས་སོགས་ཀྱི་རྗེས་སུ་ལྟ་བ་ནི། ལུས་ལ་ལུས་ཀྱི་རྗེས་སུ་སྒོམ་
571

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ཚུལ་ལོ། ། མདོ་ལས་ཀྱང་། དགེ་སློང་དག་བགྲོད་པ་གཅིག་པའི་
ལམ་ནི་འདི་ཡིན་ནོ། ། འདི་ལྟ་སྟེ་དྲན་པ་ཉེ་བར་བཞག་པ་རྣམས་
སོ། ། ཞེས་གསུངས་སོ། ། སྡིག་པ་མི་དགེ་བའི་ཆོས་སྐྱེས་པ་
རྣམས་སྤོང་བའི་ཡང་དག་པར་སྤོང་བ་དང་། སྡིག་པ་མི་དགེ་བའི་
ཆོས་མ་སྐྱེ་བ་རྣམས་མི་བསྐྱེད་པའི་ཡང་དག་པར་སྤོང་བ་དང་།
དགེ་བའི་ཆོས་མ་སྐྱེ་བ་རྣམས་བསྐྱེད་པའི་ཡང་དག་པར་སྤོང་བ་དང་།
དགེ་བའི་ཆོས་སྐྱེ་བ་ནི་གོང་དུ་སྤེལ་བའི་ཡང་དག་པར་སྤོང་བ་སྟེ་ཡང་
དག་པར་སྤོང་བ་རྣམ་པ་བཞིའོ། ། དེ་ཡང་སྡིག་པ་སྐྱེས་པ་སྤོང་བ་
ནི། སྡིག་པ་དེ་མི་འཆབ་པ་དང་འགྱོད་པ་དང་བདག་ལ་སྨོད་པ་
དང་བཤགས་པ་སོགས་སོ། ། སྡིག་པ་མ་སྐྱེ་བ་མི་བསྐྱེད་པ་ནི།
དྲན་པ་དང་ཤེས་བཞིན་གྱི་སྒོ་ནས་སྤོང་བར་སེམས་པའོ། ། དགེ་
བ་མ་སྐྱེ་བ་བསྐྱེད་པ་ནི། དགེ་བའི་བཤེས་གཉེན་བསྟེན་པ་ལ་་་་
སོགས་པའོ། ། དགེ་བ་སྐྱེས་པ་གོང་དུ་སྤེལ་བ་ནི། ཡོན་ཏན་
ཤེས་ནས་དགའ་བ་ལ་སོགས་པའོ། ། ཀུན་བཏུས་ལས། འདུན་
པའི་རྫུ་འཕྲུལ་གྱི་རྐང་བ་རྣམས་ཀྱང་བྱེད་པར་བྱའོ། ། འདི་ན་
དགེ་སློང་རྫུ་འཕྲུལ་གྱི་ཡུལ་རྣམ་པ་དུ་མ་ཉམས་སུ་མྱོང་བར་བྱེད་ཅིང་
གཅིག་ཏུ་གྱུར་ནས་མང་བོར་འགྱུར་ཞེས་བྱ་བ་སོགས་པ་དང་། དེ་
བཞིན་དུ་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་བསྒྱུར་
བར་བྱེད་དེ་འདི་ནི་རྫུ་འཕྲུལ་ཞེས་བྱའོ། ། རྫུ་འཕྲུལ་གྱི་རྐང་བ་
གང་ཞེ་ན། འདུན་པའི་ཏིང་ངེ་འཛིན་དང་། བརྩོན་འགྲུས་ཀྱི
ཏིང་ངེ་འཛིན་དང་། སེམས་པའི་ཏིང་ངེ་འཛིན་དང༌། དཔྱོད་
པའི་ཏིང་ངེ་འཛིན་ཏེ། འདི་དག་ནི་རྫུ་འཕྲུལ་གྱི་རྐང་བ་ཞེས་་་་
བྱའོ། ། ཞེས་གསུངས་པས། རྫུ་འཕྲུལ་ནི་སྤྲུལ་བསྒྱུར་དང་།
572

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
འདུན་པ་དང་བརྩོན་འགྲུས་དང་སེམས་པ་དང་དཔྱོད་པ་བཞི་ནི་རྒྱུ་
དང་རྐང་བ་ནི་ཏིང་ངེ་འཛིན་ཡིན་ནོ། ། མཛོད་འགྲེལ་ལས།
ཅིའི་ཕྱིར་ཏིང་ངེ་འཛིན་ལ་རྫུ་འཕྲུལ་གྱི་རྐང་བ་ཞེས་བཤད་ཅེ་ན་དེ་ནི་
ཡོན་ཏན་ཐམས་ཅད་འབྱོར་བའི་རྟེན་ཡིན་པའི་ཕྱིར་རོ། ཞེས་
གསུངས་སོ། ། ཏིང་ངེ་འཛིན་དེ་སྐྱེ་བའི་ཐབས་ནི། དབུས་་་
མཐའ་ལས། ཉེ་བ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་
བྱུང་བའོ། ། ཞེས་ཉེས་པ་ལྔའི་གཉེན་པོར་འདུ་བྱེད་བརྒྱད་བསྟེན་
དགོས་པར་གསུངས་ལ། དེ་ཡང་ཉེས་པ་ལྔ་ནི། ཏིང་ངེ་འཛིན་ལ་
མི་འཇུག་པའི་ལེ་ལོ་དང་། ཏིང་ངེ་འཛིན་གྱི་དམིགས་རྟེན་བརྗེད་
པ་དང་། བྱིང་རྒོད་གཉིས་དང༌། བྱིང་རྒོད་གཉིས་གང་རུང་བྱུང་
བའི་ཚེ་དེའི་གཉེན་པོ་མི་བསྟེན་པ་སྟེ་འདུ་མི་བྱེད་པ་དང་། ཞི་ལྷག་
ཟུང་འབྲེལ་དུ་འཇུག་ཅིང་བྱིང་རྒོད་ཞི་བའི་ཚེ་ན་དེ་དག་གི་གཉེན་པོ་
འདུ་བྱེད་པ་དང་ལྔའོ། ། ཉེམ་པ་དང་བོ་ལེ་ལོའི་གཉེན་པོ་ནི
ཏིང་ངེ་འཛིན་གྱི་ཡོན་ཏན་བསམ་ནས་དེ་ལ་ཡིད་ཆེ་བའི་དད་པ་དང་།
ཏིང་ངེ་འཛིན་བསྒོམ་འདོད་ཀྱི་འདུན་པ་དང་། ཏིང་འཛིན་སྒོམ་
པའི་བརྩོན་འགྲུས་དང་། བརྩོན་འགྲུས་དེ་ལས་བྱུང་བའི་ཤིན་སྦྱང་
བཞིའོ། ། གཉིས་པ་གདམས་ངག་བརྗེད་པ་སྟེ་ཏིང་ངེ་འཛིན་ཀྱི་
དམིགས་བརྟེན་བརྗེད་པའི་གཉེན་པོ་ནི། ཏིང་ངེ་འཛིན་གྱི་་
དམིགས་རྟེན་མི་བརྗེད་པའི་དྲན་པའོ། ། ཉེས་པ་གསུམ་པ་བྱིང་
རྒོད་ཀྱི་གཉེན་པོ་ནི། དེ་དག་བྱུང་མ་བྱུང་རྟོགས་པའི་ཤེས་བཞིན་
ནོ། ། ཉེས་པ་བཞི་བ་བྱིང་རྒོད་བྱུང་བའི་ཚེ་དེ་དག་གི་གཉེན་པོ་མི་
བསྟེན་པའི་གཉེན་པོ་ནི། བྱིང་རྒོད་ཀྱི་གཉེན་པོ་འདུ་བྱེད་པའོ། །
ཉེས་པ་ལྔ་བའི་གཉེན་པོ་ནི། བྱིང་རྒོད་ཞི་ནས་ཏིང་ངེ་འཛིན་སྐྱོན་
573 ==

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
མེད་པར་གནས་པའི་ཚེ་འདུ་བྱེད་བཏང་སྙོམས་སུ་འཇོག་པའོ། །
དེ་ལྟར་ཡང་དབུས་མཐའ་ལས། ལེ་ལོ་དང་ནི་གདམས་ང་་་་་་
རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་འདུ་
བྱེད་དེ། །དེ་དག་ཉེས་པ་ལྔར་འདོད་དོ། ། ཞེས་དང༌། གནས་
དང་དེ་ལ་གནས་པ་དང་། །རྒྱུ་དང་འབྲས་བུ་ཉིད་དུའོ། །དམིགས་
པ་བརྗེད་པར་མ་གྱུར་དང༌། །བྱིང་དང་རྒོད་དང་རྟོགས་པ་དང་། །
དེ་སྤང་མངོན་པར་འདུ་བྱེད་དང་། །ཞི་ཚེ་རྣལ་དུ་འཇུག་པའོ། །
ཞེས་སོ། ། དེ་ཡང་འདིའི་གནས་ནི་འདུན་པ་དང་། །དེ་ལ་གནས་
པ་ནི་རྩོལ་བའོ། ། རྒྱུ་ནི་འདུན་པའི་རྒྱུ་དད་པའོ། །འབྲས་བུ་ནི་
ཤིན་ཏུ་སྦྱང་ངོ་། ། ལྷག་མ་བཞི་ཚུགས་ལ་གསལ་བ་ལྟར་རོ། །
དད་པའི་དབང་བོ་དང་། བརྩོན་འགྲུས་ཀྱི་དབང་བོ་དང་། དྲན་
པའི་དབང་བོ་དང་། ཏིང་ངེ་འཛིན་གྱི་དབང་བོ་དང་། ཤེས་རབ་
ཀྱི་དབང་བོ་སྟེ། རྣམ་བྱང་ཕྱོགས་ལ་དབང་བྱེད་པའི་དབང་བོ་
ལྔའོ། ། དད་པའི་སྟོབས་དང་། བརྩོན་འགྲུས་ཀྱི་སྟོབས་དང་།
དྲན་པའི་སྟོབས་དང་། ཏིང་ངེ་འཛིན་གྱི་སྟོབས་དང་། ཤེས་རབ་
ཀྱི་སྟོབས་ཏེ། མ་དད་པ་ལ་སོགས་པ་རང་རང་གི་མི་མཐུན་ཕྱོགས་
ཀྱིས་བརྫི་བར་མི་ནུས་པའི་སྟོབས་ལྔའོ། ། དྲན་པ་བྱང་ཆུབ་ཀྱི་
ཡན་ལག་དང་། ཤེས་རབ་བྱང་ཆུབ་ཀྱི་ཡན་ལག་དང་། བརྩོན་
འགྲུས་བྱང་ཆུབ་ཀྱི་ཡན་ལག་དང་། དགའ་བ་བྱང་ཆུབ་ཀྱི་ཡན་
ལག་དང་། བྱིན་སྦྱང་བྱང་ཆུབ་ཀྱི་ཡན་ལག་དང་། ཏིང་ངེ་འཛིན
བྱང་ཆུབ་ཀྱི་ཡན་ལག་དང་། བཏང་སྙོམས་བྱང་ཆུབ་ཀྱི་ཡན་ལག་
སྟེ། བྱང་ཆུབ་ཀྱི་ཡན་ལག་བདུན་ནོ། ། སྒྲ་བཤད་ནི། ཆོས་
ཉིད་མངོན་སུམ་དུ་རྟོགས་པའི་ཤེས་རབ་ནི་སྐབས་འདིའི་བྱང་ཆུབ་
574

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་དེའི་གྲོགས་སུ་གྱུར་པས་ན་བྱང་ཆུབ་ཡན་ལག་གོ འཕགས་
པའི་ལམ་ཡན་ལག་བརྒྱད་ནི། ཡང་དག་པའི་ལྟ་བ་དང་། ཡང་
དག་པའི་རྟོག་པ་དང་། ཡང་དག་པའི་ངག་དང་། ཡང་དག་པའི་
ལས་ཀྱི་མཐའ་དང་། ཡང་དག་པའི་འཚོ་བ་དང་། ཡང་དག་པའི་
རྩོལ་བ་དང་། ཡང་དག་པའི་དྲན་པ་དང་། ཡང་དག་པའི་ཏིང་
ངེ་འཛིན་ཏེ་བརྒྱད་དོ། ། དེ་ཡང་རྫུན་ཏུ་སྨྲ་བ་སོགས་ངག་གི་ལས་
རྣམ་པར་དག་པའི་ངག་གི་ལས་དང༌། སྲོག་གཅོད་པ་སོགས་ལུས་
ཀྱི་ལས་རྣམ་པར་དག་པའི་ཡང་དག་པའི་ལས་ཀྱི་མཐའ་སྟེ་ལུས་ཀྱི་
ལས་དང་། ཚུལ་ཆོས་སོགས་ལུས་ངག་གཉིས་ཀའི་ལས་རྣམ་པར་
དག་པའི་ཡང་དག་པའི་འཚོ་བ་སྟེ འདི་ལ་ལུས་ངག་གཉིས་ཀའི་
ལས་ཡོད་དོ། ། ལུས་ངག་གི་ལས་དེ་དག་གྲུབ་མཐའ་གོང་མ་ཕལ་
ཆེར་གྱིས་སེམས་བྱུང་སེམས་པར་འདོད་ཅིང་། བྱེ་བྲག་སྨྲ་བ་སོགས་
ཀྱིས་ལུས་ངག་གི་རྣམ་པར་རིག་བྱེད་མ་ཡིན་པའི་གཟུགས་སུ་འདོད་
དོ། ། བྱང་ཕྱོགས་སྡེ་ཚན་བདུན་ལམ་གང་གི་སྐབས་སུ་ཐོབ་ཅེ་ན།
མཛོད་ལས། སྡེ་ཚན་བདུན་ནི་གོ་རིམ་བཞིན། {ལས་ནི་ད
དག་དང་། །ངེས་འབྱེད་ཆ་མཐུན་རྣམས་དང་ནི། །སྒོམ་དང་མཐོང་
ལ་རབ་ཏུ་ཕྱེ། །ཞེས་ཚོགས་ལམ་དང་། སྦྱོར་ལམ་དྲོད་རྩེ་བཟོད་པ་
ཆོས་མཆོག་བཞི་སྟེ། ཚོགས་སྦྱོར་གྱི་ལམ་ལྔའི་སྐབས་སུ་སྡེ་ཚན་དང་
བོ་ལྔ་རིམ་གྱི་འཐོབ་པར་གསུངས་ལ གོང་མ་ལྟར་ན་མངོན་པའི་
རྒྱན་ལས། ཐེག་པ་གོང་མ་བ་རྣམས་ནི་དབུས་མཐའ་ལས།
དབང་བོ་རྣམས་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་
གཉིས་སོ། ། ཞེས་འབྱུང་བས་སྡེ་ཚན་བདུན་པོ་མདོ་ལས་གསུངས་
པའི་གོ་རིམ་ལྟར། ཚོགས་ལམ་ཆུང་ངུ་དང་། འབྲིང་དང་ཆེན་པོ་
575

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དང་། སྦྱོར་ལམ་དྲོད་རྩེ་གཉིས་དང་། བཟོད་མཆོག་གཉིས་དང་།
མཐོང་ལམ་དང་། ·སྒོམ་ལམ་རྣམས་སུ་རིམ་པ་ལྟར་སྒོམ་པ་སྟེ།
འདི་ནི་འཇུག་པ་བདེ་བའི་ལམ་ཡིན་ནོ་ཞེས་བཞེད་དོ། ། ཞེས་
གསུངས་པ་ལྟར་རོ། ། ཁ་ཅིག་ན་རེ། བྱང་ཕྱོགས་སོ་བདུན་ལས
དང་བོ་བཅུ་གཉིས་ལ་མཚུངས་ལྡན་དང་བཅས་པ་འཇོག་ཀྱང༌། སྡེ་
ཚན་ཕྱི་མ་བཞི་ལ་དེ་ལྟར་མིན་ཏེ། དད་པའི་དབང་བོ་ལ་དད་པ་
དགོས་པ་སོགས་ཡིན་པའི་ཕྱིར། གཙོ་བོ་སྨྱོས་པ་དེ་དག་ནི། སྦྱོར་
བྱུང་ཡོན་ཏན་ཀུན་ཀྱང་ཡིན། །ཞེས་སྡེ་ཚན་དང་བོ་གསུམ་དམིགས་
ཀྱིས་དགར་བའི་ཕྱིར་ཞེས་ཟེར་རོ། ། གཞན་ཡང་མཛོད་ལས།
ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར། །
སུམ་ཅུ་རྩ་བདུན་དེ་ཕྱོགས་མཐུན། །མིང་གི་སྒོ་ནས་རྫས་སུ་བཅུ། །
དད་དང་བརྩོན་འགྲུས་དྲན་པ་དང་། །ཤེས་རབ་ཏིང་འཛིན་བཏང་
སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱང་། ། ཞེས་ངོ་བོ་
ཉིད་ཀྱི་བྱང་ཕྱོགས་སོ་བདུན་རྫས་བཅུར་འདུ་བར་གསུངས་ལ། དེ་
དག་ལས་ཤེས་རབ་དང་། བརྩོན་འགྲུས་དང་། ཏིང་ངེ་འཛིན་
ཡིན་པ་བརྒྱད་བརྒྱད་ཡོད་དེ། དྲན་པ་ཉེར་བཞག་ཤེས་རབ་སྟེ། །
བརྩོན་འགྲུས་ཡང་དག་འཇོག་ཅེས་བྱ། །རྫུ་འཕྲུལ་རྐང་བ་ཏིང་
འཛིན་ཏོ། །ཞེས་གསུངས་པའི་ཕྱིར་དང༌། སྡེ་ཚན་ཕྱི་མ་བཞི་བོ་རེ་
རེ་ལས་དེ་དག་རེ་རེ་ཡོད་པའི་ཕྱིར། དྲན་པ་བཞི་དང་། དད་པ་
གཉིས་ཡོད། སྡེ་ཚན་ཕྱི་མ་བཞི་ཆར་ལས་དྲན་པ་ཡོད་པའི་ཕྱིར་
དང་། དབང་སྟོབས་ཀྱིས་དད་པ་གཉིས་ཡོད་པའི་ཕྱིར།
དག་པའི་ངག་དང་ལས་ཀྱི་མཐའ་དང་འཚོ་བ་གསུམ་ཚུལ་ཁྲིམས་ཀྱི་
རྫས་སུ་འདུ་ཞིང་། ལྷག་མ་བཏང་སྙོམས་དང་དགའ་བ་དང་རྟོག་
576

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
པ་དང་ཤིན་སྦྱང་བཞི་ནི་རྫས་རེ་རེ་བ་ཡིན་ནོ། ། དཔྱོད་པའི་རྫུ་
འཕྲུལ་གྱི་རྐང་བ་ཞེས་པའི་དཔྱོད་པ་ནི་ཤེས་རབ་དང་། བྱང་ཆུབ་
ཡན་ལག་གི་བཏང་སྙོམས་ནི་འདུ་བྱེད་བཏང་སྙོམས་དང་། དགའ་
བ་ནི་ཚོར་བ་ཡིད་བདེ་དང་། འཕགས་ལམ་ཡན་ལག་གི་རྟོག་པ་ནི།
གཞན་འགྱུར་གྱི་རྟོག་པ་ཡིན་ཏེ། བསམ་གཏན་དང་བོ་ན་ཐམས་
ཅད། མི་ལྕོག་མེད་ན་དགའ་མ་གཏོགས། །གཉིས་པ་ན་ནི་རྟོག་མ་
གཏོགས་པ། །གཉིས་ན་དེ་གཉིས་མ་གཏོགས་པ། །བསམ་གཏན་
བར་ནའང་གཟུགས་མེད་པ། །གསུམ་ནའང་དེ་དང་ཚུལ་ཡན་ལག
། ཅེས་གསུངས་པས་སོ། །
ད་ནི་འཕགས་པའི་བདེན་པ་བཞི་འཆད་དེ། དེ་ཡང་སྡུག་
བསྔལ་གྱི་བདེན་པ་དང་། ཀུན་འབྱུང་བའི་བདེན་པ་དང་།
འགོག་པའི་བདེན་པ་དང་། ལམ་གྱི་བདེན་པའོ། ། ཀུན་བཏུས་
ལས། སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་
སྐྱེ་བའི་གནས་ཀྱིས་ཀྱང་རིག་པར་བྱའོ། ། ཞེས་དང་། སྡུག་་
བསྔལ་གྱི་བདེན་པའི་སྤྱིའི་མཚན་གཉིས་གང་ཞེ་ན། མི་རྟག་པ་
གཉིས་ཀྱི་མཚན་ཉིད་དང་། སྡུག་བསྔལ་བའི་མཚན་ཉིད་དང་།
སྟོང་བའི་མཚན་ཉིད་དང་། བདག་མེད་པའི་མཚན་ཉིད་དོ། །
མི་རྟག་པའི་མཚན་ཉིད་གང་ཞེ་ན། གང་མེད་པའི་མཚན་ཉིད་
དང་། རྣམ་པར་འཇུག་པའི་མཚན་ཉིད་དང་། འགྱུར་བའི་་་་་
མཚན་ཉིད་དང་། འབྲལ་བའི་མཚན་ཉིད། ཅེས་སོགས་དང་།
སྡུག་བསྔལ་གྱི་མཚན་ཉིད་གང་ཞེ་ན། སྡུག་བསྔལ་ཉིད་གསུམ་དང་།
བསྡུག་བསྔལ་རྣམ་པ་བརྒྱད་ནི་སྡུག་བསྔལ་ཞེས་བྱའོ། ཞེས་་་
དང་། བཅོམ་ལྡན་འདས་ཀྱིས་འདུ་བྱེད་མི་རྟག་པ་ཉིད་དང་།
577 -

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
འདུ་བྱེད་འགྱུར་བ་ཉིད་ལ་དགོངས་ནས། གང་ཅི་ཚོར་ཡང་རུང་དེ་
ནི་འདིར་སྡུག་བསྔལ་ལོ་ཞེས་བཀའ་སྩལ་ཏོ། ། ཞེས་དང་།
མཛོད་ལས། ཡིད་འོང་ཡིད་དུ་མི་འོང་དང༌། །དེ་ལས་གཞན་ཟག་
བཅས་རྣམས་ཉིད། ། སྡུག་བསྔལ་ཉིད་གསུམ་ལྡན་པའི་ཕྱིར། །ཅི་
རིགས་མ་ལུས་སྡུག་བསྔལ་ལོ། ། ཞེས་ཚོར་བ་སྡུག་བསྔལ་དང་།
ཟག་བཅས་ཀྱི་ཚོར་བ་བདེ་བ་དང་། ཟག་བཅས་ཀྱི་ཚོར་བ་བཏང་
སྙོམས་གསུམ་ལ་རིམ་པ་བཞིན་སྡུག་བསྔལ་གྱིས་སྡུག་བསྔལ་དང་།
འགྱུར་བའི་སྡུག་བསྔལ་དང་། ཁྱབ་པ་འདུ་བྱེད་ཀྱི་སྡུག་བསྔལ་དུ་
གསུངས་ཤིང་། ཕྱི་མ་གཉིས་སྡུག་བསྔལ་དངོས་མིན་ཡང་། སློབ་
དཔོན་དབྱིག་གཉེན་གྱིས། ལག་མཐིལ་སྤུ་ཉག་གཅིག་འདུག་པ། །
མི་རྣམས་ཀྱིས་ནི་མི་རྟོགས་ལ། །དེ་ཉིད་མིག་ཏུ་སོང་ན་ནི། །མི་་
དགའ་བ་དང་གནོད་སྐྱེད་ལྟར། །ཤེས་པ་ལག་མཐིལ་དྲན་པ་ཡི། །
འདུ་བྱེད་སྡུག་བསྔལ་སྤུ་མི་རྟོགས། །འཕགས་པ་དམིགས་དང་དྲན་
པ་ནི། །དེ་ཡིས་ཤིན་ཏུ་ཡིད་ཀྱང་འབྱུང༌། །ཞེས་དང༌། གང་གི་ཚེ་
ཚོར་བའི་ཕྱོགས་གཅིག་སྡུག་བསྔལ་གྱི་རང་བཞིན་ཡིན་པ་དེའི་ཚེ་ཇི་
ལྟར་ན་འདུ་བྱེད་ཟག་པ་དང་བཅས་པ་ཐམས་ཅད་སྡུག་བསྔལ་ཞེས་
བརྗོད་ཅེ་ན། རྣམ་པར་འགྱུར་བ་དང་། མི་རྟག་པའི་ཆོས་ཅན་
ཡིན་པའི་ཕྱིར་རྣམ་གྲངས་ཀྱིས་ནི་སྡུག་བསྔལ་ཉིད་ཡིན་ནོ། ། དེ་
ལ་བདེ་བར་མཐོང་ན་ནི་འདོད་ཆགས་ཅན་རྣམས་དེའི་རོ་མྱོང་བར་
བྱེད་པའི་ཕྱིར་འཆིང་བར་འགྱུར་ལ། སྡུག་བསྔལ་དུ་མཐོང་ན་ནི་དེ་
ལ་འདོད་ཆགས་དང་བྲལ་བའི་ཕྱིར་ཐར་བར་འགྱུར་བས། བཅོམ་
ལྡན་འདས་ཀྱིས་འདི་ཇི་ལྟར་མཐོང་ན་ཐར་བར་འགྱུར་བ་དེ་ཁོ་ན་
བཞིན་དུ་བལྟ་བར་བཀའ་སྩལ་བ་ཡིན་ནོ། ། ཞེས་གསུངས་པ་
578

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལྟར། རྣམ་གྲངས་པའི་སྡུག་བསྔལ་ཡིན་ལ། དེ་ཡང་ཟག་བཅས་
ཀྱི་ཚོར་བ་བདེ་བ་ནི། རང་གི་ངོ་བོ་བདེ་བ་ཡིན་ཀྱང་ཕྱིས་འགྱུར་བ་
ན་སྡུག་བསྔལ་འདྲེན་པར་བྱེད་པས་འགྱུར་བའི་སྡུག་བསྔལ་དང་།
ཟག་བཅས་ཀྱི་ཚོར་བ་བཏང་སྙོམས་ནི་ཁམས་གསུམ་ས་དགུ་ཐམས་
ཅད་ཁྱབ་ཅིང་སྡུག་བསྔལ་ཉེ་བར་འདུ་བར་བྱེད་པས་ན་ཁྱབ་པར་
འདུ་བྱེད་ཀྱི་སྡུག་བསྔལ་དུ་གསུངས་སོ། ། དེས་ན་ཚོར་བ་སྡུག་
བསྔལ་ཡིད་དང་བཅས་པ་སྡུག་བསྔལ་དུ་གསུངས་པ་ཡང་རྣམ་གྲངས་
པའི་སྡུག་བསྔལ་དུ་གསུངས་པ་ཡིན་གྱི། དེ་ལྟར་མ་ིན་ན་བདེ་བ་
དང་སྡུག་བསྔལ་གཉིས་ཀྱི་གཞི་མཐུན་ཡོད་པར་འགྱུར་ཏེ། ཡུལ་
ཟག་བཅས་ཀྱི་དངོས་པོ་གཅིག་གིས་ཀྱང་འགའ་ཞིག་ལ་བདེ་བ་དང་
འགའ་ཞིག་ལ་སྡུག་བསྔལ་བསྐྱེད་པ་མཐོང་བའི་ཕྱིར། སྟོང་བའི་
མཚན་ཉིད་གང་ཞེ་ན། གང་ལ་གང་མེད་པ་དེ་ནི་དེས་སྟོང་བར་
ཡང་དག་པར་རྗེས་སུ་མཐོང་བ་སྟེ། འདི་ལ་ལྷག་མ་གང་ཡིན་པ་དེ་
ནི་འདིར་ཡོད་པའོ། ། ཞེས་དང་། བདག་མེད་པའི་མཚན་ཉིད་
གང་ཞེ་ན། ཇི་ལྟར་བདག་ཏུ་སྨྲ་བ་རྣམས་ཀྱིས་བདག་ཏུ་བཏགས་
པའི་མཚན་ཉིད་དེས། ཕུང་བོ་དང་ཁམས་དང་སྐྱེ་མཆེད་རྣམས་
མཚན་ཉིད་དང་བྲལ་བའོ། ། ཞེས་དང༌། རྣམ་འགྲེལ་ལས།
དེ་ནི་རེས་འགའ་དམིགས་པའི་ཕྱིར། །མི་རྟག་ཉེས་པའི་རྟེན་ཕྱིར་
དང་། །རྒྱུ་དབང་ཕྱིར་ཡང་སྡུག་བསྔལ་ཡིན། །བདག་མིན་བྱིན་གྱིས་
བརླབས་པའང་མིན། །རྒྱུ་མིན་བྱིན་གྱིས་བརླབ་པ་མིན། །ཞེས་་་་་
སོགས་ཀྱིས། སྡུག་བདེན་རང་ཉིད་གང་ཟག་གི་བདག་མིན་པ་དང་།
བདག་གི་ངོ་བོར་མེད་པས་ན་སྡུག་བདེན་བདག་མེད་པ་དང་།
གང་ཟག་གི་བདག་དེས་སྡུག་བདེན་ལ་དབང་བསྒྱུར་བའམ་བྱིན་གྱིས་
579

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
བརླབས་པ་དང་བྲལ་བས་ན་སྡུག་བདེན་བདག་གིས་སྟོང་བ་ཞེས་
བཤད་ཅིང་། སྡུག་བདེན་བདག་ཏུ་འཛིན་པའི་གཉེན་པོར་སྡུག་
བདེན་བདག་མེད་པ་དང་། བདག་གིར་འཛིན་པའི་གཉེན་པོར་
སྡུག་བདེན་བདག་གིས་སྟོང་བ་བསྒོམ་པར་ཡང་གསུངས་སོ། །
ཀུན་འབྱུང་བའི་བདེན་པ་གང་ཞེ་ན། ཉོན་མོངས་པ་དང་། ཉོན་
མོངས་པའི་དབང་གིས་བྱུང་བའི་ལས་སོ། ། ཞེས་དང་། རྒྱུའི་
མཚན་ཉིད་དང་། ཀུན་འབྱུང་བའི་མཚན་ཉིད་དང་། རབ་ཏུ་སྐྱེ་
བའི་མཚན་ཉིད་དང་། རྐྱེན་གྱིས་མཚན་ཉིད་དོ། ། རྒྱུའི་མཚན་
ཉིད་གང་ཞེ་ན། ཡང་སྲིད་པའི་བག་ཆགས་འཇོག་པའི་བྱེད་རྒྱུ་ཡིན་
པའི་ཕྱིར་མཚན་ཉིད་དུ་རིག་པར་བྱའོ། ། ཞེས་དང་། སེམས་
ཅན་བག་ཆགས་བསགས་པ་དེ་དང་དེ་དག སེམས་ཅན་གྱི་རིས་དེ་
དང་དེར་ཀུན་འབྱུང་བའི་བྱེད་རྒྱུ་ཡིན་པའི་ཕྱིར། ཀུན་འབྱུང་བའི་
མཚན་ཉིད་དུ་རིག་པར་བྱའོ། ། ཞེས་དང༌། སོ་སོར་རང་དང་
རྣམ་པ་མཆོག་ཏུ་འབྱུང་བའི་བྱེད་རྒྱུ་ཡིན་པའི་ཕྱིར་རབ་ཏུ་སྐྱེ་བའི་
མཚན་ཉིད་དུ་བལྟའོ། ། ཞེས་དང་། གཞན་དང་གཞན་འཐོབ་
པ་དང་འདའ་བའི་བྱེད་རྒྱུ་ཡིན་པའི་ཕྱིར་རྐྱེན་གྱི་མཚན་ཉིད་དུ་རིག་
པར་བྱའོ། ། ཞེས་དང་། འགོག་པའི་བདེན་པ་གང་ཞེ་ན།
ཉོན་མོངས་པ་མི་འབྱུང་བ་སྟེ། གང་དུ་འགོག་པ་དང་། གང་གིས་
འགོག་པ་དང་གང་འགོག་པའོ། ། བཅོམ་ལྡན་འདས་ཀྱིས་ཇི་སྐད་
དུ། གང་དུ་མིག་དང་རྣ་བ་དང་། །དེ་བཞིན་སྣ་དང་ལྕེ་དང་
ལུས། །ཡིད་དང་དེ་བཞིན་མིང་དང་གཟུགས། །མ་ལུས་པར་ནི་་་
འགོག་གྱུར་པ། །ཞེས་གསུངས་པ་ལྟ་བུའོ། ། འགོག་པའི་བདེན་
པའི་མཚན་ཉིད་རྣམ་པ་བཞིར་རིག་པར་བྱའོ། ། འགོག་པའི་་
580

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མཚན་ཉིད་དང་། ཞི་བའི་མཚན་ཉིད་དང༌། གྱ་ནོམ་པའི་མཚན་
ཉིད་དང་། ངེས་པར་འབྱུང་བའི་མཚན་ཉིད་དོ། ། ཅིའི་ཕྱིར་
འགོག་པའི་མཚན་ཉིད་ཅེས་བྱ་ཞེ་ན། ཉོན་མོངས་པ་དང་བྲལ་བའི་
ཕྱིར་རོ། ། ཅིའི་ཕྱིར་ཞི་བའི་མཚན་ཉིད་ཅེས་བྱ་ཞེ་ན། སྡུག་
བསྔལ་དང་བྲལ་བའི་ཕྱིར་རོ།། ཅིའི་ཕྱིར་གྱ་ནོམ་པའི་མཚན་
ཉིད་ཅེས་བྱ་ཞེ་ན། གཙང་བ་དང་བདེ་བའི་ངོ་བོ་ཡིན་པའི་ཕྱིར་
རོ། ། ཅིའི་ཕྱིར་ངེས་པར་འབྱུང་བའི་མཚན་ཉིད་ཅེས་བྱ་ཞེ་ན།
རྟག་པ་དང་ཕན་པའི་གཞི་ཡིན་པའི་ཕྱིར་རོ། ། ཞེས་དང་།
ལམ་གྱི་བདེན་པ་གང་ཞེ་ན། ཚོགས་ཀྱི་ལམ་དང༌། སྦྱོར་བའི་ལམ་
དང་། མཐོང་བའི་ལམ་དང༌། བསྒོམ་པའི་ལམ་དང་། མཐར་
ཕྱིན་པའི་ལམ་མོ། ། ཞེས་དང་། ཡང་ལམ་གྱི་བདེན་པའི་རྣམ་
པ་ནི་མཚན་ཉིད་བཞིར་རིག་པར་བྱ་སྟེ། ལམ་གྱི་མཚན་ཉིད་དང་།
རིག་པའི་མཚན་ཉིད་དང་། སྒྲུབ་པའི་མཚན་ཉིད་དང་། ངེས་
པར་འབྱིན་པའི་མཚན་ཉིད་དོ། ། ཅིའི་ཕྱིར་ལམ་གྱི་མཚན་ཉིད་
ཅེས་བྱ་ཞེ་ན། དེ་ཁོ་ནའི་དོན་ཡོངས་སུ་འཚོལ་བའི་ཕྱིར་རོ།
ཅིའི་ཕྱིར་རིག་པའི་མཚན་ཉིད་ཅེས་བྱ་ཞེ་ན། ཉོན་མོངས་པའི་
གཉེན་པོའི་ཕྱིར་རོ། ། ཅིའི་ཕྱིར་སྒྲུབ་པའི་མཚན་ཉིད་ཅེས་བྱ་ཞེ་
ན། སེམས་ཕྱིན་ཅི་མ་ལོག་པར་སྒྲུབ་པའི་ཕྱིར་རོ། ། ཅིའི་ཕྱིར་
ངེས་པར་འབྱིན་པའི་མཚན་ཉིད་ཅེས་བྱ་ཞེ་ན། རྟག་པའི་གནས་སུ་
འགྲོ་བ་ཉིད་ཀྱི་ཕྱིར་རོ། ། ཞེས་དང་། འཕགས་པའི་བདེན་པ་
བཞི་ཞེས་པའི་དོན་ཡང་མདོ་ལས། འཕགས་པའི་བདེན་པར་གང་
གསུང་བ། །དེ་ནི་གཞན་གྱི་སྡུག་བསྔལ་རིག ། གཞན་གྱི་བདེ་བར་
གང་སྨྲས་པ། །དེ་ནི་འཕགས་པས་སྡུག་བསྔལ་རིག ། ཅེས་དང་།
581

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ཉན་ཐོས་ཀྱི་ས་ལས། ཅིའི་ཕྱིར་དེ་དག་འཕགས་པ་རྣམས་ཁོ་ནའི་
བདེན་པ་གང་ཡིན་ཞེ་ན། འཕགས་པ་རྣམས་ཀྱིས་བདེན་པ་དེ་དག་
དེ་ཁོ་ན་ལྟ་བུ་ཡིན་པར་བདེན་པའི་སྒོ་ནས་ཡང་དག་པ་ཇི་ལྟ་བ་བཞིན་
དུ་མཁྱེན་ཅིང་གཟིགས་ཀྱི། བྱིས་པ་རྣམས་ཀྱིས་ཡང་དག་ཇི་ལྟ་བ་
བཞིན་དུ་མི་མཐོང་བས་ན་འཕགས་པའི་བདེན་པ་ཞེས་བྱའོ། །
ཞེས་གསུངས་ལ། རྣམ་འགྲེལ་ཐར་ལམ་གསལ་བྱེད་ལས། ལོག་
རྟོག་བཅུ་དྲུག་ངོས་བཟུང་བ་དང་། དེ་དང་འགལ་བའི་རྣམ་པ་
བཅུ་དྲུག་ངོས་བཟུང་བའོ། ། དང་བོ་ནི། སྡུག་བསྔལ་ལ་ལོག་
པར་ཞུགས་པ་གཙང་བ་དང་། བདེ་བ་དང་། རྟག་པ་དང་།
བདག་ཏུ་འཛིན་པ་བཞི་དང་། ཀུན་འབྱུང་ལ་ལོག་པར་ཞུགས་པ་
སྡུག་བསྔལ་རྒྱུ་མེད་དུ་འཛིན་པ་དང་། མི་མཐུན་པ་རྒྱུར་འཛིན་པ་
གཉིས། ཕྱི་མ་ལའང་རྒྱུ་གཅིག་ཁོ་ནས་བྱས་པར་འཛིན་པ་དང་།
དབང་ཕྱུག་ལ་སོགས་པ་གཞན་གྱིས་བློ་སྔོན་དུ་བཏང་ནས་བྱས་པར་
འཛིན་པ་དང་། རང་བཞིན་རྟག་ལ་གནས་སྐབས་འགྱུར་བར་་་་
འཛིན་པའོ། ། འགོག་པ་ལ་ལོག་ཞུགས་ནི། ཐར་བ་ཡེ་མེད་དུ་
འཛིན་པ་དང་། ཟག་བཅས་ཀྱི་ཁྱད་པར་འགའ་ཞིག་ཐར་བར་་
འཛིན་པ་དང་། སྡུག་བསྔལ་ཀྱི་ཁྱད་པར་འགའ་ཞིག་གྱ་ནོམ་པའི་
ཐར་བར་འཛིན་པ་དང་། སྡུག་བསྔལ་ཟད་པ་ཡོད་ཀྱང་ལྡོག་པར་
འཛིན་པའོ། ། ལམ་ལ་ལོག་ཞུགས་ནི། ཐར་ལམ་ཡེ་མེད་དུ་
འཛིན་པ་དང་། བདག་མེད་གོམས་པ་ལམ་དུ་མི་རིགས་པར་འཛིན་
པ་དང་། བསམ་གཏན་གྱི་ཁྱད་པར་འགའ་ཞིག་ཙམ་ཐར་ལམ་དུ་
འཛིན་པ་དང་། སྡུག་བསྔལ་མི་ལྡོག་པའི་ཆོས་ཅན་དུ་བྱེད་པའི་
ལམ་མེད་པར་འཛིན་པའོ། ། ཞེས་གསུངས་སོ། ། མངོན་པའི་
582 —-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དག་གསལ་གཉེན་པོའི་
རྒྱན་ལས། ཁ་ཅིག རྒྱུད་བླ་མ་ལས
ཕྱོགས་ཉིད་ཀྱིས། །ཞེས་གསུངས་པའི་ལམ་གྱི་བདེན་པའི་ཆོས་གསུམ་
དང་། ལམ་དང་རིག་པ་དང་སྒྲུབ་པ་དང་ངེས་པར་འབྱིན་པའི་
ཆོས་བཞི་མེད་པའི་ཕྱིར། དང་བོ་གཉིས་ལམ་བདེན་མཚན་ཉིད་པ་
མ་ཡིན་ནོ་ཞེས་ཟེར་བའང་རིགས་པར་བལྟའོ། ། དེས་ན་ལམ་
དང་བོ་གཉིས་ནི་རིམ་པ་ལྟར་ལམ་དངོས་ལ་འཇུག་པའི་སྒོ་དང་།
དངོས་སུ་སྦྱོར་བའི་ལམ་དུ་བཏགས་པ་ཡིན་ལ། ཕྱི་མ་གསུམ་ནི་
རིམ་པ་ལྟར་བདེན་པ་མངོན་སུམ་དུ་མཐོང་བ་དང་། དེའི་གོམས་
པར་བྱེད་པ་དང་། གོམས་པ་མཐར་ཕྱིན་པའི་ལམ་མཚན་ཉིད་པ་
ཡིན་ནོ། ། ཞེས་ཚོགས་ལམ་དང་སྦྱོར་ལམ་གཉིས་ལམ་བདེན་་་
བཏགས་པ་བར་གསུངས་ཤིང་། ཚོགས་ལམ་གྱི་མཚན་ཉིད་ཀྱང་དེ་
ཉིད་ལས། མཚན་ཉིད་ནི། རྣམ་གྲོལ་ལ་འཇུག་པའི་སྒོ་སྦྱོར་ལམ་
གྱི་སྔ་རོལ་ཏུ་བྱུང་བའི་དགེ་བའི་ཚོགས་སོ། ། ཞེས་དང་། སྒྲའི་
དོན་ནི་ཐར་བར་འཇུག་པའི་ཚོགས་སྒྲུབ་པའི་ཕྱིར་ཚོགས་ཀྱི་ལམ་
མོ། ། ཞེས་དང་། མཐོང་ལམ་དོན་དམ་མངོན་སུམ་དུ་མཐོང་བ་
ལ་སྦྱོར་བར་བྱེད་པས་སྦྱོར་ལམ་མོ། ། ཞེས་དང་། ཚོགས་ལམ་
ཁྱད་པར་ཅན་ཐར་བ་ཆ་མཐུན་ནི། གང་སྤེལ་ལས། གང་ཞིག་ལ་
བསམ་པ་ཐག་པ་ནས་འཁོར་བ་འདོར་བའི་བློ་དང་མྱ་ངན་ལས་་་་
ངའདས་པ་ལ་མོས་པ་འཇུག་པ་ཡོད་པ་དེས་ནི། སྦྱིན་པ་དང་།
ཚུལ་ཁྲིམས་དང་། ཐོས་པ་དང་། བསམ་པ་ལས་བྱུང་བ་ཉུང་ཟད་
ཀྱིས་ཀྱང་ཐར་བའི་ཆ་དང་མཐུན་པ་འཕེན་གྱི་དེ་ལས་བཟློག་པས་ནི་
མང་པོས་ཀྱང་མི་འཕན་ནོ། ། ཞེས་དང་། རྒྱལ་སྲས་མ་ལས།
འདི་ནི་ཆུང་ངུ་ཟིན་ཀྱང་ཐར་བ་འདོད་པའི་སྟོབས་བསྐྱེད་པས་ཐར་
583

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
བའི་ཆ་དང་མཐུན་པ་འཕེན་པར་འགྱུར་རོ། ། ཞེས་གསུངས་པ་
ལྟར་རོ། ། སྐྱེས་པའི་བསམ་གཏན་བཞི་ནི། བསམ་གཏན་དང་
བོ་དང་། བསམ་གཏན་གཉིས་པ་དང་། བསམ་གཏན་གསུམ་པ་
དང་། བསམ་གཏན་བཞི་བའོ། ། བསམ་གཏན་དང་བོ་ལ་་་
ཚངས་རིས་དང་། ཚངས་བདུན་དང་། ཚངས་ཆེན་གསུམ།
བསམ་གཏན་གཉིས་པ་ལ། འོད་ཆུང་དང་། ཚད་མེད་འོད་དང་།
འོད་གསལ་གསུམ། བསམ་གཏན་གསུམ་པ་ལ་དདགེ་ཆུང་དང་།
ཚད་མེད་དགེ་དང་། དགེ་རྒྱས་གསུམ། བསམ་གཏན་བཞི་བ་ལ་
སྤྲིན་མེད་དང་། བསོད་ནམས་སྐྱེ་དང༌། འབྲས་བུ་ཆེ་བ་སྟེ་སོ་སྐྱེ་
གནས་གསུམ་དང་། དེའི་གོང་ན་མི་ཆེ་བ་དང་། མི་གདུང་བ་
དང་། གྱ་ནོམ་སྣང་བ་དང་། ཤིན་ཏུ་མཐོང་བ་དང་། འོག་
མིན་ཏེ། འཕགས་པའི་གནས་གཙང་མ་ལྔ་ཡོད་དེ། རྣལ་འབྱོར་
སྤྱོད་པའི་ས་ལས། གཟུགས་ཀྱི་ཁམས་ན་གནས་གཞན་བཅོ་བརྒྱད་
ཡོད་དེ། བསམ་གཏན་དང་བོ་ཆུང་ངུ་དང་འབྲིང་དང་ཆེན་པོ་
ཡོངས་སུ་བསྒོམས་པས། ཚངས་རིས་རྣམས་དང༌། ཚངས་པའི་
མདུན་ན་འདོན་རྣམས་དང་། ཚངས་པ་ཆེན་པོ་རྣམས་སོ། །
བསམ་གཏན་གཉིས་པ་ཆུང་ངུ་དང་འབྲིང་དང་ཆེན་པོ་བསྒོམས་པས།
འོད་ཆུང་རྣམས་དང་། ཚད་མེད་འོད་རྣམས་དང་། འོད་གསལ་
རྣམས་སོ། ། བསམ་གཏན་གསུམ་པ་ཆུང་ངུ་དང་འབྲིང་དང་ཆེན་
པོ་བསྒོམས་པས། དགེ་ཆུང་རྣམས་དང་། ཚད་མེད་དགེ་རྣམས་
དང༌། དགེ་རྒྱས་རྣམས་སོ། ། བསམ་གཏན་བཞི་བ་ཆུང་ངུ་དང་
འབྲིང་དང་ཆེན་པོ་ཡོངས་སུ་བསྒོམས་པས། སྤྲིན་མེད་པ་རྣམས་
དང་། བསོད་ནམས་སྐྱེས་རྣམས་དང༌། འབྲས་བུ་ཆེ་བ་རྣམས་
— 584

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ
སོ། ། བསམ་གཏན་བཞི་བ་སྤེལ་མར་སྒོམ་པ་ཆུང་ངུ་དང་འབྲིང་
དང་ཆེན་པོ་དང་ཆེས་ཆེ་བ་དང་མཆོག་ཏུ་ཆེ་བ་ཡོངས་སུ་བསྒོམས་
པས། གནས་གཙང་མའི་ས་ལྔ་བོ་མི་ཆེ་བ་རྣམས་དང་། མི་གདུང་
བ་རྣམས་དང་། གྱ་ནོམ་སྣང་བ་རྣམས་དང་། ཤིན་ཏུ་མཐོང་བ་
རྣམས་དང་། འོག་མིན་རྣམས་སོ། ། གནས་གཙང་མ་རྣམས་
ལས་འདས་པ་ན་དབང་ཕྱུག་ཆེན་པོའི་གནས་ཡོད་དེ། བྱང་ཆུབ་
སེམས་དཔའ་ས་བཅུ་བ་ལ་གནས་པ་རྣམས་ཀྱིས་ས་བཅུ་ཡོངས་སུ་
བསྒོམས་ནས་གང་དུ་སྐྱེ་བའོ། ། ཞེས་རྒྱུ་དངོས་གཞི་སྙོམས་འཇུག་
ཆུང་འབྲིང་ཆེན་པོའི་དབང་གིས་བསམ་གཏན་སོ་སོའི་གནས་དེ་དག་
དང་། བསམ་གཏན་བཞི་བའི་དངོས་གཞི་ཟག་བཅས་ཟག་མེད་
སྤེལ་བ་ལྔའི་སྟོབས་ཀྱིས་གནས་གཙང་ལྔར་སྐྱེ་བར་གསུངས་ལ། ས་
བཅུའི་དབང་ཕྱུག་ཆེན་པོའི་གནས་ནི། ཇི་སྐད་དུ། གཙང་མའི་
གནས་ནི་རྣམས་སྤངས་ནས། །འོག་མིན་གནས་ནི་ཉམས་དགའ་་་
བར། །ཡང་དག་སངས་རྒྱས་དེར་སངས་རྒྱས། །སྤྲུལ་བ་པོ་གཅིག་
འདིར་འཚང་རྒྱ། ། ཞེས་པ་ལྟར་རོ། ། ཚད་མེད་བཞི་ནི།
སེམས་ཅན་རྣམ་བདེ་བ་དང་ལྡན་པར་གྱུར་ཅིག་སྙམ་པའི་བྱམས་པ་
ཚད་མེད་དང་། སྡུག་བསྔལ་དང་བྲལ་བར་གྱུར་ཅིག་སྙམ་པའི་སྙིང་
རྗེ་ཚད་མེད་དང་། བདེ་བ་མི་འབྲལ་བར་གྱུར་ཅིག་སྙམ་པའི་་་་
དགའ་བ་ཚད་མེད་དང་། ཆགས་སྡང་གཉིས་དང་བྲལ་བར་གྱུར་
ཅིག་སྙམ་པའི་བཏང་སྙོམས་ཚད་མེད་དེ་བཞིའོ། ། མཛོད་ལས།
གནོད་སེམས་ལ་སོགས་གཉེན་པོའི་ཕྱིར། །ཞེ་སྡང་མེད་བྱམས་
རྗེ་ཡང་། །ཡིད་བདེ་བ་ནི་དགའ་བ་ཡིན། །བཏང་སྙོམས་མ་ཆགས།
ཞེས་ཚད་མེད་བཞི་རིམ་པ་བཞིན་གནོད་སེམས་དང་། རྣམ་འཚེ་
585

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དང་། གཞན་གྱི་ཕུན་ཚོགས་ལ་མི་དགའ་བ་དང་། རང་གཞན་
གྱིས་ཕྱོགས་ལ་དམིགས་པའི་ཆགས་སྡང་གི་གཉེན་པོ་དང་། ངོ་བོ་
ནི། བྱམས་པ་དང་སྙིང་རྗེ་གཉིས་ནི་ཞེ་སྡང་མེད་པའི་དགེ་རྩ་དང་།
དགའ་བ་ཚད་མེད་ནི། ཚོར་བ་བདེ་བ་དང་། བཏང་སྙོམས་ཚད་
མེད་ནི། མ་ཆགས་པའི་དགེ་རྩར་གསུངས་སོ། ། འདི་དག་ལ་
མཆིམས་འཇམ་པའི་དབྱངས་ཀྱིས། གལ་ཏེ་སེམས་ཅན་བདེ་བ་ལ་
སོགས་པ་དང་མི་ལྡན་པ་ལ་སོགས་པར་ཡིད་ལ་བྱེད་པའི་ཕྱིར་ཕྱིན་ཅི་
ལོག་ཡིན་ལ། ཕྱིན་ཅི་ལོག་ནི་མི་དགེ་བ་ཡིན་པའི་ཕྱིར། ཇི་ལྟར་
དགེ་བར་འགྱུར་ཞེ་ན། སྡུག་བསྔལ་ལ་སོགས་པ་ལ་བདེ་བའོ་སྙམ་
དུ་ཤེས་པ་ལ་སོགས་པ་ནི་མ་ཡིན་གྱི། འོན་ཀྱང་སྡུག་བསྔལ་བའི་
སེམས་ཅན་འདི་དག་བདེ་བར་གྱུར་ཅིག་ཅེས་མོས་པ་ཡིད་ལ་བྱེད་
པའི་ཕྱིར་དགེ་བ་ཡིན་ནོ། ། དེ་ལྟར་ནའང་སེམས་ཅན་ཐམས་
ཅད་བདེ་བ་དང་ལྡན་པ་མི་སྲིད་པའི་ཕྱིར་ཕྱིན་ཅི་ལོག་པར་མོས་པ་
ཡིན་ནོ་ཞེ་ན། དེ་ལྟ་མོད་ཀྱི་བསམ་པ་བཟང་བའི་ཕྱིར་དང་།
གནོད་སེམས་ལ་སོགས་པ་མི་དགེ་བའི་གཉེན་པོ་བྱེད་པའི་ཕྱིར་དང་།
གཅིག་ཏུ་སེམས་ཅན་ལ་ཕན་པར་ཞུགས་པའི་ཕྱིར་དགེ་བ་ཡིན་ཏེ།
རིན་པོ་ཆེའི་ཕྲེང་བ་ལས། གཅིག་ཏུ་གཞན་ལ་ཕན་པ་བདེན། །མི་
ཕན་ཕྱིར་ན་གཅིག་ཤོས་མིན། །ཞེས་གསུངས་པ་བཞིན་ནོ་ཞེས་སོ། །
ངེས་ཚིག་ནི། སེམས་ཅན་ཚད་མེད་པ་ལ་དམིགས་ཤིང་། དེ་བཞི་
བསྒོམས་པའི་འབྲས་བུ་བསོད་ནམས་ཀྱང་ཚད་མེད་པ་འབྱུང་བས་ན་
ཚད་མེད་པ་བཞི་དང་། ཚངས་པ་ཆེན་པོར་སྐྱེ་བར་འགྱུར་བའི་
བསོད་ནམས་དང་ཆ་འདྲ་བ་འཐོབ་པས་ནས་ཚངས་པའི་གནས་པ་
བཞི་ཞེས་ཀྱང་བཤད་དོ། ། གཟུགས་མེད་པ་བཞི་ནི། མཛོད་
586

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ
ལས། གཟུགས་མེད་པ་ན་གཟུགས་མེད་དོ། །སྐྱེ་བ་ལས་ནི་རྣམ་པ་
བཞི། །དེར་ནི་རིས་དང་སྲོག་ལ་ཡང༌། །སེམས་ཀྱི་རྒྱུན་ནི་བརྟེན་པ་
ཡིན། །ཞེས་གསུངས་པ་ལྟར་ནམ་མཁའ་མཐའ་ཡས་དང་། རྣམ་
ཤེས་མཐའ་ཡས་དང་། ཅི་ཡང་མེད་པ་དང་། འདུ་ཤེས་མེད་འདུ་
ཤེས་མེད་མིན་དང་བཞིའོ། ། རྣམ་ཐར་བརྒྱད་ནི། རང་ལ་་་
གཟུགས་ཀྱི་འདུ་ཤེས་བཞག་སྟེ། ཕྱི་རོལ་གྱི་ཆགས་ཡུལ་ཁ་དོག་དང་
དབྱིབས་སོགས་ལ་དམིགས་ནས་རྣམ་པར་བསྔོས་བ་དང་། ཐོར་བ་
ལ་སོགས་པའི་རྣམ་པར་ལྟ་བའི་གཟུགས་ཅན་གཟུགས་ལ་ལྟ་བའི་རྣམ་
ཐར་དང་། རང་ལ་གཟུགས་ཀྱི་འདུ་ཤེས་པ་ཞིག་ནས་ཕྱི་རོལ་གྱི་
གཟུགས་རྣམས་ལ་སྔར་ལྟར་མི་སྡུག་པར་རྟག་པར་ལྟ་བའི་གཟུགས་
མེད་ལ་ལྟ་བའི་རྣམ་ཐར་དང༌། དེ་ནས་གཟུགས་སྡུག་པ་དག་སྤྲུལ་
ཏེ། དེ་ལ་དམིགས་ནས་སྡུག་པར་ལྟ་བའི་གཟུགས་སྡུག་པའི་རྣམ་
རྣམ་ཤེས་ཐར་དང་། ནམ་མཁའ་མཐའ་ཡས་རྣམ་ཐར་དང་།
མཐའ་ཡས་རྣམ་ཐར་དང་། ཅི་ཡང་མེད་པའི་རྣམ་ཐར་དང་།
སྲིད་རྩེ་རྣམ་ཐར་དང་། འགོག་པའི་རྣམ་ཐར་རོ། ། ཅིའི་ཕྱིར་
འདི་བརྒྱད་ལ་རྣམ་པར་ཐར་བ་ཞེས་བྱ་ཞེ་ན། རྣམ་ཐར་དང་བོ་
གཉིས་ནི། ཀུན་བཏུས་ལས། སྤྲུལ་བའི་སྒྲིབ་པ་ལས་རྣམ་པར་
ཐར་བར་བྱ་བའི་ཕྱིར། ཞེས་དང༌། གསུམ་པ་ནི། སྡུག་པ་དང་
མི་སྡུག་པ་ལ་ཀུན་ནས་ཉོན་མོངས་པ་འགྱུར་བའི་སྒྲིབ་པ་ལས་རྣམ་
པར་ཐར་བར་བྱ་བའི་ཕྱིར། ཞེས་དང་། གཟུགས་མེད་ཀྱི་རྣམ་
ཐར་བ་བཞི་ནི། འདི་ལྟར་ཞི་བའི་རྣམ་པར་ཐར་བ་ལ་ཆགས་པའི་
སྒྲིབ་པ་ལས་རྣམ་པར་ཐར་བར་བྱ་བའི་ཕྱིར་རོ། ། ཞེས་དང་།
འགོག་པའི་རྣམ་ཐར་ནི། འདུ་ཤེས་དང་། ཚོར་བ་འགོག་པ་ལ་
587

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
སྒྲིབ་པ་ལས་རྣམ་པར་ཐར་བར་བྱ་བའི་ཕྱིར། ཞེས་གསུངས་པ་ལྟར་
ལ། གཞན་ཡང་། ཉོན་མོངས་པ་ཐག་བསྲིང་བ་དང༌། མོས་པ་
ལྟར་བྱིན་གྱིས་བརླབ་པ་དང༌། ཚེ་གཏོང་འཇོག་དང་། སྙོམས་
འཇུག་ལ་དབང་འབྱོར་བའི་ཕྱིར་ཡང་རྣམ་ཐར་འདི་དག་བསྒོམ་པར་
བྱེད་དོ། ། མཐར་གྱིས་གནས་པའི་སྙོམས་པར་འཇུག་པ་དགུ་ནི།
བསམ་གཏན་དང་བོའི་སྙོམས་འཇུག་དང༌། གཉིས་པའི་སྙོམས་་
འཇུག་དང་། གསུམ་པའི་སྙོམས་འཇུག་དང་། བཞི་བའི་སྙོམས་
འཇུག་དང་། ནམ་མཁའ་མཐའ་ཡས་སྙོམས་འཇུག་དང་། རྣམ་
ཤེས་མཐའ་ཡས་སྙོམས་འཇུག་དང་། ཅི་ཡང་མེད་པའི་སྙོམས་་་་
འཇུག་དང་། སྲིད་རྩེའི་སྙོམས་འཇུག་དང་འགོག་པའི་སྙོམས་་་་
འཇུག་སྟེ་དགུའོ། ། སྙོམས་འཇུག་དགུ་ཇི་ལྟར་ཐོབ་པའི་ཚུལ་ནི།
རྩ་བའི་ཉོན་མོངས་པ་འདོད་ཆགས་དང་ཁོང་ཁྲོ་དང་ང་རྒྱལ་དང་།
མ་རིག་པ་དང་། ལྟ་བ་དང་། ཐེ་ཚོམ་དྲུག་ལས། ལྟ་བ་ལ།
འཇིག་ལྟ་མཐར་ལྟ་ལོག་ལྟ་ལྟ་བ་མཆོག་འཛིན་ཚུལ་ཁྲིམས་བརྟུལ་
ཞུགས་མཆོག་འཛིན་གྱི་ལྟ་བ་དང་ལྔར་དབྱེ་བས་ལྟ་བ་ལྔ་དང་ལྟ་མིན་
ལྔ་སྟེ་བཅུའོ། ། དེ་དག་ལས་ཐེ་ཚོམ་དང་ལྟ་བ་ཕྱི་མ་གསུམ་ནི།
མཐོང་སྤང་ཁོ་ན་ཡིན་ཞིང་། འཇིག་ལྟ་མཐར་ལྟ་གཉིས་དང་། ལྟ་
མིན་གཞན་ཁྲོ་ཆགས་ང་རྒྱལ་མ་རིག་པ་བཞི་ལ་མཐོང་སྤང་དང་།
བསྒོམ་སྤང་གཉིས་ཀ་ཡོད་པས། འདོད་པའི་བདེན་བཞི་མཐོང་
སྤང་བཞི་བཅུ་དང་། ཁམས་གོང་མ་གཉིས་ལ་ཁོང་ཁྲོ་དོར་བས་སོ་
དྲུག་སོ་དྲུག་སྟེ། མཐོང་སྤང་ཉོན་མོངས་བརྒྱ་རྩ་བཅུ་གཉིས་ཡོད་
དོ། ། འདོད་པའི་བསྒོམ་སྤང་གི་འཇིག་མཐར་ཆགས་རྒྱལ་ཁོང་ཁྲོ་
མ་རིག་པ་དྲུག་དང་། ཁམས་གོང་མ་གཉིས་ཀྱི་བསྒོམ་སྤང་ལཾ་ཁོང་
— 588

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ཁྲོ་དོར་བས་ལྷག་མ་འཇིག་མཐར་ཆགས་རྒྱལ་མ་རིག་པ་ལྔ་ལྔ་སྟེ།
བསྒོམ་སྤང་ལྷན་སྐྱེ་བཅུ་དྲུག་ཡོད་ལ། དེ་དག་གཞི་བྱས་པའི་འདོད་
པའི་བསྒོམ་སྤང་ཉོན་མོངས་ལ་ཆེ་འབྲིང་ཆུང་གསུམ་དང་། དེ་རེ་
རེ་ལའང་ཆེ་འབྲིང་ཆུང་གསུམ་བྱས་པས། འདོད་པའི་སྐོར་དགུ་
དང་། བསམ་གཏན་དང་བོ་ནས་སྲིད་པའི་རྩེ་མོའི་བར་གྱི་བསྒོམ་
སྤང་གི་ཉོན་མོངས་ལའང་སྐོར་དགུ་རེ་ཕྱེ་བས་ཁམས་གསུམ་ས་དགུའི་
བསྒོམ་སྤང་ཉོན་མོངས་སྐོར་བརྒྱད་ཅུ་གྱ་གཅིག་ཡོད་དོ། ། འཇིག་
རྟེན་པའམ་འཇིག་རྟེན་ལས་འདས་པའི་ལམ་གྱིས་འདོད་ཉོན་དགུ་བ་
ནས་ཅི་ཡང་མེད་ཀྱི་ཉོན་མོངས་དགུ་བའི་བར་ལ་ཆགས་བྲལ་བྱས་ཚེ་
བསམ་གཏན་དང་བོའི་སྙོམས་འཇུག་ནས་སྲིད་རྩེའི་སྙོམས་འཇུག་
བར་འཐོབ་པར་འགྱུར་ལ། འགོག་པའི་སྙོམས་འཇུག་ནི། ཕྲ་བ་
ཕྲ་བའི་འཇུག་ཐོགས་སུ། ཞེས་གསུངས་པ་ལྟར། སྲིད་རྩེའི་་་་་
སྙོམས་འཇུག་ཐོབ་པའི་རྗེས་སུ་འཕགས་པ་ཁོ་ནས་འཐོབ་བོ། །
འཇིག་རྟེན་པའི་ལམ་གྱིས་ཆགས་བྲལ་བྱེད་ཚུལ་ནི། མཛོད་ལས།
འཇིག་རྟེན་པ་ཡི་རྣམ་གྲོལ་དང་། །བར་ཆད་མེད་ལམ་གོ་རིམ་་་་་
བཞིན། །ཞི་སོགས་རགས་སོགས་རྣམ་པ་ཅན། །གོང་དང་འོག་མའི་
སྤྱོད་ཡུལ་ཅན། །ཞེས་གསུངས་ལ། དེ་ཡང་འདོད་ཉོན་སྐོར་དགུ་
ལ་ཆགས་བྲལ་བྱེད་པའི་འཇིག་རྟེན་པའི་བར་ཆད་མེད་ལམ་དགུ་ནི།
ས་འོག་མ་འདོད་པ་ལ་དམིགས་ནས་རགས་པ་དང་ཐ་བ་ངན་པ་་
སོགས་སུ་ལྟ་བའི་རྣམ་པ་ཅན་དང་། དེའི་རྣམ་གྲོལ་ལམ་དགུ་ནི།
གོང་མ་བསམ་གཏན་དང་བོ་ལ་དམིགས་ནས་ཞི་བ་དང་གྱ་ནོམ་པ་
སོགས་སུ་ལྟ་བའི་རྣམ་པ་ཅན་ཡིན་པ་ནས། ཅི་ཡང་མེད་ཀྱི་ཉོན་
མོངས་སྐོར་དགུའི་གཉེན་པོ་བར་ཆད་མེད་ལམ་དགུས་ཅི་ཡང་མེད་ལ་
589

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དམིགས་པ་དང་། དེའི་རྣམ་གྲོལ་ལམ་དགུས་སྲིད་རྩེ་ལ་དམིགས་
པའི་བར་འདྲ་ཞིང་། སྲིད་རྩེ་ལ་གོང་ས་མེད་པས་འཇིག་རྟེན་པའི་
ལམ་གྱིས་ཆགས་བྲལ་བྱེད་མི་ནུས་སོ། ། འདོད་ཉོན་སྐོར་དགུའི་
གཉེན་པོ་བར་ཆད་མེད་ལམ་དགུ་དང་། རྣམ་གྲོལ་ལམ་དགུ
དང་བོ་བརྒྱད་ནི་བསམ་གཏན་དང་བོའི་ཉེར་བསྡོག་དང་། རྣམ་
གྲོལ་ལམ་དགུ་བ་བསམ་གཏན་དང་བོའི་དངོས་གཞི་ཡིན་པ་ནས།
ཅི་ཡང་མེད་ཀྱི་ཉོན་མོངས་སྐོར་དགུའི་གཉེན་པོ་བར་ཆད་མེད་ལམ་
དགུ་དང་། རྣམ་གྲོལ་ལམ་དང་བོ་བརྒྱད་ཅི་ཡང་མེད་ཀྱི་ཉེར་་་་
བསྡོགས་དང་། ཅི་ཡང་མེད་ཀྱི་ཉོན་མོངས་དགུ་བ་སྤང་བའི་རྣམ་
གྲོལ་ལམ་དགུ་བ་སྲིད་རྩེའི་དངོས་གཞི་ཡིན་པའི་བར་ས་འོག་མ་་་་་
གསུམ་མ་གཏོགས་འདྲ་སྟེ། མཛོད་ལས། ས་གསུམ་རྒྱལ་ལ་་་་་་
བསམ་གཏན་ནམ། །ཉེར་བསྡོགས་ལས་མཐའི་རྣམ་གྲོལ་ལམ། །
ཞེས་དབང་བོ་རྣོ་རྟུལ་གྱིས་དབང་གིས། ཉེར་བསྡོགས་གྱི་ཚོར་བ་
བཏང་སྙོམས། དངོས་གཞིའི་ཚོར་བ་བདེ་བ་འཕོ་ནུས་པ་དང་མི་
ནུས་པས། རིམ་པ་བཞིན་རྣམ་གྲོལ་ལམ་དགུ་བ་བསམ་གཏན་གྱི་
དངོས་གཞི་དང་ཉེཪ་བསྡོགས་དུ་འགྱུར་བར་གསུངས་པའི་ཕྱིར།
ཟག་མེད་འདས་ལམ་གྱིས་སྒོམ་སྤང་ཉོན་མོངས་སྤང་བ་ལ་སྤང་བྱ་
གཅིག་ཅར་བ་རྣམས་ཀྱིས། བསམ་གཏན་དང་བོའི་ཉེར་བསྡོགས་
ཟག་མེད་ལ་བརྟེན་པའི་བར་ཆད་ལམ་དགུས་ཁམས་གསུམ་ས་དགུའི་
ཉོན་མོངས་ཆེན་པོའི་ཆེན་པོ་དགུ་གཅིག་ཅར་སྤོང་བ་ནས། ཆུང་
ངུའི་ཆུང་ངུ་དགུ་གཅིག་ཅར་སྤོང་བས་འདི་ལ་ཕྱིར་འོང་དང་ཕྱིར་མི་
འོང་གི་འབྲས་བུ་ཐོབ་མེད་དོ། ། སྤང་བྱ་རིམ་གྱི་བས་བསྒོམ་སྤང་
ཉོན་མོངས་བརྒྱད་ཅུ་གྱ་གཅིག་སྒོམ་ལམ་བར་ཆད་མེད་ལམ་བརྒྱད་ཅུ་
590

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
གྱ་གཅིག་གིས་སྤོང་ཞིང་། བར་ཆད་མེད་ལམ་གྱ་གཅིག་པ་ནི། རྡོ་
རྗེ་ལྟ་བུའི་ཏིང་ངེ་འཛིན་དང་། དེའི་རྣམ་གྲོལ་ལམ་ནི་མི་སློབ་ལམ་
ཡིན་ནོ། ། འདོད་པ་དང་བསམ་གཏན་དང་བོ་དང་གཉིས་པ་སྟེ།
ས་གསུམ་གྱི་ཉོན་མོངས་དགུ་བ་སྤངས་པའི་རྣམ་གྲོལ་ལམ་དགུ་བ་
གསུམ་ནི། རང་རྒྱུད་ལྡན་གྱི་གང་ཟག་དབང་བོ་རྣོན་པོ་ཞིག་ཡིན་
ན་ནི། རིམ་པ་བཞིན་བསམ་གཏན་དང་བོ་ནས་གསུམ་པའི་བར་གྱི་
དངོས་གཞི་ཡིན་ལ། རྟུལ་བོ་ཞིག་ཡིན་ན་ནི་རིམ་པ་བཞིན་བསམ་
གཏན་དང་བོ་གསུམ་གྱི་ཉེར་བསྡོགས་ཡིན་ཞིང་། དེ་ཡང་ཉེར་་
བསྡོགས་ཀྱི་ཚོར་བ་བཏང་སྙོམས་དེ་དངོས་གཞི་ཚོར་བ་ཡིད་བདེ་བ་
དང་བདེ་བའི་ངོ་བོར་སྤོ་བར་ནུས་པ་དང་མི་ནུས་པས་ཡིན་ནོ།
དེ་ཡང་། ཟག་མེད་མི་ལྕོགས་མེད་པ་ཡིས། ། ཐམས་ཅད་ལས་ནི་
འདོད་ཆགས་བྲལ། ། ས་གསུམ་རྒྱལ་ལ་བསམ་གཏན་ནམ། །ཉེར་
བསྡོགས་ལས་མཐའི་རྣམ་གྲོལ་ལམ། །གོང་མའི་ཉེར་བསྡོགས་ལས་
མིན་འཕགས། །བརྒྱད་ཀྱིས་རང་གོང་ས་ལས་རྒྱལ། །ཞེས་གསུངས་
པ་ལྟར་རོ། ། ཐེག་ཆེན་གྱིས་སྒོམ་ལམ་བར་ཆད་མེད་ལམ་བཅུ་
གཅིག་གིས་སྤོང་བར་བཤད་ལ། དེ་ཡང་ཁམས་གསུམ་ས་དགུའི་
ཉོན་མོངས་ཆེན་པོའི་ཆེན་པོ་ལ་ཆེ་ཆུང་གཉིས་དང་། ཆུང་ངུའི་
ཆུང་ངུ་ལ་ཆེ་ཆུང་གཉིས་ཕྱེ་ནས་སྤོང་ཞིང༌། ཤེས་སྒྲིབ་སྐོར་བཅུ་
གཅིག་ཕྱེ་ནས་སྤངས་ཚུལ་ཡང་དེ་དང་འདྲ་བར་བཤད་ལ། དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་ཤེས་སྒྲིབ་འབའ་
ཞིག་དང་། ཐེག་པ་ཆེན་པོར་རིགས་ངེས་པས་སྒྲིབ་གཉིས་ཀ་སྐོར་
བཅུ་གཅིག་ཏུ་ཕྱེ་ནས་གཅིག་ཅར་སྤོང་བར་བཤད་དོ། ། ཡུལ་
རྣམ་པར་ཐར་བའི་སྒོ་གསུམ་ནི། འདུས་བྱས་ཀྱི་ཆོས་རྣམས་ཀྱི་རང་
591

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
རང་གི་ངོ་བོ་བདེན་པར་གྲུབ་པས་སྟོང་བ་ནི། སྟོང་ཉིད་རྣམ་ཐར་
དང་། དེ་དག་གི་རྒྱུ་བདེན་པས་སྟོང་བ་ནི་མཚན་མེད་རྣམ་ཐར་
དང་། དེ་དག་གི་འབྲས་བུ་བདེན་པས་སྟོང་བ་ནི་སྨོན་མེད་རྣམ་
ཐར་ཏེ་རྒྱུ་འབྲས་ངོ་བོ་གསུམ་ལ་སྦྱར་བ་དང་། བདེན་པ་བཞི་ལ་
སྦྱར་བ་ནི། སྡུག་བདེན་གྱི་རྣམ་པའི་སྟོང་བ་དང་། བདག་མེད་པ་
གཉིས་ནི་སྟོང་ཉིད་རྣམ་ཐར་དང༌། འགོག་ལམ་གྱི་རྣམ་པ་བརྒྱད་
ནི་མཚན་མེད་རྣམ་ཐར་དང་། སྡུག་བདེན་གྱི་རྣམ་པའི་མི་རྟག་
སྡུག་བསྔལ་གཉིས་དང་ཀུན་འབྱུང་གི་རྣམ་པ་བཞི་ནི་སྨོན་པ་མེད་
པའི་རྣམ་ཐར་ཏེ། འཕགས་པ་ཡུལ་འཁོར་སྐྱོང་གིས་ཞུ་བ་ལས།
སྟོང་བ་ཞི་བ་སྐྱེ་བ་མེད་པའི་ཚུལ། མི་ཤེས་པས་ནི་འགྲོ་བ་འཁྱམས་
གྱུར་པ། །དེ་དག་ཐུགས་རྗེ་མངའ་བས་ཐབས་ཚུལ་དང་། །རིགས་པ་
བརྒྱ་དག་གིས་ནི་འཛུད་པར་མཛད། །ཅེས་དང་། ཉི་ཁྲི་སྣང་བ་
ལས། དེ་ལ་སྟོང་བ་དང་བདག་མེད་པའི་རྣམ་པ་གཉིས་ཀྱིས་རྣམ་
པར་ཐར་བའི་སྒོ་དང་བོ་ཉིད་དོ། ། མི་རྟག་པ་དང་སྡུག་བསྔལ་བ་
གཉིས་དང་། ཀུན་འབྱུང་བའི་བདེན་པའི་རྣམ་པ་བཞི་བོ་རྣམས་
ཀྱིས་ནི་རྣམ་པར་ཐར་བའི་སྒོ་སྨོན་པ་མེད་པའོ། ། འགོག་པ་དང་
ལམ་གྱི་རྣམ་པ་བརྒྱད་ཀྱིས་ནི་རྣམ་པར་ཐར་བའི་སྒོ་མཚན་མ་མེད་པ་
ཡིན་ཏེ། མཚན་མ་མེད་པ་གང་ཡིན་པ་འགོག་པ་དང་། མཚན་
མའི་རྣམ་པར་རྟོག་པ་གང་གིས་བསལ་བ་ནི་ལམ་ཡིན་པའི་ཕྱིར་རོ། །
མཚན་མེད་ཞི་བའི་རྣམ་པ་དང་། ཞེས་གང་གསུངས་པ་ནི།
དངོས་པོའི་མཚན་མ་དང་རྗེས་སུ་འབྲེལ་བ་ཉན་ཐོས་ཀྱི་ལམ་གྱི་་་་
དབང་དུ་མཛད་པ་ཡིན་པའི་ཕྱིར། དེ་དང་འདི་ལ་འགལ་བ་མེད་
དོ། ། ཞེས་གསུངས་སོ། ། དེ་ཡང་རྣམ་པར་ཐར་བའི་སྒོ་་་་་
592

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དངོས་ནི་དེ་དག་རྟོགས་པའི་ལམ་མོ། ། ཡོན་ཏན་ཁྱད་པར་ཅན་
གྱི་ལམ་ལ། མངོན་ཤེས་དང་ཏིང་ངེ་འཛིན་དང་། གཟུང་གྱི་སྒོ་
རྣམས་ཡོད་པ་ལས། ·དང་བོ་མངོན་པར་ཤེས་པ་དྲུག་ནི། རྫུ་
འཕྲུལ་གྱི་རྣམ་པར་འཕྲུལ་བ་སྣ་ཚོགས་ཡང་དག་པར་འབྱོར་བའི་ཏིང་
ངེ་འཛིན་དང་ཤེས་རབ་ཀྱི་ངོ་བོར་གྱུར་པའི་རྫུ་འཕྲུལ་གྱི་མངོན་ཤེས་
དང་། སྒྲ་སྣ་ཚོགས་མངོན་པར་ཤེས་པའི་ལྷའི་རྣ་བའི་མངོན་ཤེས་
དང་། སེམས་ཅན་གཞན་གྱི་སེམས་ཀྱི་སྤྱོད་པ་ཤེས་པའི་ཕ་རོལ་
སེམས་ཤེས་སམ་གཞན་སེམས་ཤེས་པའི་མངོན་ཤེས་དང་། སྔོན་གྱི་
སྐྱེ་རབས་དང་དེ་དག་གི་གནས་སོགས་ཤེས་པའི་སྔོན་ནས་རྗེས་དྲན་
གྱི་མངོན་ཤེས་དང་། སེམས་ཅན་རྣམས་ཀྱི་འཆི་འཕོ་དང༌། གང་
དུ་སྐྱེ་བ་སོགས་མཐོང་བའི་ལྷའི་མིག་གི་མངོན་ཤེས་སམ། འཆི་འཕོ་
བ་སྐྱེ་བ་མཐོང་བའི་མངོན་ཤེས་དང་། ཉོན་མོངས་པའི་ཟག་པ་
ཟད་པ་ཤེས་པའི་ཟག་ཟད་ཀྱི་མངོན་པར་ཤེས་པའོ། ཏིང་ངེ་
འཛིན་གསུམ་ནི། རྟོག་དང་དཔྱོད་པ་གཙང་ཞིབ་ཉིད། །ཅེས་་
དང་། རྟོག་པ་བསམ་གཏན་ཁྱད་པར་ཅན། །དེའི་གོང་ན་དཔྱོད་
པ་ཡང་། །ཞེས་པ་ལྟར་གྱི་རྟོག་དཔྱོད་གཉིས་ཀ་དང་མཚུངས་ལྡན་དུ་
སོང་བའི་རྟོག་བཅས་དཔྱོད་བཅས་ཀྱི་ཏིང་ངེ་འཛིན་དང་། དཔྱོད་
པ་ཙམ་དང་ལྡན་པའི་རྟོག་མེད་དཔྱོད་བཅས་ཀྱི་ཏིང་ངེ་འཛིན་དང་།
རྟོག་དཔྱོད་གཉིས་གང་དང་ཡང་མི་ལྡན་པའི་རྟོག་མེད་དཔྱོད་མེད་ཀྱི་
ཏིང་ངེ་འཛིན་ནོ། ། ཉི་སྣང་ལས། ཏིང་ངེ་འཛིན་རྣམས་ནི་ཡན་
ལག་ལས་འདའ་བར་བྱེད་པའི་དོན་གྱིས་སོ། ། ཞེས་གསུངས་་་
སོ། ། གཟུངས་ཀྱི་སྒོ་རྣམས་ནི། གང་ཐོས་པའི་ཆོས་ཀྱི་ཚིག་
རྣམས་མི་བརྗེད་པར་འཛིན་པའི་དྲན་པ་དང་ཤེས་རབ་ནི། ཚིག་
593

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
གམ་ཆོས་ཀྱི་གཟུང་དང་། ཆོས་ཐོས་པ་རྣམས་ཀྱི་དོན་མི་བརྗེད་
པར་འཛིན་པའི་དྲན་པ་དང་ཤེས་རབ་ནི་དོན་གྱི་གཟུང་དང་།
སྟོང་བ་ཉིད་སོགས་ལ་མི་སྐྲག་པའི་གཟོད་པའི་ངོ་བོར་གྱུར་པའི་དྲན་
པ་དང་ཤེས་རབ་ནི་བཟོད་པའི་གཟུང་དང་། གཞན་གྱི་ནད་ཡམས་
སོགས་ཞི་བའི་ཆེད་དུ་གསང་སྔགས་ཀྱི་ཆོ་ག་སོགས་བརྩམས་ཏེ། དེ་
ལྟར་བྱིན་གྱིས་རློབས་ནུས་པའི་དྲན་པ་དང་ཤེས་རབ་ནི། གསང་
སྔགས་ཀྱི་གཟུང་སྟེ་བཞིའོ། ། དེ་ཡང་ཐེག་ཆེན་གྱི་སྦྱོར་ལམ་་་་་
བཟོད་པ་ནས་འཐོབ་ཅིང་། ཁྱད་པར་ཅན་ས་དང་བོ་ནས་འཐོབ་
པར་གསུངས་སོ། ། འབྲས་བུའི་ལམ་ལ་སྟོབས་བཅུ་ནི། དབུ་མ་
འཇུག་པ་ལས། གནས་དང་གནས་མིན་མཁྱེན་སྟོབས་དང་། །དེ་
བཞིན་ལས་རྣམ་སྨིན་བློ་དང༌། །མོས་པ་སྣ་ཚོགས་ཐུགས་ཆུད་་་་་་་་་
་་་་་དང་། ། སྣ་ཚོགས་ཁམས་རྣམས་མཁྱེན་སྟོབས་དང༌། །དེ་བཞིན་
དབང་མཆོག་མཆོག་མ་ཡིན། །མཁྱེན་དང་ཐམས་ཅད་དུ་འགྲོ་གྲོ་་་་་
དང་། ། བསམ་གཏན་རྣམ་ཐར་ཏིང་འཛིན་དང༌། །སྙོམས་པར་་་་་
འཇུག་སོགས་བློ་སྟོབས་དང་། །སྔོན་གནས་དྲན་པ་མཁྱེན་པ་དང་། །
དེ་བཞིན་འཆི་འཕོ་སྐྱེ་བློ་དང༌། །ཟག་རྣམས་ཟད་པ་མཁྱེན་སྟོབས་
ཏེ། །སྟོབས་ནི་བཅུ་བོ་འདི་དག་གོ། །ཞེས་པ་ལྟར། ལས་དགེ་བ་
ལས་རྣམ་སྨིན་ཡིད་དུ་འོང་བ་འབྱུང་བ་གནས་དང་། དེ་ལས་རྣམ་
སྨིན་ཡིད་དུ་མི་འོང་བ་འབྱུང་བ་གནས་མ་ཡིན་པ་སོགས་མཁྱེན་པ་ནི།
གནས་དང་གནས་མ་ཡིན་པར་མཁྱེན་པའི་སྟོབས་དང་། ལས་ཇི་
འདྲ་བ་ལས་རྣམ་སྨིན་ཇི་འདྲ་བ་འབྱུང་བ་མཁྱེན་པ་ནི། ལས་དང་
རྣམ་སྨིན་མཁྱེན་པའི་སྟོབས་དང༌། སེམས་ཅན་རྣམས་འཁོར་་་་་་་
འདས་ཀྱི་ཆོས་གང་ལ་མོས་པ་སོགས་བསམ་པ་སྣ་ཚོགས་པ་མཁྱེན་པ་
-594

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ནི། མོས་པ་སྣ་ཚོགས་པ་མཁྱེན་པའི་སྟོབས་དང་། ཉན་རང་དང་
ཐེག་ཆེན་གྱིས་རིགས་སོགས་སེམས་ཅན་རྣམས་ཀྱི་ཆོས་ཉིད་དང་རྒྱས་
འགྱུར་གྱི་རིགས་སྣ་ཚོགས་མཁྱེན་པ་ནི། ཁམས་སྣ་ཚོགས་པ་མཁྱེན་
པའི་སྟོབས་དང་། སེམས་ཅན་རྣམས་ཀྱི་དབང་བོ་རྣོ་འབྲིང་རྟུལ་བོ་
སོགས་མཁྱེན་པ་ནི། དབང་བོ་མཆོག་དང་མཆོག་མ་ཡིན་པ་མཁྱེན་
པའི་སྟོབས་དང་། འགྲོ་བ་རིགས་དྲུག་ཏུ་འགྲོ་བའི་ལམ་དང་བྱང་
ཆུབ་གསུམ་དུ་འགྲོ་བའི་ལམ་སོགས་མཁྱེན་པ་ནི། ཐམས་ཅད་དུ་
འགྲོ་བའི་ལམ་མཁྱེན་པའི་སྟོབས་དང་། བསམ་གཏན་དང་རྣམ་
ཐར་ལ་སོགས་པའི་ངོ་བོ་དང་སྙོམས་པར་འཇུག་པའི་ལྡང་སོགས་
མཁྱེན་པ་ནི། བསམ་གཏན་དང་རྣམ་ཐར་མཁྱེན་པའི་སྟོབས་དང་།
སེམས་ཅན་རྣམས་ཀྱི་སྔོན་གྱི་སྐྱེ་གནས་སོགས་མཁྱེན་པ་ནི། སྔོན་གྱི་
གནས་རྗེས་སུ་དྲན་པ་མཁྱེན་པའི་སྟོབས་དང༌། སེམས་ཅན་རྣམས་
ཀྱི་འཆི་འཕོ་དང་གང་དུ་སྐྱེ་བ་སོགས་མཁྱེན་པ་ནི། འཆི་འཕོ་དང་
སྐྱེ་བ་མཁྱེན་པའི་སྟོབས་དང༌། ཉན་རང་དགྲ་བཅོམ་དག་གི་ཉོན་
མོངས་པའི་ཟག་པ་ཟད་པ་དང་། དེ་བཞིན་གཤེགས་པ་རྣམས་ཀྱི་
ཉོན་སྒྲིབ་དང་ཤེས་སྒྲིབ་གཉིས་ཀ་ཟད་པ་མཁྱེན་པ་ནི། ཟག་པ་
ཟད་པ་མཁྱེན་པའི་སྟོབས་སོ། ། མི་འཇིགས་པ་བཞི་ནི། ང་ནི་
སངས་རྒྱས་སོ་ཞེས་རྟོགས་པ་ཕུན་ཚོགས་སུ་དམ་བཅའ་བ་ལ་མི་་་་
འཇིགས་པའི་ཡེ་ཤེས་དང་། ང་ནི་ཟག་པ་ཟད་པའོ་ཞེས་སྤངས་པ་
ཕུན་ཚོགས་སུ་དམ་བཅའ་བ་ལ་མི་འཇིགས་པའི་ཡེ་ཤེས་དང་།
གཞན་དོན་གྱི་དབང་དུ་བྱས་ནས། སྒྲིབ་གཉིས་དག་ནི་རིམ་པ་
བཞིན་ཐར་བ་དང་ཐམས་ཅད་མཁྱེན་པ་ལ་བར་དུ་གཅོད་པའི་ཆོས་
སུ་བསྟན་པ་ལ་མི་འཇིགས་པའི་ཡེ་ཤེས་དང་། གཞི་ཤེས་སོགས་
595

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ངེས་པར་འབྱུང་བའི་ལམ་དུ་བསྟན་པ་ལ་མི་འཇིགས་པའི་ཡེ་ཤེས་
དང་བཞིའོ། ། སོ་སོ་ཡང་དག་པར་རིག་པ་བཞི་ནི། ཆོས་སོ་སོ་
ཡང་དག་པར་རིག་པ་དང་། དོན་སོ་སོ་ཡང་དག་པར་རིག་པ་དང་།
ངེས་ཚིག་སོ་སོ་ཡང་དག་པར་རིག་པ་དང་། སྤོབས་པ་སོ་སོ་ཡང་
དག་པར་རིག་པའོ། ། དང་བོ་ནི། བསྟན་པའི་ཆོས་སྡེ་སྣོད་
གསུམ་ལ་སོགས་པའི་མིང་ཚིག་ཡེ་གེའི་ཚོགས་ལ་ཐགས་ཐོགས་མེད་པ་
དང་། གཉིས་པ་ནི། བསྟན་བཅོས་ཀྱི་དོན་དང་ཆོས་རྣམས་་
མཚན་ཉིད་སོགས་ལ་ཐགས་ཐོགས་མེད་པ་དང་། གསུམ་པ་ནི།
ངེས་པའི་ཚིག་རྣམས་ལ་ཐགས་ཐོགས་མེད་པ་དང་། བཞི་བ་ནི།
ཆོས་རྣམས་ཀྱི་རབ་ཏུ་དབྱེ་བ་དང་འབེལ་གཏམ་ལ་ཐགས་ཐོགས་མེད་
པའི་ཡེ་ཤེས་སོ། ། བྱམས་པ་ཆེན་པོ་ནི། འཇུག་པ་ལས། འགྲོ་
ལ་ཕན་པ་ཉེར་སྒྲུབ་པ། །བྱམས་པ་ཆེན་པོ་ཞེས་བྱའོ། །ཞེས་གསུངས་
པ་ལྟར་ལ། ཐུགས་རྗེ་ཆེན་པོ་ནི། ཉི་སྣང་ལས། ཐུགས་རྗེ་ཆེན་
པོ་ནི། ཕན་པར་དགོངས་པ་ཉིད་དེ། གང་གིས་དུས་ཐམས་ཅད་
དུ་ཉིན་ལན་གསུམ་མཚན་ལན་གསུམ་སྟེ། ཉིན་ཞག་གཅིག་ལ་ལན་
དྲུག་ཏུ་བྱས་ནས། སངས་རྒྱས་བཅོམ་འདས་ཀྱིས་འཇིག་རྟེན་ལ་སོ་
སོར་རྟོག་པ་ཡིན་ནོ། ། ཇི་ལྟར་རྟོག་ཅེ་ན། སུ་ནི་དགེ་བའི་རྩ་བ་
ཡོངས་སུ་སྨིན། སུ་ནི་དགེ་བའི་རྩ་བ་ཡོངས་སུ་མ་སྨིན། སུ་ནི་
མངོན་པར་མཐོ་བ་བསྟན་པའི་སྣོད་ཡིན། སུ་ནི་ངེས་པར་ལེགས་པ་
བསྟན་པའི་སྣོད་ཡིན། སུ་ནི་སངས་རྒྱས་ཀྱི་འབྱོར་བའི་སྣོད་ཡིན།
གང་ཞིག་ལ་ཅི་ཞིག་ཞེས་སོ་སོར་རྟོག་གོ། ཞེས་གསུངས་པ་ལྟར་ལ།
མཛོད་ལས། ཚོགས་དང་རྣམ་པ་སྤྱོད་ཡུལ་དང་། །མཉམ་པའི་་
ཕྱིར་དང་ཆེས་ཆེ་ཕྱིར། །ཐ་དད་བྱ་བ་རྣམ་པ་བརྒྱད། །ཅེས་དང་།
596

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
མངོན་པའི་རྒྱན་ལས། ཅིའི་ཕྱིར་འདི་ལ་ཐུགས་རྗེ་ཆེན་པོའི་སྒྲར་
བརྗོད་ཅེ་ན། བསོད་ནམས་དང་ཡེ་ཤེས་ཀྱི་ཚོགས་ཆེན་པོས་ཡང་
དག་པར་འགྲུབ་པའི་ཕྱིར་དང༌། རྣམ་པ་སྡུག་བསྔལ་གསུམ་ལ་རྟོག་
པའི་རྣམ་པ་ཅན་ཡིན་པའི་ཕྱིར་དང༌། སྤྱོད་ཡུལ་ཁམས་གསུམ་གྱི་
སེམས་ཅན་ཐམས་ཅད་ལ་དམིགས་པའི་ཕྱིར་དང་། ཁམས་གསུམ་
གྱི་སེམས་ཅན་ཐམས་ཅད་ལ་འདུ་བྱེད་ཀྱི་སྡུག་བསྔལ་ཅན་དུ་དྲན་
པར་མཉམ་པ་ཉིད་དུ་འཇུག་པའི་ཕྱིར་དང་། ཤེས་རབ་ཀྱི་ངོ་བོ་
ཡིན་པས་ཤིན་ཏུ་རྣོ་བའི་ཕྱིར་དེ་བས་ཆེས་ཆེ་བ་གཞན་མེད་པས་ཆེས་
ཆེ་བ་ཡིན་པའི་ཕྱིར་རོ། ། ཞེས་གསུངས་སོ། ། སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ནི། སྐུ་ལ་འཁྲུལ་བ་མི་མངའ་བ་དང་།
གསུངས་ལ་ཅ་ཅོ་མི་མངའ་བ་དང་། ཐུགས་དྲན་པ་ཉམས་པ་མི་
མངའ་བ་དང་། ཐུགས་མཉམ་པར་མ་བཞག་པ་མི་མངའ་བ་དང་།
འཁོར་འདས་ཀྱི་ཆོས་ལ་སྤང་ཟླང་དུ་ཞེན་པའི་ཐ་དད་པ་ཉིད་ཀྱི་འདུ་
ཤེས་མི་མངའ་བ་དང་། ཡུལ་ལ་སོ་སོར་མ་བརྟགས་པའི་བཏང་
སྙོམས་མི་མངའ་བ་དྲུག་དང་། འདུན་པ་དང་བརྩོན་འགྲུས་དང་།
དྲན་པ་དང་། ཏིང་ངེ་འཛིན་དང། ཤེས་རབ་དང་། རྣམ་པར་
གྲོལ་བ་ལས་ཉམས་པ་མི་མངའ་བ་དྲུག་དང་། སྐུ་གསུང་ཐུགས་ཀྱི་
འཕྲིན་ལས་གསུམ་དང་། འདས་པ་དང་ད་ལྟ་བ་དང་མ་འོངས་
པའི་ཆོས་རྣམས་ལ་ཆགས་ཐོགས་མེད་པའི་ཡེ་ཤེས་གསུམ་སྟེ་བཅོ་
བརྒྱད་དོ། ། མཛོད་ལས། སྟོབས་བཅུ་དང༌། མི་འཇིགས་པ་
བཞི་དང་། དྲན་པ་ཉེར་བཞག་གསུམ་དང༌། ཐུགས་རྗེ་ཆེན་པོ་སྟེ་
བཅོ་བརྒྱད་དུ་བཤད་དོ། ། དྲན་པ་ཉེར་བཞག་གསུམ་ནི། དེ་
བཞིན་གཤེགས་པས་ཆོས་སྟོན་པ་ན་འཁོར་ཁ་ཅིག་གུས་པས་ཉན་པ་
597

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
སོགས་བྱེད་ན། དེས་དེ་བཞིན་གཤེགས་པ་ཀུན་ཏུ་དགྱེས་པ་དང་
ཡིད་བདེ་བ་དང་ཐུགས་ཡ་ཡོ་བར་མི་འགྱུར་བའི་དྲན་པ་ཉེ་བར་་
བཞག་པ་དང་། འཁོར་ཁ་ཅིག་གུས་པས་ཉན་པ་སོགས་མི་བྱེད་ན་
དེས་དེ་བཞིན་གཤེགས་པ་ཀུན་ཏུ་མི་དགྱེས་པ་དང་ཡིད་མི་བདེ་བ་
སོགས་མེད་པའི་དྲན་པ་ཉེ་བར་བཞག་པ་དང་། ཁ་ཅིག་གུས་པས་
ཉན་པ་དང་ཁ་ཅིག་མི་ཉན་པ་སོགས་ལ་དེ་བཞིན་གཤེགས་པ་དགྱེས་
པ་དང་། མི་དགྱེས་པ་གཉིས་ཀར་མི་འགྱུར་བས་དྲན་པ་ཉེ་བར་
བཞག་པ་གསུམ་སྟེ། འདི་དག་བསྟེན་ན་འཁོར་ལ་རྗེས་སུ་སྟོན་པར་
འོས་པར་མདོ་ལས་གསུངས་སོ། ། གང་ཟག་གི་སྡེ་ནི། རྒྱུན་
ཞུགས་དང་། ལན་ཅིག་ཕྱིར་འོང་བ་དང་། ཕྱིར་མི་འོང་བ་དང་།
དགྲ་བཅོམ་པ་དང་། རང་སངས་རྒྱས་རྣམས་སོ། ། དེ་ལ་འབྲས་
བུ་རིམ་གྱིས་པའི་དབང་དུ་བྱས་ནས་མཛོད་ལས། ས་དང་ས་ན་
ཉེས་རྣམ་དགུ ། དེ་བཞིན་དུ་ནི་ཡོན་ཏན་རྣམས། །ཆུང་དང་་
འབྲིང་དང་ཆེ་རྣམས་ཀྱི། །ཆུང་ངུ་ལ་སོགས་ཐ་དད་ཕྱིར། །འབྲས་
གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། །ཚེ་
གཉིས་གསུམ་དུ་རིགས་ནས་རིགས། །རྣམ་པ་ལྔ་ཡི་བར་བཅོམ་པ། །
གཉིས་པ་ལ་ནི་ཞུགས་པའང་ཡིན། །རྣམ་པ་དྲུག་པ་ཟད་གྱུར་པ། །
དེ་ནི་ལན་ཅིག་ཕྱིར་འོང་བ། །ཉེས་ཆ་བདུན་དང་བརྒྱད་ཟད་པ། །
ཚེ་གཅིག་བར་ཆད་གཅིག་པ་དང༌། །གསུམ་པ་ལ་ནི་ཞུགས་པའང་
ཡིན། །དེ་དགུ་ཟད་པས་ཕྱིར་མི་འོང་། །ཞེས་དང་། སྲིད་རྩེའི་
བར་ཆད་བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །དགུ་
བའི་བར་ཆད་མེད་ལམ་ཡང༌། །དེ་ནི་རྡོ་རྗེ་ལྟ་བུ་ཡིན། །དེ་ཟད་ཐོབ་
དང་ཟད་པ་ཤེས། །དེ་ཚེ་དེ་ནི་སློབ་དགྲ་བཅོམ། །ཞེས་གསུངས་པ་
598

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
ལྟར། འབྲས་བུ་རིམ་གྱིས་པའི་ཉན་ཐོས་ཀྱི་མཐོང་ལམ་བཟོད་པ་
རུ་ཐོང་འ།ར།་བརྒྱད་ལ་གནས་པ་ནི། རྒྱུན་ཞུགས་ཞུགས་པ་དང་།
རྣམ་གྲོལ་ལམ་ལ་གནས་པ་ནི་རྒྱུན་ཞུགས་ཀྱི་འབྲས་བུ་ལ་གནས་པ་
ཙམ་ཡིན་ལ། དེ་ཡང་མཐོང་ལམ་གྱིས་སྔ་རོལ་ཏུ་འདོད་ཉོན་སྐོར་
དགུའི་གཅིག་ལའང་ཆགས་བྲལ་མ་བྱས་པ་ཞིག་ཡིན་ན་ནི། མཆོག་
ཏུ་ཐོགས་ནའམ་རེ་ལྟར་ཐོགས་ན་རྒྱུན་ཞུགས་སྲིད་པ་ལན་བདུན་པ་
ཡིན་ཏེ། མདོ་ལས། གང་ཟག་ལྟ་བ་ཕུན་སུམ་ཚོགས་པ་སྲིད་པ་
བརྒྱད་མངོན་པར་འགྲུབ་པ་གང་ཡིན་པ་དེ་ནི་གནས་མ་ཡིན་ཞིང་གོ་
སྐབས་མེད་དེ་འདི་ནི་གནས་མེད་དོ། ། ཞེས་དང་། ལྷ་དང་མི་
རྣམས་ཀྱི་ནང་དུ་ལན་བདུན་འཁོར་ཞིང་སོང་ནས་སྡུག་བསྔལ་གྱི་
མཐར་བྱེད་དོ། ། ཞེས་གསུངས་པའི་ཕྱིར། འདོད་ཉོན་གསུམ་
པའམ་བཞི་བ་ཙམ་ལ་ཆགས་པ་བྲལ་བའི་རྒྱུན་ཞུགས་དེ་ནི་ཚེ་འཕོས་
ན། རིམ་པ་བཞིན་དུ་ལན་གསུམ་མམ་གཉིས་སུ་ལྷའི་རིགས་ནས་
རིགས་སུ་སྐྱེ་བའམ། མིའི་རིགས་ནས་རིགས་སུ་སྐྱེ་བར་འགྱུར་་་
རོ། ། ཟག་བཅས་ཟག་མེད་ཀྱི་ལམ་གཉིས་པོ་གང་རུང་གིས་་་་་
འདོད་ཉོན་ལྔ་བ་སྤངས་ན་ཚེ་དེ་ལ་འདོད་ཉོན་དྲུག་པའམ་སྤངས་
པས་ཁྱབ་སྟེ། འའདོད་ཉོན་ལྔ་བ་གཅིག་པུས་ཕྱིར་འོང་གི་འབྲས་བུ་
འཐོབ་པ་ལ་གེགས་བྱེད་མི་ནུས་པར་གསུངས་པའི་ཕྱིར། འདོད་
ཉོན་དྲུག་པ་སྤངས་པ་ནས་དགུ་བ་མ་སྤངས་པའི་བར་དུ་ལན་ཅིག་
ཕྱིར་འོང་བ་ཡིན་ལ། འདོད་ཉོན་བརྒྱད་པ་སྤངས་པའི་ཕྱིར་འོང་དེ་
ནི། དགྲ་བཅོམ་ཐོབ་པ་ལ་ཚེ་གཅིག་དང་། ཕྱིར་མི་འོང་གི་འབྲས་
བུ་འཐོབ་པ་ལ་བར་ཆད་གཅིག་གིས་ཐོགས་པ་ཡིན་པས་ཕྱིར་འོང་ཚེ་
གཅིག་བར་ཆད་གཅིག་པའོ། ། འདོད་ཉོན་དགུ་བ་སྤང་བ་ན་
599

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
ཁམས་ལས་འདའ་དགོས་པས་དེ་གཅིག་པུས་ཀྱང་དེར་ཕྱིར་མི་འོང་གི་
འབྲས་བུ་འཐོབ་པ་ལ་བར་ཆད་བྱེད་ནུས་པར་གསུངས་སོ། །
ཕྱིར་འོང་འབྲས་གནས་ཁྱད་པར་ཅན་དེ་ནི་ཕྱིར་མི་འོང་ཞུགས་པ་
ཡིན་ལ། འདོད་ཉོན་དགུ་བ་སྤངས་ནས་སྲིད་ཉོན་དགུ་བ་སྤངས་
པའི་ཕྱིར་མི་འོང་གི་འབྲས་བུ་ལ་གནས་པ་ཡིན་ནོ། ། འདི་ལ་་
གཟུགས་ཁམས་ཀྱི་བར་སྲིད་དང་སྐྱེ་སྲིད་རྟེན་ལ་དགྲ་བཅོམ་ཐོབ་པ་
དང་། བསམ་གཏན་སྤེལ་སྒོམ་གྱི་དབང་གིས་གནས་གཙང་འོག་
མིན་གྱི་བར་དུ་འགྲོ་བ་དང་། སྲིད་རྩེའི་བར་དུ་སོང་སོང་ནས་དགྲ་་་
བཅོམ་འཐོབ་པའང་ཡོད་དོ། ། གལ་ཏེ་མཐོང་ལམ་གྱི་སྔ་རོལ་ཏུ་
འདོད་ཉོན་བརྒྱད་པ་མན་ཆད་དང་། འདོད་ཉོན་དགུ་བ་ནས་ཅི་
ཡང་མེད་ཀྱི་ཉོན་མོངས་དགུ་མན་ཆད་གང་རུང་ལ་ཆགས་བྲལ་བྱས་
པ་ཞིག་ཡིན་ན། མཐོང་ལམ་རྣམ་གྲོལ་ལམ་གྱི་ཚེ་རིམ་པ་བཞིན་
ཆགས་བྲལ་སྔོན་སོང་གི་ཕྱིར་འོང་གི་འབྲས་བུ་དང་། ཕྱིར་མི་འོང་
གི་འབྲས་བུ་ཐོབ་པར་འགྱུར་ཏེ། མཐོང་སྤང་སྤངས་པའི་འགོག་
བདེན་དང་། མཐོང་ལམ་རྣམ་གྲོལ་ལམ་ནི་དེ་དག་གི་འབྲས་བུ་
ཡིན་པའི་ཕྱིར། འདོད་ཉོན་ཆུང་ངུ་སྐོར་གསུམ་གྱི་དབང་གིས་་
འདོད་པར་ལན་གཅིག་ཙམ་ལས་སྐྱེ་མི་སྲིད་པས་ན་ལན་ཅིག་ཕྱིར་
འོང་བ་དང་། འདོད་ཉོན་དགུ་བ་སྤངས་པ་ན་འདོད་པ་སོགས་
རང་གང་དུ་སྐྱེས་པའི་ས་དེར་ལས་ཉོན་གྱིས་ཕྱིར་མི་སྐྱེས་བས་ན་ཕྱིར་
མི་འོང་དང་། སྲིད་རྩེའི་ཉོན་མོངས་དགུ་བ་སྤངས་པ་ན་ཁམས་
གསུམ་གྱི་ཉོན་མོངས་པའི་དགྲ་མ་ལུས་པར་བཅོམ་པས་ན། དགྲ་
བཅོམ་པ་ཞེས་བཤད་དོ། ། རང་རྒྱལ་རྣམས་ནི། རྣལ་འབྱོར་
སྤྱོད་པའི་ས་ལས། རང་སངས་རྒྱས་རྣམས་ནི། མངོན་པར་བྱང་
600

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་
ཆུབ་པའི་སྔ་རོལ་ཉིད་ནས་རང་བཞིན་གྱིས་ཉོན་མོངས་ཆུང་བའི་
རིགས་ཡིན་ཏེ། དེས་ན་དེ་དག་གི་སེམས་འདུ་འཛི་ལ་མི་འཇུག་གི་
གཅིག་པུ་དགའ་བ་ལ་འཇུག་གོ། ཞེས་དང་། རང་བཞིན་གྱི་སྙིང་
རྗེ་ཆུང་བ་ཡིན་ཏེ། དེས་ན་དེ་དག་གི་སེམས་ཆོས་སྟོན་པ་དང་་
སེམས་ཅན་གྱི་དོན་བྱ་བ་ལ་སེམས་མི་འཇུག་གི སེམས་ལས་ཆུང་
ངུར་གནས་པ་ལ་སེམས་འཇུག་གོ། ཞེས་དང་། རང་བཞིན་གྱི་
དབང་བོ་འབྲིང་དང་ང་རྒྱལ་སྤྱད་པའི་རང་བཞིན་ཅན་ཡིན་ཏེ་དེས་
ན་སློབ་དཔོན་མེད་པ་དང་འགྲན་ཟླ་མེད་པར་མངོན་པར་རྫོགས་པར་
བྱང་ཆུབ་པར་འདོད་དོ། ། འདི་ན་ལ་ལ་རང་སངས་རྒྱས་ཀྱི་ལམ་
དང་པོས་བསྐལ་བ་བརྒྱ་ཚང་བར་ཚོགས་བསགས་ནས་བསྐལ་བ་བརྒྱ་
འདས་པའི་འོག་ཏུ་སངས་རྒྱས་རྣམས་འབྱུང་བ་མེད་ན། སློབ་་་
དཔོན་མེད་པར་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་བསྒོམ་
ནས་རང་བྱང་ཆུབ་མངོན་པར་རྫོགས་པར་སངས་རྒྱས་ཏེ། ཉོན་
མོངས་པ་ཐམས་ཅད་སྤངས་པའི་དགྲ་བཅོམ་པ་ཉིད་མངོན་སུམ་དུ་
བྱེད་དོ། ། ཞེས་དང་། དེ་ལ་ཡང་དག་པར་འགྲུབ་པ་དང་བོ་ནི།
བསེ་རུ་ལྟར་སྤྱོད་པའི་རང་སངས་རྒྱས་སུ་འགྱུར་རོ། ། ཡང་དག་
པར་འགྲུབ་པ་གཉིས་པ་དང་གསུམ་པ་ནི གཅིག་ཏུ་ངེས་པར་
འདུག་པ་ལ་དགའ་ཞིང་གཅིག་པུར་གནས་པའི་རང་རྒྱལ་བར་འགྱུར་
བ་མ་ཡིན་གྱི། ཚོགས་དང་གནས་པར་འགྱུར་རོ། ། གནས་པ་
ལྷག་མ་ནི། དེ་ཡང་བསེ་རུ་ལྟར་སྤྱོད་པ་ཇི་ལྟ་བ་བཞིན་ནོ། །
ཞེས་གསུངས་པ་ལྟར་ལ། ཉན་ཐོས་དང་རང་རྒྱལ་གཉིས་ཀྱི་སྤང་བྱ་
དང་རྟོགས་རིགས་འདྲ་བར་འདོད་པ་དང༌། མི་འདྲ་བར་འདོད་པ་
གཉིས་ལས། ཕྱི་མ་ནི་མངོན་པར་རྟོགས་པའི་རྒྱན་ལས། གཟུང་
601

འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ།
དོན་རྟོག་པ་སྤོང་ཕྱིར་དང་། །འཛིན་པ་མི་སྤོང་ཕྱིར་དང་ནི། །རྟེན་
གྱི་བསེ་རུ་ལྟ་བུའི་ལམ། །ཡང་དག་བསྡུས་པར་ཤེས་པར་བྱ། །ཞེས་
དང་། ཉོན་མོངས་ཤེས་བྱ་ལན་གསུམ་གྱི། །ཉམས་ཕྱིར་སློབ་མ་
བསེ་རུ་དང་། ། རྒྱལ་སྲས་རྣམས་ཀྱི་དག་པ་སྟེ། །སངས་རྒྱས་རྣམ་
ཀུན་ཤིན་ཏུ་བ། །ཞེས་དང་། འགྲེལ་བ་ལས། འདོད་ཆགས་ལ་
སོགས་པའི་ཉོན་མོངས་པ་དང༌། དེ་དང་ཤེས་བྱའི་སྒྲིབ་པའི་ཕྱོགས་
གཅིག་པོ་གཟུང་བའི་དོན་གྱི་རྣམ་པ་རྟོག་པ་དང་། ཐེག་པ་གསུམ་
གྱི་ལམ་སྒྲིབ་པ་གསུམ་སྤངས་པའི་ཕྱིར། གོ་རིམ་བཞིན་དུ་ཉན་ཐོས་
དང་། རང་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་
དག་པ་ཡིན་ནོ། ། ཉོན་མོངས་པ་དང་ཤེས་བྱའི་སྒྲིབ་པ་བག་་
ཆགས་དང་བཅས་པ་རྣམ་པ་ཐམས་ཅད་དུ་སྤངས་པའི་ཕྱིར། ཤིན་
ཏུ་རྣམ་པར་དག་པ་ཆོས་ཀྱི་དབྱིངས་ལས་བྱུང་བ་ཉིད་ནི་བླ་ན་མེད་
པའི་སངས་རྒྱས་ཀྱི་ཡིན་པར་འདོད་དོ། ། ཞེས་གསུངས་པ་ལྟར་
རོ། ། ད་ནི་མཁྱེན་པ་གསུམ་འཆད་དེ། ཉན་ཐོས་འཕགས་པ་
དང་རང་རྒྱལ་འཕགས་པའི་ལམ་ཐམས་ཅད་ནི་གཞི་ཤེས་དང་།
བྱང་སེམས་འཕགས་པའི་ལམ་ཐམས་ཅད་ནི་ལམ་ཤེས་དང་།
སངས་རྒྱས་འཕགས་པའི་ཡེ་ཤེས་ཐམས་ཅད་ནི། རྣམ་པ་ཐམས་
ཅད་མཁྱེན་པ་ཉིད་ཡིན་ཏེ། ཉི་ཁྲི་སྣང་བ་ལས། འཕགས་པའི་
གང་ཟག་ཐམས་ཅད་ཀྱི་དབང་དུ་མཛད་ནས་ཐམས་ཅད་མཁྱེན་པ་
རྣམ་པ་གསུམ་ཞེས་གསུངས་པས། གཞི་ཤེས་དང་ལམ་ཤེས་དག་
ཀྱང་འཕགས་པ་ཁོ་ནའི་ལམ་ཡིན་པའི་ཕྱིར། འོན་ཀྱང་འཆད་པར་
འགྱུར་བའི་མདོ་ལ་རྟེན་ནས་གཞི་ཤེས་དང་ལམ་ཤེས་དག་ནི་རིམ་པ་
བཞིན། ཉན་རང་དང་བྱང་སེམས་ཚོགས་ལམ་ནས་ཀྱང་ཡོད་པ་
602

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་གསུམ་པ།
དང་། མཁྱེན་པ་གསུམ་རྟེན་སོ་སོར་ངེས་པར་ཡང་སློབ་དཔོན་ཆེན་
པོ་དག་གིས་གསུངས་སོ། ། དེ་ཡང་རྫས་རྒྱུན་དང་རྟོགས་རིགས་
སོགས་ཀྱི་སྒོ་ནས་བཞག་པའི་གཉེན་པོ་ཕྱོགས་ཀྱི་གཞི་ཤེས་དང་ལམ་
ཤེས་དག་ནི་མཁྱེན་པ་དེ་དང་དེ་དངོས་ཡིན་ཟེར་བ་དང་། མིན་
ཟེར་བའི་ལུགས་གཉིས་བྱུང་བ་ཡིན་ནོ། ། དེ་ལྟར་ཡང་རྒྱལ་བའི་
ཐམས་ཅད་ཤེས་པ་ཉིད་ནི། ཉན་ཐོས་དང་
ཡུམ་བར་མ་ལས།
རང་སངས་རྒྱས་རྣམས་ཀྱི་ཡིན་ནོ། ། ལམ་ཤེས་པ་ཉིད་ནི། བྱང་
ཆུབ་སེམས་དཔའ་རྣམས་ཀྱི་ཡིན་ནོ། ། རྣམ་པ་ཐམས་ཅད་མཁྱེན་
པ་ཉིད་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱི་ཡིན་ནོ། ། ཞེས་བཀའ་སྩལ་ཏོ། །
རྒྱལ་བའི་ཡུམ་ལས་ཡང་ཡང་གསུངས་པའི་གཟུགས་ནས་རྣམ་
ཀུན་མཁྱེན་པའི་བར། །ཀུན་བྱང་ཕྱོགས་རྣམས་ཚུལ་བཞིན་བཤད་
ལས་བདག་གིས་བསོད་ནམས་གང་ཐོབ་པ། །དེས་ནི་འགྲོ་འདིས་
མཐའ་ཡས་འོད་མངའ་དྲང་སྲོང་ཚེ་དཔག་མེད་མཐོང་ཞིང་། །
མཐོང་ནས་ཀྱང་ནི་ཆོས་མིག་དྲི་མེད་སྐྱེས་ཏེ་བྱང་ཆུབ་མཆོག་ཐོབ་
ཤོག།ཅེས་འགྲེས་རྐང་བརྒྱ་རྩ་བརྒྱད་ཀྱི་རྣམ་བཤད་གསུང་རབ་སྒྲོན་མེ་
ཞེས་བྱ་བ་འདི་ནི་བཙུན་པ་ཡེ་ཤེས་རྒྱ་མཚོ་ཞེས་བྱ་བས་སྦྱར་བ་ལས།
ཡི་གེ་བ་ནི་བྱ་མདོའི་དགེ་སློང་སྐལ་བཟང་རྒྱ་མཚོའོ། །
603 www

བླ་མ་ཁྱབ་བདག་རྡོ་རྗེ་འཆང་དང་ངོ་བོ་དབྱེར་མ་
མཆིས་པའི་ཡི་དམ་རྡོ་རྗེ་འཇིགས་བྱེད།
རྗེ་བཙུན་ཡེ་ཤེས་རྒྱ་མཚོའི་གསུང་འབུམ་་་་
འདིར།བོད་ཆེན་པོའི་རིག་གཞུང་ལ་སྙིང་ནས་ཤ་ཚ་
ཞིང་། མི་ཚེ་གང་བོར་རིགས་འདིའི་ལས་ལ་དུང་
ཕ་བླ་མའི་ཐུགས་ཀྱི་
སེམས་སྙིང་ནས་མཛའ་བ།
བལྟམས་པའི་
བུམ་བཟང་ལ་གསེར་གྱི་ཞུན་མས་
དགོངས་པ་གཙུག་གི་ཅོད་པན་དུ་བཀུར་བའི་ཆབ་
གཞོང་ཡུལ་ལྷ་ཐར་གྱིས་ཚེ་འདིའི་དོན་ཆེན་པོའི་
ཚེགས་འབྱོར་འདུ་བྱེད་དགེ་
ཁུར་དུ་བཟུང་སྟེ།
བའི་བསོད་ནམས་ཀྱི་ཞིང་དམ་པར་གང་གི་གསུང་
ISBN 962-450-108-4
འབུམ་འདི་པར་འགོད་ཞུ་བའི་ལས་ལམ་རྫོགས་་་
པར་སྤེལ་བ་ལ། གང་གི་འཚེ་བས་མི་ཕམ་ཞིང་། །
སྲིད་པ་གཡོམ་པོར་མི་འཇིགས་པར། །དྲིན་ལྡན་བླ་
མའི་ཐུགས་ཀྱི་མཛོད། ། གོ་ལའི་ཞིང་ལ་རྒྱན་དུ་
སྤེལ། །ཞེས་སུ་སྨོན་པའི་དམ་བཅའ་དགེ་བའི་ཞིང
ཕུན་སུམ་ཚོགས་པར་བསྒྲུབས་པ་ལེགས་སོ། །དེ
ཡང་རང་ཅག་རྣམས་ཁ་བ་རི་བའི་ལས་ལ་བློ་མིག་
ཅུང་ཟད་ཕྱོགས་པ་འདི་མི་ལུས་རིན་པོ་ཆེའི་དགེ་ISBN962-450-108-4/D·44013(€7)
མཚན་ཡིན་ལས་ཆེ་སྙམ་པའི་དགའ་བ་མ་ཉམས་
# [:(1----5) 125.007
བཅས། ཚེ་འདིར་མ་ཅུང་བ་མེད་པ་ཞིག་དང་།
9 789624 501087
འཆི་ཁར་ཡང་སེམས་འཕྲང་བ་མེད་པ་ཞིག་དཀའ་
གང་བྱས་ཁ་མིག་ཡར་བལྟ་སྙམ་པའི་
མོད་ཀྱང་།
གདེང་གིས་ནམ་རྒྱུན་ངན་སེམས་སྡུག་གི་ཁུར་བོ་
རིང་དུ་བཏང་བའི་ལེགས་འབྲས་སུ་ལམ་འདིར་་་
རྩོལ་བ་དོན་དུ་འགྲོ་བར་ཡིད་ཆེས་ཡོད་དོ། །

