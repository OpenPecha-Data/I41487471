༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W29186 ImageGroup: 100EGS1017111
LCCN: 2005323769 ISBN: 9624501084 (set)
Title:
ཡེ་ཤེས་རྒྱ་མཚོ
གསུང་འབུམ།
gsung bum/_ye shes rgyamtsho
Author:
ཡེ་ཤེས་རྒྱ་མཚོ
ye shes rgyamtsho
Descriptor: n/a
OriginalPublication: n/a;n/a
Place: zhangkang
Publisher: zhang kang thAn madpe skrunkhang
Date: 2002
Volume: 14
TotalVolumes: 5
TBRCPages: 2
IntroductoryPages: n/a
TextPages: n/a
ScanningInformation: ScannedatM/SSatluj Infotech Images, E-45, Sector27 Noida DistrictGautam Buddha
Nagar, U.P. 201301 via New Delhi, IN forthe Tibetan Buddhist Resource Center, 150 17th
st., NewYork NY 10011 U.S.A2006.

རྗེ་ཡི་ཤིངས་རྒྱ་མཚོའི་གསུལ་བཟུངས།
༧
༠།༢
དེབ་བཞི་བ། 3/
29
7
དགེ་ལྡན་བསྟན་པའི་བདག་པོ་རྗེ་ཙོང་ཁ་བ།
གསུང་འབུམ་སྒྲིག་འགོད་མི་སྣ།
སྤྱི་ཁྱབ་རྩོམ་སྒྲིག་པ། ཡུལ་ལྷ་ཐར།
བིས་ཐང་རྩོམ་སྒྲིག་པ། ཆུ་སྐྱེས་བསམ་གཏན།
ལྷ་རྗེ་མགོན་པོ་རྒྱ་མཚོ། རྔོག་བུ་་་་སྤྲུལ་སྐུ།
བདུད་མགོན་ཚེ་རིང་།
ཞུ་དག་པ།རྨོག་འཇམ་དཔལ་རྒྱ་མཚོ། གཅན་
དཀོན་མཆོག་བཀྲ་ཤིས། རྐ་གསར་ཕུན་ཚོགས་
བཀྲ་ཤིས། ལྡོང་ཚ་དཔལ་མགོན།
ལག་བསྟར་རྩོམ་སྒྲིག་པ། ལྡོང་ཚ་དཔལ་མགོན།
文集 编 校人员
总编辑 : 尤拉太
副编辑 : 更登三木旦 维堂活佛
郭尖措 东果才让
校对 : 嘉华尖措 关确扎西
彭措扎西 欢 龚
ཞང་ཀང་ཐཱན་མ་དཔེ་སྐྲུན་ཁང་།
执行编辑: 欢 龚

རྗེ་བཙུན་ཡེ་ཤེས་རྒྱ་མཚོའི
གསུང་འབུམ།
པོད་བཞི་བ།
ཞང་ཀྭང་ཐན་མ་དཔེ་སྐྲུན་ཁང་།

༄༅། །རྗེ་བཙུན་ཡེ་ཤེས་རྒྱ་མཚོའི་གསུང་འབུམ་བཞུགས་སོ། །
益嘻嘉措文集
益嘻嘉措 著
མཚོ་ལྷོ་ཁུལ་གུང་ཧོ་རྫོང་བོད་སྐད་ཡིག་གཞུང་ལས་ཁང་གིས་བསྒྲིགས།
青海海南共和藏语文工作委员会 主编
ཞང་ཀཱང་ཐན་མ་དཔེ་སྐྲུན་ཁང་གིས་བསྐྲུན་ཏེ་བཀྲམས།
香港天马出版社出版发行
#k850X1168** 1/32 EPEK:102
1999 #5 བྷུ 1ཀླུ 2002 Æ3H1k#
Ep.1000
ISBN962-450-108-4/D•44013(R7)
# 4,(1--5) 125,007

དཀར་ཆག
དཀར ཆག
ཤེར་མདོའི་གླེང་གཞི་དང་མངོན་རྟོགས་རྒྱན་འགྲེལ་བ་དང་བཅས་
པའི་མཆོད་བརྗོད་ཀྱི་སྐབས་ཅུང་ཟད་བཤད་པ་ཕར་ཕྱིན་རྒྱ་མཚོའི་
(1)འཇུག་ངོགས།
བསྟན་བཅོས་ཆེན་པོ་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ་
རིགས་པའི་མེ་ལོང་། (171)
ཐེག་པ་ཆེན་པོ་རྒྱུད་བླ་མའྲི་བསྟན་བཅོས་ཀྱི་བསྡུས་དོན་རིན་ཆེན་
སྒྲོན་མེ། ..... (315)
དམ་པའི་ཆོས་འདུལ་བ་སྤྱི་ཡི་རྣམ་བཞག་ཚངས་སྤྱོད་བདུད་རྩིའི་རོལ་
(445)མཚོ།

ཤེར་མདོའི་གླེང་གཞི་དང་མངོན་རྒྱན་གྱི་མཆོང་བརྗོང་བཤད་པ།
༄༅། །ཤེར་མདོའི་གླེང་གཞི་དང་མངོན་རྟོགས་རྒྱན་འགྲེལ་
བ་དང་བཅས་པའི་མཆོད་བརྗོད་ཀྱི་སྐབས་ཅུང་
ཟད་བཤད་པ་ཕར་ཕྱིན་རྒྱ་མཚོའི་འཇུག་
ངོགས་ཞེས་བྱ་བ་བཞུགས་སོ། །
གང་གི་ཞབས་སེན་ཟླ་བའི་ཅོད་པན་མི་ཟད་བྱིན་བརླབ་བདུད་
རྩིའི་གཏེར། །ལྷར་བཅས་སྐྱེ་དགུའི་གཙུག་གི་ནོར་བུ་ཆུ་ཤེལ་དབང་
བོས་མཆོད་པ་ལས། །ཕུན་ཚོགས་ཟད་མི་ཤེས་པའི་བཀྲ་ཤིས་འཇིག་
རྟེན་ཀུན་ཏུ་སྩོལ་བའོ། །ཐུབ་དབང་སྨྲ་བའི་ཟླ་བ་མཆོག་ལ་སྒོ་གསུམ་
གུས་པས་བདག་ཕྱག་འཚལ། །རྗེ་བཙུན་མི་ཕམ་མགོན་དང་འཇམ་
དཔལ་དབྱངས། །སློབ་དཔོན་ཐོགས་མེད་མཁས་མཆོག་དབྱིག་གི་
གཉེན། །འཕགས་པ་གྲོལ་སྡེ་སློབ་དཔོན་སེང་གེ་བཟང་། །ཤནྟི་བ་
དང་ཆོས་བཤེས་སོགས་ལ་འདུད། །བཀའ་དྲིན་མཉམ་མེད་བློ་ལྡན་
ཤེས་རབ་དང་། །མཁས་དགུའི་གཙུག་རྒྱན་བུ་སྟོན་རིན་ཆེན་གྲུབ།
མཁས་མཆོག་ཀུན་དགའ་དཔལ་དང་རེད་མདའ་བ། །གཞོན་ནུ་བློ་
གྲོས་རྣམས་ལ་གུས་པས་འདུད། །གངས་ཅན་མཁས་པའི་གཙུག་རྒྱན་
བློ་བཟང་གྲགས། །སྨྲ་བའི་དབང་ཕྱུག་དགེ་ལེགས་དཔལ་བཟང་་་
བོ། །རིགས་པའི་དབང་ཕྱུག་དར་མ་རིན་ཆེན་སོགས། །ཡབ་སྲས་
རྒྱུད་པར་བཅས་ལ་མགོས་ཕྱག་འཚལ། །པཎ་ཆེན་བསོད་ནམས་་་
གྲགས་དང་ཆོས་འབྱུང་ཞབས། །ཆོས་ཀྱི་རྒྱལ་མཚན་མཁས་གྲུབ་་་
བསྟན་དར་བ །འཇམ་དབྱངས་གཉིས་པ་བཞེད་པའི་རྡོ་རྗེ་
1

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སོགས། །ཐུབ་བསྟན་འཛིན་སྐྱོང་སྤེལ་མཛད་རྣམས་ལ་འདུད། །
དཔལ་ལྡན་ཕུན་ཚོགས་ཟད་མི་ཤེས་པའི་གཏེར། །མདོ་སྡེ་རིན་ཆེན་
སྤྲིན་སྔོན་རོལ་བ་ལས། །རྨད་བྱུང་ལེགས་བཤད་མེ་ཏོག་སིལ་མའི་
ཆར། །དུས་ཀྱི་མཐར་ཡང་འབེབས་ལ་མངོན་པར་ཕྱོགས། །
དེ་ལ་འདིར་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་
ཆེའི་གླེང་གཞི་སོགས་ཅུང་ཟད་བཤད་པ་དང་། བསྟན་བཅོས་་་་
མངོན་པར་རྟོགས་པའི་རྒྱན་འགྲེལ་བ་དང་བཅས་པའི་མཆོད་བརྗོད་
ཀྱི་སྐབས་སོགས་ཅུང་ཟད་བཤད་པའོ། ། དང་བོ་ནི། འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་བ་ལས། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་
རྒྱལ་བོའི་ཁབ་ཀྱི་རི་བྱ་རྒོད་ཕུང་བོ་ལ། དགེ་སློང་ལྔ་སྟོང་ཙམ་གྱི་
དགེ་སློང་གི་དགེ་འདུན་ཆེན་པོ་དང་ཐབས་གཅིག་སྟེ། ཐམས་ཅད་
ཀྱང་དགྲ་བཅོམ་པ། ཟག་པ་ཟད་པ། ཉོན་མོངས་པ་མེད་པ།
དབང་དུ་གྱུར་བ། སེམས་ཤིན་ཏུ་རྣམ་པར་གྲོལ་བ། ཤེས་རབ་
ཤིན་ཏུ་རྣམ་པར་གྲོལ་བ། ཅང་ཤེས་པ། གླང་བོ་ཆེན་པོ། བྱ་བ་
བྱས་པ། བྱེད་པ་བྱས་པ། ཁུར་བོར་བ། རང་གི་དོན་རབ་ཏུ་
ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། བཀའ་ཡང་
དག་པས་སེམས་ཤིན་ཏུ་རྣམ་པར་གྲོལ་བ། སེམས་ཀྱི་དབང་ཐམས་
ཅད་ལ་ཕ་རོལ་ཏུ་ཕྱིན་པའི་མཆོག་ཐོབ་པ་ཤ་སྟག་སྟེ། ཞེས་པ་ནས།
དེའི་ཚེ་དེ་ལྟར་བཅོམ་ལྡན་འདས་ཀྱིས་འཇིག་རྟེན་ལྷ་དང་བཅས་པ།
བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང་
བྲམ་ཟེའི་སྐྱེ་དགུ་དང་བཅས་པ། ལྷ་དང་མི་དང་ལྷ་མ་ཡིན་དང་
2
I

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བཅས་པ་མང་བོ་ཚོགས་པ་དང་། བྱང་ཆུབ་སེམས་དཔའ་སེམས་
དཔའ་ཆེན་པོ་ཕལ་ཆེར་གཞོན་ནུར་གྱུར་པ་མང་བོ་དེ་དག་འདུས་
པར་ཐུགས་སུ་ཆུད་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤྭ་ར་
དྭ་ཏིའི་བུ་ལ་བཀའ་སྩལ་བ། ཤྭ་ར་དྭ་ཏིའི་བུ། འདི་ལ་བྱང་ཆུབ་
སེམས་དཔའ་སེམས་དཔའ་ཆེན་པོ་ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་
ཕ་རོལ་ཏུ་ཕྱིན་པ་ལ་བརྩོན་པར་བྱའོ། ། ཞེས་གསུངས། དེ་ཡང་
བའི་
སློབ་དཔོན་ཀ་མ་ལ་ཤཱི་ལས། དེ་ལ་ཐོག་མར་བསྟན་པར་བྱ་བ
དུས་དང་། སྟོན་པ་དང་། གནས་དང་། འཁོར་དང་། ཆོས་
ཕུན་སུམ་ཚོགས་པ་སྟེ། ཕུན་སུམ་ཚོགས་པ་རྣམ་ལྔའི་གླེང་གཞི་དག་
གིས་མཚམས་སྦྱར་བ་བསྟན་ཏོ། ། ཞེས་དང་། ཤེར་སྙིང་འགྲེལ་
བ་པཎྚི་ཏ་ཤྲཱི་མ་ཧ་ཛ་ནས་མཛད་པ་ལས། སྡུད་པ་བོས་བསྡུས་པའི་
རིམ་པ་ནི། ཕྱོགས་ཀྱི་གླང་བོ་ལ་སོགས་པ་ནི་ཕྱག་ན་རྡོ་རྗེ་དང།
རྣམ་པར་གྲོལ་བའི་སྡེ་ལ་སོགས་པ་ནི་ཡོངས་སུ་གཏད་པའི་ལེའུའི་
རྗེས་སུ་འབྲངས་ནས་འཕགས་པ་ཀུན་དགའ་བོ་དང་། རིན་ཆེན་
འབྱུང་གནས་ཞི་བ་ལྷ་ལ་སོགས་པ་ནི། བཅོམ་ལྡན་འདས་ཀྱིས་བྱིན་
གྱིས་བརླབས་པ་ཅན་འཕགས་པ་ཀུན་དགའ་བོས་སྡུད་པར་འདོད་
དོ། ། ཞེས་དང་། གཞན་ལ་ཕན་འདོགས་བྱེད་མིན་པ། །གང་
ཡིན་སྐྱེས་བུ་ཆེན་པོ་མིན། །འོན་ཀྱང་སྐྱེས་བུ་ངན་སྟོབས་ཀྱིས། །
གཞན་གྱི་དོན་དུ་བརྩོན་པ་མེད། །ཅེས་སོ། ། འབུམ་གྱི་གནོད་
འཇོམས་སོགས་ལས་ཀྱང་། འཕགས་པ་བྱང་ཆུབ་སེམས་དཔའ་་
ཕྱག་ན་རྡོ་རྗེ་ལ་འཕགས་པ་བྱམས་པས་འཁོར་གྱི་ནང་དུ་དྲིས་པ་དང་།
འདི་སྐད་བདག་གིས་ཐོས་པ་ཞེས་བྱ་བས་ཤེས་རབ་ཀྱི་ཕ་རོལ་ཏུ་ཕྱིན་
3

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་བཤད་པ་འདི་བདག་གིས་ཐོས་པར་ཁས་འཆེས་སོ། ། ཞེས་
དང་། ཡུམ་གསུམ་གནོད་འཇོམས་ལས་ཀྱང་འབུམ་འགྲེལ་གྱི་ཚིག་
འདི་ཇི་ལྟ་བ་བཞིན་དུ་གསུངས་སོ། ། སྡུད་འགྲེལ་རྟོགས་པར་སླ་
བ་ལས། དེ་ལ་འདི་སྐད་བདག་གིས་ཐོས་པ་དུས་གཅིག་ན་ཞེས་བྱ་
བས་གླེང་གཞིའི་སྐབས་བསམ་པར་བྱ་སྟེ། གང་གི་ཚེ། གང་ལ།
གང་གིས། གང་དུ། གང་དག་དང་ལྷན་ཅིག་མདོ་སྡེ་རིན་པོ་ཆེ་
ཁྱོད་ཀྱིས་ཐོས་ཞེས་དྲི་བ་རྣམས་ལ། ལན་དུ་བདག་ཉིད་ཚད་མར་
རྟོགས་པར་བྱ་བའི་ཕྱིར་རིམ་པ་བཞིན་དུ་སྦྱར་རོ། ། ཞེས་དུས་
གང་གི་ཚེ་ན། ཡུལ་གང་ལ། སྟོན་པ་བོ་གང་གིས། གནས་གང་
དུ། གྲོགས་དགེ་སློང་སྟོང་ཉིས་བརྒྱ་ལྔ་བཅུའམ་དགེ་སློང་བརྒྱ་ཕྲག་
ཕྱེད་དང་བཅུ་གསུམ་དང་ཞེས་སོགས་ཀྱིས་ཞབས་འབྲང་བ་རྣམས་
བསྟན་ནས། དགེ་སློང་མ་ལྔ་བརྒྱ་ཙམ་དང་དགེ་བསྙེན་དང་དགེ་
བསྙེན་མ་རྣམས་དང་བྱང་ཆུབ་སེམས་དཔའ་སེམས་དཔའ་ཆེན་པོ་
ཚད་མེད་གྲངས་མེད་ཅེས་འཇིག་རྟེན་གྱི་ཁམས་གཞན་དང་གཞན་
ནས་བྱོན་པའི་བྱང་ཆུབ་སེམས་དཔའི་གྲངས་ཚད་མ་སྨྲོས་སོ། །
འདི་སྐད་བདག་གིས་ཐོས་པ་དུས་གཅིག་ན་ཞེས་པ་ནི། ཤེར་ཕྱིན་
བདུན་བརྒྱ་བའི་རྒྱ་ཆེར་འགྲེལ་སློབ་དཔོན་ཀ་མ་ལ་ཤཱི་ལས་མཛད་པ
ལས། དུས་གཅིག་ན་ཞེས་བྱ་བ་ནི། དུས་གཅིག་ན་སྟེ། དུས་
ཐམས་ཅད་དུ་མདོ་སྡེ་རིན་པོ་ཆེ་འདི་ལྟ་བུ་དམིགས་པ་མི་སྲིད་པའི་
ཕྱིར་རོ། ། འདིས་ནི་རེས་འགའ་ཞིག་ཡིན་པར་བསྟན་པའི་ཕྱིར་
འདི་རྙེད་པར་དཀའ་བར་བསྟན་ཏོ། ། ཡང་ན་དུས་གཅིག་ན་
བདག་གིས་འདི་ཐོས་ཀྱི། གཞན་དུ་ནི་ཆོས་ཀྱི་རྣམ་གྲངས་གཞན་
དང་གཞན་ཐོས་སོ་ཞེས་ཟུར་གྱིས་བདག་ཉིད་མང་དུ་ཐོས་པ་ཡིན་
4

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པར་སྨན་པའི་རྒྱལ་བོ་སྙིང་རྗེ་ཅན་གྱི་ཚུལ་བཞིན་དུ་བརྗོད་དོ། །
ཡང་གཅིག་ནི། དུས་གཅིག་ན་ཞེས་བྱ་བ་ནི་སྐད་ཅིག་ཐང་ཅིག་ལ་
དུས་གཅིག་ཅེས་བྱ་སྟེ། བཅོམ་ལྡན་འདས་ཀྱི་དབང་གིས་སྡུད་པར་
བྱེད་པ་དེ་ལ་མདོ་སྡེའི་དོན་མཐའ་དག་སྣང་བ་ན་རྣ་བའི་རྣམ་པར་
ཤེས་པ་དང་མཐུན་པའི་རྣམ་པ་ཅན་གྱི་ཡིད་ཀྱི་རྣམ་པར་ཤེས་པ་སྐད་
ཅིག་མ་གཅིག་ལ་བྱུང་བའི་ཕྱིར་ཏེ། རྨི་ལམ་ན་ལྷའི་དབང་གིས་
དུས་ཐུང་ངུར་ཡང་ལོ་བརྒྱ་ལ་སོགས་པ་རྨིས་པ་བཞིན་ནོ་ཞེས་སོ། །
ཡུམ་གསུམ་གནོད་འཇོམས་ལས། ཞབས་འབྲང་བ་མང་བ་ཉིད་
བསྟན་ནས། ཆེ་བ་ཉིད་བསྟན་པར་བྱ་བའི་ཕྱིར་ཐམས་ཅད་ཀྱང་
དགྲ་བཅོམ་པ་ཞེས་བྱ་བས་ནི་སོ་སོའི་སྐྱེ་བོ་དག་མེད་པར་བསྟན་པ་
ཡིན་ནོ། ། ཞེས་སོགས་གསུངས་པ་ལྟར། ཉོན་མོངས་པའི་དགྲ་
བཅོམས་པས་ན་དགྲ་བཅོམ་པ་ཞེས་བྱའོ། ། ཟག་པ་ཟད་པ་ཞེས་
པ་ནི། འདོད་པའི་ཟག་པ་དང༌། སྲིད་པའི་ཟག་པ་དང༌། མ་
རིག་པའི་ཟག་པ་དང་། ལྟ་བའི་ཟག་པ་ཟད་པའོ། ། དེ་དག་
ལས་ཉོན་མོངས་པ་མི་གཙང་བ་ཟག་པར་བྱེད་པས་ན་ཟག་པ་ཞེས་
བྱའོ། ། འདོད་པའི་ཟག་པ་སྤངས་པས་ལྷའི་བདུད་ཆོམས་སོ། །
སྲིད་པའི་ཟག་པ་སྤངས་པས་འཆི་བདག་གི་བདུད་ཆོམས་སོ། །
མ་རིག་པའི་ཟག་པ་སྤངས་པས་ཉོན་མོངས་པའི་བདུད་ཆོམས་སོ། །
ལྟ་བའི་ཟག་པ་སྤངས་པས་ཕུང་བོའི་བདུད་ཆོམས་ཏེ། བདུད་བཞི་
ལས་རྒྱལ་བ་ལ་ཡང་ཟག་པ་བཞི་ཟད་པ་དང་སྦྱར་ནས་ཀྱང་གསུངས་
སོ། ། ཉོན་མོངས་པ་མེད་པ་ཞེས་བྱ་བ་ནི། ཀུན་ནས་ཉོན་་་
མོངས་པ་མེད་པ་ཞེས་བྱ་བའི་ཐ་ཚིག་གོ། དེ་ཡང་ལས་ཀྱི་ཀུན་ནས་
ཉོན་མོངས་པ་དང་། ཉོན་མོངས་པར་བྱེད་པས་ཀུན་ནས་ཉོན་་
-5-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མོངས་པ་དང་། རྣམ་པར་སྨིན་པའི་ཀུན་ནས་ཉོན་མོངས་པ་དང་།
སྐྱེ་བའི་ཀུན་ནས་ཉོན་མོངས་པ་སྟེ། རྒྱུ་འབྲས་ཅི་རིགས་ཀྱི་དབང་
དུ་བྱས་པའི་ཉོན་མོངས་པ་བཞིའོ། ། དབང་དུ་གྱུར་པ་ཞེས་བྱ་བ་
ནི། དབང་རྣམས་ཐོབ་པའི་ཕྱིར་དབང་ལྡན་པར་གྱུར་པ་ཞེས་་་
བྱའོ། ། དབང་ནི་བཞི་སྟེ། རྫུ་འཕྲུལ་ལ་དབང་བ་དང་།
དབང་བོ་ལ་དབང་བ་དང་ཏིང་ངེ་འཛིན་ལ་དབང་བ་དང་། ཤེས་
རབ་ལ་དབང་བའོ། ། ཤེས་རབ་ལ་དབང་བས་ནི། ཉོན་མོངས་
པ་དང་། ལས་དང་། རྣམ་པར་སྨིན་པ་ཐམས་ཅད་བཅད་དེ།
བཅིངས་པ་ལས་གྲོལ་བ་བཞིན་དུ་རང་དབང་དུ་གྱུར་པའི་ཕྱིར་དབང་
ཐོབ་པ་ཞེས་བྱའོ། ། སེམས་ཤིན་ཏུ་རྣམ་པར་གྲོལ་བ་ཞེས་པས་
ཉོན་མོངས་པ་རྣམས་སེམས་རྒྱུད་ལ་མེད་པར་བསྟན་ཏོ། ། ཤེས་
རབ་ཤིན་ཏུ་རྣམ་པར་གྲོལ་བ་ཞེས་པས་མ་རིག་པ་སྤངས་པར་བསྟན་
ཏོ། ། སྙོམས་འཇུག་པའི་སྒྲིབ་པ་ལས་གྲོལ་བས་སེམས་རྣམ་པར་
གྲོལ་བ་དང་། ཉོན་མོངས་པའི་སྒྲིབ་པ་ལས་གྲོལ་བས་ཤེས་རབ་
རྣམ་པར་གྲོལ་བ་དང་། སྒྲིབ་པ་དེ་གཉིས་ཀའི་ཆ་ལས་རྣམ་པར་
གྲོལ་བ་དག་ནི། སེམས་ཤིན་ཏུ་རྣམ་པར་གྲོལ་བ་དང་ཤེས་རབ་
ཤིན་ཏུ་རྣམ་པར་གྲོལ་བའོ་ཞེས་ཀྱང་གསུངས་སོ། ། ཅང་ཤེས་པ་
ཞེས་བྱ་བ་ནི་མི་འཇིགས་པ་སྟེ། མདོ་ལས་ཅང་ཤེས་ལྔ་གསུངས་ཏེ།
ཐོག་འབབ་པ་ལ་སོགས་པས་བག་ཚ་བ་འབྱུང་བའི་དོགས་པ་མེད་
པས་ཁྱུ་མཆོག་ཅང་ཤེས། འཐབ་མོའི་འཇིགས་པ་མེད་པས་གླང་བོ་
ཅང་ཤེས་དང་རྟ་ཅང་ཤེས། གཞན་གྱི་གནོད་པའི་འཇིགས་པ་མེད་
པས་སེང་གེ་ཅང་ཤེས། འཆི་བའི་འཇིགས་པ་མེད་པས་དགྲ་བཅོམ་
ཅང་ཤེས་སོ། ། མདོར་ན་བག་ཚ་བ་མེད་པ་རྣམ་པ་བཞི་སྟེ།
6

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོང་བཤད་པ།
སྡུག་བསྔལ་གྱིས་བག་ཚ་བ་མེད་པ་དང་། འཇིགས་པས་བག་ཚ་བ་
མེད་པ་དང་། འཇིག་རྟེན་གྱི་ཆོས་བརྒྱད་ཀྱིས་བག་ཚ་བ་མེད་པ་
དང་། མི་ཤེས་པས་བག་ཚ་བ་མེད་པའོ། ། དེའི་ཕྱིར་བག་ཚ་བ་
མེད་པའི་ཕྱིར་ཅང་ཤེས་པ་ཞེས་བཤད་དོ། ། གླང་བོ་ཆེན་པོ་ཞེས་
བྱ་བ་ནི། གཙོ་བོ་ཆེན་པོ་ཞེས་བྱ་བའི་ཐ་ཚིག་སྟེ། རིགས་པ་་
གསུམ་དང་། མངོན་པར་ཤེས་པ་དྲུག་སོགས་ཁྱད་པར་དུ་འཕགས་
པའི་ཆོས་ཐོབ་པའི་ཕྱིར་གླང་བོ་ཆེན་པོ་ཞེས་བྱའོ། ། བྱ་བ་བྱས་པ།
བྱེད་པ་བྱས་པ་ཞེས་པ་ནི། བྱ་བའི་གཙོ་བོ་བྱས་པ་ལ་ནི་བྱ་བ་བྱས་
པ་དང་། ཞར་ལ་བྱས་པ་ལ་ན་བྱེད་པ་ཞེས་བྱ་སྟེ། ལྷག་པའི་
བསླབས་གསུམ་ཡོངས་སུ་རྫོགས་པ་དང་སྡུག་བསྔལ་ལས་ཐར་བར་
བྱས་པ་ནི་བྱ་བ་བྱས་པ་དང་། འདོད་པ་ཆུང་བ་དང་ཆོག་ཤེས་པས་
འཚོ་བ་སོགས་འཚོ་བའི་བྱེ་བྲག་རྣམས་ཡོངས་སུ་རྫོགས་པར་བྱས་པ་
ནི་རང་དགའ་བ་དང་འབྲེལ་བའི་ཕྱིར་བྱེད་པ་ཞེས་བྱ་སྟེ།
ཡོངས་སུ་རྫོགས་པར་བྱས་པས་བྱེད་པ་བྱས་པ་ཞེས་བྱའོ། ། ཁུར་
བོར་བ་ཞེས་བྱ་བ་ལ། ཁུར་ནི་བཞི་སྟེ། ཕུང་བོའི་ཁུར་དང་།
ཉོན་མོངས་པའི་ཁུར་དང་། དམ་བཅས་པའི་ཁུར་དང་། བརྩོན་
པའི་ཁུར་རྣམས་སོ། ། དེ་ལ་སྡུག་བསྔལ་ཡོངས་སུ་ཤེས་པས་ནི་
ཕུང་བོའི་ཁུར་བོར་རོ། ། ཀུན་འབྱུང་བ་སྤངས་པས་ནི་ཉོན་་་་་
མོངས་པའི་ཁུར་བོར་རོ། ། ལམ་སྒོམས་པས་ནི་དམ་བཅས་པའི་
ཁུར་བོར་རོ། ། འགོག་པ་མངོན་དུ་བྱས་པས་ནི་བརྩོན་འགྲུས་ཀྱི་
ཁུར་བོར་རོ། ། ཕུང་བོའི་ཁུར་བོར་བས་ཕུང་བོ་མེད་པའི་བདེ་བ་
ཐོབ་བོ། ། ཉོན་མོངས་པའི་ཁུར་སྤངས་པས་རྣམ་པར་གྲོལ་བའི་
བདེ་བ་ཐོབ་བོ། ། དམ་བཅས་པའི་ཁུར་མཐར་ཕྱིན་པར་བྱས་
7

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པས་ནི། རྫོགས་པའི་བྱང་ཆུབ་ཀྱི་བདེ་བ་ཐོབ་བོ། ། བརྩོན་པའི་
ཁུར་ཡོངས་སུ་རྫོགས་པར་བྱས་པས་ཞི་བའི་བདེ་བ་ཐོབ་སྟེ། ཁུར་
བོར་བ་ཞེས་བྱ་བས་ནི་ཁུར་བོར་བའི་བདེ་བ་ཐོབ་པར་བསྟན་པ་ཡིན་
ནོ། ། རང་གི་དོན་རྗེས་སུ་ཐོབ་པ་ཞེས་བྱ་བ་ནི། རང་གི་དོན་
གཉིས་ཏེ། རང་ལ་གནོད་པ་སྤངས་པ་དང་། རང་གིས་འདོད་
པའི་དོན་ཐོབ་པའོ། ། དེ་ཡང་ཉོན་མོངས་པའི་སྒྲིབ་པ་ཐམས་
ཅད་སྤངས་པ་ནི་རང་ལ་གནོད་པ་སྤངས་པ་ཞེས་བྱའོ། ། མྱ་ངན་
ལས་འདས་པ་ཐོབ་པ་ནི་འདོད་པའི་དོན་ཐོབ་པའོ། ། སྲིད་པར་
ཀུན་ཏུ་སྦྱོར་བ་ཡོངས་སུ་ཟད་པ་ཞེས་བྱ་བ་ནི། སྲིད་པར་འཆིང་
བར་བྱེད་པས་སྲིད་པར་ཀུན་ཏུ་སྦྱོར་བའོ། ། —དེ་ཡང་རྣམ་པ་དགུ་
སྟེ། འདོད་ཆགས་ཀུན་སྦྱོར། ཁོང་ཁྲོའི་ཀུན་སྦྱོར། ང་རྒྱལ་
ཀུན་སྦྱོར། མ་རིག་པའི་ཀུན་སྦྱོར། ལྟ་བའི་ཀུན་སྦྱོར། མཆོག་
འཛིན་ཀུན་སྦྱོར། ཐེ་ཚོམ་ཀུན་སྦྱོར། ཕྲག་དོག་ཀུན་སྦྱོར།
སེར་སྣའི་ཀུན་སྦྱོར་རོ། ། ཉོན་མོངས་པ་འདི་རྣམས་ཀྱིས་འགྲོ་བ་
རྒྱུད་ལྔར་སྐྱེ་བར་བྱེད་ཀྱང་སྐྱེ་གནས་སུ་ཀུན་ཏུ་སྦྱོར་བའི་ཕྱིར་ཀུན་ཏུ་
སྦྱོར་བ་ཞེས་བྱ་སྟེ། དེ་རྣམས་གཏན་དུ་ཡོངས་སུ་སྤངས་པས་ན་
ཀུན་ཏུ་སྦྱོར་བ་ཡོངས་སུ་ཟད་པ་ཞེས་བྱའོ། ། བཀའ་ཡང་དག་
པས་སེམས་ཤིན་ཏུ་རྣམ་པར་གྲོལ་བ་ཞེས་བྱ་བ་ལ། དེ་བཞིན་་་་
གཤེགས་པའི་བཀའ་ཡང་དག་པ་ནི། ཡང་དག་པའི་ལྟ་བ་སྟེ།
ཡང་དག་པའི་ལྟ་བ་ལ་གོམས་པར་བྱས་པས་ཉོན་མོངས་པའི་སྒྲིབ་པ་
ཐམས་ཅད་ཡོངས་སུ་སྤངས་ཏེ་སེམས་ཡོངས་སུ་དག་པར་གྱུར་པ་ལ།
བཀའ་ཡང་དག་པས་སེམས་ཤིན་ཏུ་རྣམ་པར་གྲོལ་བ་ཞེས་བྱའོ། །
སེམས་ཀྱི་དབང་ཐམས་ཅད་ལ་ཕ་རོལ་ཏུ་ཕྱིན་པའི་མཆོག་ཐོབ་པ་
8

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཞེས་བྱ་བ་ནི། བསམ་གཏན་དང་ཏིང་ངེ་འཛིན་ལ་དབང་ཐོབ་པའི་
ཡོན་ཏན་བསྟན་པ་སྟེ། སྙོམས་པར་འཇུག་པ་དག་ལ་ལུགས་དང་
མཐུན་པ་དང་ལུགས་དང་མི་མཐུན་པ་དང་། ཐོད་རྒལ་དུ་སྙོམས་
པར་འཇུག་པ་ལ་ཐགས་ཐོག་མེད་པར་སེམས་དབང་དུ་གྱུར་པ་ཡོངས་
སུ་རྫོགས་ཤིང་མཐར་ཕྱིན་པ་ཤ་སྟག་གོ་ཞེས་བྱ་བའི་དོན་ནོ།།།
འབུམ་འགྲེལ་ལས། དེ་ལྟར་བཅོམ་ལྡན་འདས་ཀྱིས་འཁོར་ཕུན་
སུམ་ཚོགས་པ་བསྟན་པས་མདོ་སྡེ་ཐམས་ཅད་དང་མཐུན་པའི་གླེང་
གཞི་བསྟན་ནས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་བཤད་པའི་
གླེང་གཞི་ཁྱད་པར་ཅན་བསྟན་པའི་ཕྱིར། དེ་ནས་དེའི་ཚེ་བཅོམ་
ལྡན་འདས་ཉིད་ཀྱི་གདན་སེང་གེའི་ཁྲི་བཤམས་ནས་སྐུ་དྲང་བོར་
བསྲངས་ཏེ། དགོངས་པ་མངོན་དུ་བཞག་ནས་སྐྱིལ་མོ་ཀྲུང་བཅས་
ཏེ་བཞུགས་སོ་ཞེས་བྱ་བ་ལ་སོགས་པ་གསུངས་ཏེ། དེ་ལ་བཅོམ་
ལྡན་འདས་ཉིད་ཀྱིས་གདན་སིངྒེའི་ཁྲི་བཤམས་པ་ནི། ཤེས་རབ་ཀྱི་
ཕ་རོལ་ཏུ་ཕྱིན་པ་བཤད་པ་ནི་ཐུན་མོང་མ་ཡིན་པར་བསྟན་པ་དང་།
དཀོན་ཞིང་རིན་ཆེ་བས་མཆོད་ཅིང་བཀུར་སྟི་བྱ་བར་འོས་པ་ཡིན་
པར་བསྟན་པ་དང་། འཁོར་རྣམས་འདུལ་བའི་ཕྱིར་ཏེ། ཤེས་
རབ་ཀྱི་ཕ་རོལ་ཏུ་ཕྱིན་པ་འདི་བཤད་པའི་གདན་ཡང་བཅོམ་ལྡན་
འདས་ཉིད་ཀྱིས་བཤམས་པ་དང་སྦྱར་ན་འདི་བཤད་པ་ཡང་གཞན་གྱི་
སྤྱོད་ཡུལ་མ་ཡིན་ཏེ། ཐུན་མོང་མ་ཡིན་པར་མངོན་ནོ་ཞེས་སོ། །
ཇི་སྐད་དུ། ལེགས་བཤད་གསེར་གྱི་ཕྲེང་བ་ལས། ཤིང་རྟའི་སྲོལ་
འབྱེད་བཞི་དང་མདོ་ཡི་གྲངས། །རྒྱན་གྱི་རྩ་བའི་མདོ་རྣམས་གང་
ཡིན་དང༌། །རྒྱ་འགྲེལ་རྣམས་ཀྱི་དག་དང་མ་དག་པ། །ལེགས་པར་
བཤད་པའི་ཚུལ་འདི་ཐོག་མར་བཀོད།།།ཅེས་གསུངས་པ་ལྟར།
9

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་འབུམ་པ་དང་།
ཉིས་ཁྲི་ལྔ་སྟོང་བ་དང་། ཁྲི་བརྒྱད་སྟོང་བ་སྟེ། ཡུམ་གསུམ་གྱི་
གཞུང་འགྲེལ་གནོད་འཇོམས་དང་། འབུམ་གྱི་གཞུང་འགྲེལ་ལ་་་་་
གནོད་འཇོམས་གཉིས་ཆར་ལས་སྒོ་གསུམ་དང༌། རྣམ་གྲངས་བཅུ་
གཅིག་གི་སྒོ་ནས་ཤེཪ་ཕྱིན་གྱི་མདོ་སྡེ་རིན་པོ་ཆེའི་དོན་བཀྲལ་ཏེ།
ཡུམ་གསུམ་གནོད་འཇོམས་ལས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་བཤད་པ་ནི། བཅོམ་ལྡན་འདས་ཀྱིས་སྒོ་གསུམ་དང་རྣམ་་་
གྲངས་བཅུ་གཅིག་གིས་བཤད་པར་རྣམ་པར་བཞག་སྟེ། ཤེས་རབ་
ཀྱི་ཕ་རོལ་ཏུ་ཕྱིན་པ་འདི་ནི་འགོ་སྨྲོས་པས་གོ་བ་དང་། རྣམ་པར་
སྤྲོས་ནས་གོ་བ་དང་། དྲངས་དགོས་པའི་འདུ་བ་རྣམ་པ་གསུམ་
ལས་བརྩམས་ཏེ། མདོར་བསྟན་པའི་སྒོ་དང་། འབྲིང་དུ་བསྟན་
པའི་སྒོ་དང་། རྒྱས་པར་བསྟན་པའི་སྒོ་དང་སྒོ་གསུམ་གྱིས་བཤད་
དོ། ། ཞེས་དང་། ཤཱ་ར་དྭ་ཏིའི་བུ་འདི་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་ཆོས་ཐམས་ཅད་རྣམ་པ་ཐམས་ཅད་དུ་
མངོན་པར་རྫོགས་པར་བྱང་ཆུབ་པར་འདོད་པས་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྩོན་པར་བྱའོ་ཞེས་བཀའ་སྩལ་ཏོ། ། ཞེས་དང་།
གནས་བརྟན་ཤཱ་རིའི་བུས་རྣམ་པར་སྤྲོས་ནས་གོ་བ་རྣམས་ཀྱི་དོན་དུ་
ཞུ་བ་བརྩམས་ནས་འབྲིང་དུ་བསྟན་པའི་སྐབས་ཕྱེ་བ། བཅོམ་ལྡན་
འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་
རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པར་འཚལ་
བས་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བགྱི་ཞེས་
གསོལ་ཏོ། ། དེ་ནས་བཅོམ་ལྡན་འདས་ཀྱིས་མདོར་བསྟན་པའི་
བཤད་པ་དེ་བཟུང་སྟེ། མདོར་བསྟན་པ་ཉིད་དུ་ཆོས་ཐམས་ཅད་
10

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བསྟན་ནས་སྤྱོད་པ་རྣམ་བཞི་ཡང་བསྟན་ཏོ། ། དེའི་འོག་ཏུ་གང་
གི་ཕྱིར་བརྩོན་པར་བྱ་བ་དང་། ཇི་ལྟར་བརྩོན་པར་བྱ་བ་དང་།
བརྩོན་པར་བྱེད་པ་རྣམས་ཀྱི་མཚན་ཉིད་གང་ཡིན་པ་དང་། བརྩོན་
པར་བྱེད་པ་རྣམས་ཀྱི་རབ་ཏུ་དབྱེ་བ་དང་། བརྩོན་པ་ལ་གདམས་
པ་གང་ཡིན་པ་དང་། བརྩོན་པའི་ཕན་ཡོན་གང་ཡིན་པ་དང་།
བཤད་པ་འདིའི་
བརྩོན་པའི་རབ་ཏུ་དབྱེ་བ་གང་ཡིན་པ་དང་།
གཏན་ལ་དབབ་པ་གང་ཡིན་པ་སྟེ། རྣམ་པ་འདི་བརྒྱད་བསྟན་
ཏོ། ། དེ་ལ་ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་་་
དཔའ་ཆེན་པོས་གནས་པ་མེད་པའི་ཚུལ་དུ་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་གནས་ཏེ། ཞེས་པ་ནས། བཅོམ་ལྡན་འདས་བྱང་ཆུབ་
སེམས་དཔའ་ཞེས་བགྱི་བའི་ཚིག་གི་དོན་གང་ལགས་ཞེས་པ་ནས།
ལྷའི་དབང་བོས་ཞུས་པའི་བར་དུ་ནི་དྲི་བ་ཉི་ཤུ་རྩ་བརྒྱད་བརྩམས་
ནས་གནས་བརྟན་གཉིས་ཀྱིས་དྲིས་པ་དང་། ལན་བཏབ་པའི་རིམ་
པས་མདོར་བཤད་པ་འདིའི་ཚིག་གི་དོན་དང་། མཚན་ཉིད་ཀྱིས་
གཏན་ལ་དབབ་པ་རྣམ་པ་གཉིས་སུ་བསྟན་ཏེ། དེ་ལྟར་རིམ་པ་
འདིས་ཤེས་རབ་ཀྱི་ཕ་རོལ་ཏུ་ཕྱིན་པ་འབྲིང་དུ་བཤད་པ་ཡོངས་སུ་
རྫོགས་པར་བྱས་སོ། ། དེའི་འོག་ཏུ་རྒྱས་པར་བཤད་པ་འདི་ནི།
བྱང་ཆུབ་སེམས་དཔའི་ལམ་ཤེས་པ་ཉིད་ལས་བརྩམས་ཏེ་རྣམ་པར་
རྟོགས་པ་དང་བཅས་པ་དང་། རྣམ་པར་མི་རྟོགས་པའི་ཤེས་རབ་
ཀྱི་ཕ་རོལ་ཏུ་ཕྱིན་པ་བཟུང་ནས་དྲང་དགོས་པ་རྣམས་ཀྱི་དོན་དུ་ཀུན་
རྫོབ་དང་དོན་དམ་པའི་དབང་གིས་རྣམ་པ་གཉིས་སུ་རྒྱས་པར་བཤད།
དེའི་གོ་རིམ་ནི། འོག་ནས་དེ་ཉིད་ཀྱི་སྐབས་ནས་བསྟན་ཏོ། །
དེ་ལ་རྣམ་གྲངས་བཅུ་གཅིག་ཅེས་བྱ་བ་ནི། དང་བོ་ཤཱ་རིའི་བུ་ལ་
11-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཀའ་སྩལ་ཏེ་བཤད་པའི་རྣམ་གྲངས་གཅིག་གོ། དེའི་འོག་ཏུ་་་
གནས་བརྟན་རབ་འབྱོར་གྱིས་རྒྱས་པར་བཤད་པ་ནི་གཉིས་པའོ། །
དེ་ནས་བརྒྱ་བྱིན་ལ་བཀའ་སྩལ་བ་དང་། དེ་ནས་གནས་བརྟན་
རབ་འབྱོར་དང་། དེ་ནས་འཕགས་པ་བྱམས་པ་དང་། དེ་ནས་
གནས་བརྟན་རབ་འབྱོར་དང༌། དེ་ནས་བརྒྱ་བྱིན་དང་། དེ་ནས་
གནས་བརྟན་རབ་འབྱོར་དང༌། དེ་ནས་བྱམས་པ་དང་། དེ་ནས་
གནས་བརྟན་རབ་འབྱོར་ལ་བཀའ་སྩལ་ཏེ། རྟག་ཏུ་ངུ་དང་ཆོས་
འཕགས་ཀྱི་གཏམ་གྱིས་ཡང་གནས་བརྟན་ཀུན་དགའ་བོ་ལ་བཀའ་
སྩལ་ནས་ཡོངས་སུ་གཏད་པ་སྟེ། འདི་དག་ནི་རྣམ་གྲངས་བཅུ་
གཅིག་གོ ། ཞེས་སོ། ། འབུམ་གྱི་གནོད་འཇོམས་ལས་ཀྱང་།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་བཤད་པ་ནི། བཅོམ་ལྡན་་་་་
འདས་ཀྱིས་སྒོ་གསུམ་གྱིས་བསྟན་ཏེ འགོ་སྨོས་པས་གོ་བ་དང་།
རྣམ་པར་སྤྲོས་ནས་གོ་བ་དང་། དྲང་དགོས་པའི་འདུལ་བ་དང་
འདུལ་བ་རྣམ་པ་གསུམ་ལས་བརྩམས་ཏེ། མདོར་བསྟན་པའི་སྒོ་
དང་། འབྲིང་དུ་བསྟན་པའི་སྒོ་དང་། རྒྱས་པ་བསྟན་པའི་སྒོ་སྟེ།
སྒོ་གསུམ་དང་རྣམ་གྲངས་བཅུ་གཅིག་གིས་བཤད་དེ། དེ་ལ་རྣམ་
གངས་བཅུ་གཅིག་ནི། དང་བོ་ཤཱ་རིའི་བུ་ལ་བཀའ་སྩལ་ཏེ་བཤད་
པ་གཅིག་དང་། རབ་འབྱོར་ལ་བཀའ་སྩལ་ཏེ་བཤད་པ་ལྔ་དང་།
བརྒྱ་བྱིན་ལ་བཀའ་སྩལ་ཏེ་བཤད་པ་གཉིས་དང༌། བྱང་ཆུབ་སེམས་
དཔའ་ཆོས་འཕགས་དང་རྟག་ཏུ་ངུའི་གཏམ་གླེང་ནས་གནས་བརྟན་
ཀུན་དགའ་བོ་ལ་བཀའ་སྩལ་ཏེ། ཡོངས་སུ་གཏད་པ་གཅིག་སྟེ།
འདི་དག་ནི་རྣམ་གྲངས་བཅུ་གཅིག་གོ་ཞེས་དང༌། ཆོས་འབྱུང་་
གསུང་རབ་རིན་པོ་ཆེའི་མཛོད་ལས། རྒྱལ་བའི་ཡུམ་སྟོང་ཕྲག་བརྒྱ་
12 ―

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བའི་འགྲེལ་ཆེན་བམ་པོ་བདུན་ཅུ་རྩ་བརྒྱད་མཇུག་ཅུང་ཟད་མ་འགྱུར་
བ་འདི་འཕང་ཐང་མར་བཙན་པོ་ཁྲི་སྲོང་ལྡེ་བཙན་གྱིས་བྱས་པར་
ཐྲིས་མོད་ཀྱི། དཀར་ཆག་གོང་མ་གཉིས་སུ་རྒྱ་གར་མར་བཤད་པས།
རྒྱལ་བའི་ཡུམ་སྟོང་ཕྲག་བརྒྱ་བ་
དྀ་ཏྰ་སེ་ནས་བྱས་པ་ཡིན་ནོ། །
དང་། ཉི་ཁྲི་ལྔ་སྟོང་བ་དང་། ཁྲི་བརྒྱད་སྟོང་བ་རྣམས་ཀྱི་གཞུང་
འགྲེལ་བམ་པོ་ཉི་ཤུ་རྩ་བདུན་པ་འགྱུར་འཕྲོ་ཅན་འདི་དྀ་ཏྰ་སེ་ནས་
བྱས་ཟེར་བ་སྣང་མོད་ཀྱི། འདི་ནི་དབྱིག་གཉེན་གྱི་གཞུང་འགྲེལ་
ཡིན་ཏེ། ཐུབ་པ་དགོངས་རྒྱན་ལ་སོགས་པར་ཉི་ཁྲི་གཞུང་འགྲེལ་
ལས་དྲངས་པའི་ཚིག་རྣམས་དེར་ཇི་ལྟ་བ་བཞིན་སྣང་བའི་ཕྱིར་དང་།
དབུར་ཡང་། འདི་ཡི་གཞུང་འགྲེལ་གནོད་འཇོམས་བྱ་བར་འདོད།
ཅེས་འབྱུང་བའི་ཕྱིར་རོ། ། ཞེས་སོ། ། གསེར་ཕྲེང་ལས། དེ་
ལྟར་གནོད་འཇོམས་འདི་སྔོན་གྱི་ཡི་གེ་རྙིང་བ་རྣམས་ལས་ཁ་ཆེ་མཆེ་
བའི་སྡེས་མཛད་པར་གྲགས་ལ། ཕྱིས་ཀྱི་མཁས་པ་ཁ་ཅིག་དབྱིག་
གཉེན་གྱི་གཞུང་འགྲེལ་ཡིན་ཏེ། དེ་ནས་གཞན་དུ་ལུང་དྲངས་པ་
རྣམས་དེར་སྣང་བ་དང་། འདི་ཡི་ཀླད་དུ་ཡང་། འདི་ཡི་གཞུང་
འགྲེལ་གནོད་འཇོམས་བྱ་བར་འདོད། ཅེས་འབྱུང་བའི་ཕྱིར་ཞེས་
བཞེད་ཅིང་ཞེས་པ་ནས། ཕྱི་མ་འདི་འཕང་ཐང་གི་དཀར་ཆག་ཏུ་
་བཙན་པོ་ཁྲི་སྲོང་ལྡེ་བཙན་གྱིས་མཛད་པ་འཕགས་པ་ཤེས་རབ་ཀྱི་ཕ་
རོལ་ཏུ་ཕྱིན་པ་འབུམ་གྱི་རྒྱ་ཆེར་འགྲེལ་ཞེས་འབྱུང་བས་རྒྱལ་བོས་
མཛད་པ་ཡིན་ནོ། ། ཞེས་འཕང་ཐང་གི་དཀར་ཆག་ལྟར་གསུངས་
ནས། ནམ་དག་རྗེས་འབྲང་ལས། བླ་མའི་མན་ངག་ལས།
གཞུང་འགྲེལ་གནོད་འཇོམས་གསལ་བོར་བྱ་བར་འདོད། ཅེས་བྱ་
བ་བཤད་པའི་འཕགས་པ་ཐོགས་མེད་ཀྱི་ཞལ་སྔ་ནས་ཉིད་ཀྱི་མན་
13

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ངག་ལ་སྐྱབས་སུ་བྱེད་པ་ཡིན་ནོ། ། ཞེས་དང་། འདིའི་ཀླད་དུ་
བླ་མའི་ལུང་གི་བདག་ལ་ཕན་པའི་ཕྱིར། འདི་ཡི་གཞུང་འགྲེལ་
གནོད་འཇོམས་བྱ་བར་འདོད། ཅེས་པ་རྣམས་ཕལ་ཆེར་སྒྲིག་པར་
ནུས་ན་ཡང་། བརྩམ་པར་དམ་བཅའི་རྐང་བ་འདི་གཉིས་དེ་གཉིས་
ཀ་ལ་ཁྱད་མེད་པ་དང་། མན་ངག་རྗེས་འབྲང་དུ་ཡང་ཉི་ཁྲིའི་་
གཞུང་འགྲེལ་ཞེས་གྲགས་ཀྱི་ཡུམ་གསུམ་གཞུང་འགྲེལ་ཞེས་མི་སྣང་བ་
དང་། ཉན་ཐོས་ཀྱི་ས་བུ་ཆེན་པོའི་རྣམ་རྟོག་བརྒྱད་རྣམ་འགྲེལ་དུ་
ཁ་འཕངས་པ་དང། ལྔ་བརྒྱ་ཐ་མའི་འགྲེལ་བར་བསྟན་པའི་གནས་
ཚོད་ལ་རང་ཉིད་ཀྱི་འདོད་པ་བཀོད་ནས། ཤཱ་ནྟིར་ཀྵི་ཏའི་བསམ་
པ་ནི། ཞེས་ཞི་བ་འཚོའི་བཤད་ཡམས་མཛད་པའི་ཕྱིར་མཆེ་བའི་
སྡེས་བརྩམས་པ་ཡིན་ནམ་སྙམ་སྟེ། བློ་གསལ་ཞིང་ཡིད་གཞུངས་པ་
དག་གིས་དཔྱད་པར་བྱའོ། ། ཞེས་གསུངས་སོ། ། དེ་ལྟར་ན་
གནོད་འཇོམས་གཉིས་ཀ་དཾ་ཊྚ་སེ་ནས་བརྩམས་པར་འདོད་པ་དང་།
ཡུམ་གསུམ་གནོད་འཇོམས་སློབ་དཔོན་དབྱིག་གཉེན་གྱིས་གསུངས་
པར་འདོད་པ་དང་། འབུམ་གྱི་གནོད་འཇོམས་རྒྱལ་བོས་གསུང་དུ་
འདོད་པ་སོགས་མཁས་པ་དག་གི་བཞེད་ཚུལ་ཐ་དད་དོ། ། ཡུམ་
གསུམ་གནོད་འཇོམས་ལས། སྐྱེས་བུ་ཆེན་པོའི་རྣམ་པར་རྟོག་པ་
བརྒྱད་ཅེས་བྱ་ལ། ཉན་ཐོས་ཀྱི་རྣམ་པར་རྟོག་པ་རྣམས་ནི། ཇི་
སྐད་དུ་རྣམ་འགྲེལ་ལས་བཤད་པ་བཞིན་ནོ། ། ཞེས་དང་། ལྔ་
བརྒྱ་བ་ཐ་མ་ཞེས་བྱ་བ་ནི། བརྒྱ་ཕྲག་ལྔ་བསྡུས་པ་ལ་ལྔ་བརྒྱ་ཞེས་
བྱའོ། ། དེ་བཞིན་གཤེགས་པའི་དམ་པའི་ཆོས་གནས་པའི་དུས་ནི་
ལོ་ལྔ་སྟོང་ངོ་ཞེས་གསུངས་སོ། ། ལོ་ལྔ་སྟོང་ལ་ཕྱེད་ཕྱེད་དུ་བཅད་
དེ་ལོ་ལྔ་བརྒྱ་ལྔ་བརྒྱའི་དབང་དུ་བྱས་པ་ལ་ལྔ་བརྒྱ་བ་ཕྲག་བཅུར་
·14

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
འགྱུར་རོ།། དེ་ལ་ལེའུ་བཅུ་སྟེ ཐོག་མར་ཁོང་དུ་ཆུད་པའི་
ལེའུ་དང་། སྒྲུབ་པའི་ལེའུ་དང་། ལུང་གི་ལེའུ་སྟེ་གསུམ་མོ། །
དེ་ལ་ཁོང་དུ་ཆུད་པའི་ལེའུ་ལ་ཡང་རྣམ་པ་གསུམ་དུ་དབྱེ་སྟེ། དགྲ་
བཅོམ་པའི་ལེའུ་དང་། ཕྱིར་མི་འོང་གི་ལེའུ་དང་། རྒྱུན་དུ་ཞུགས་
པའི་ལེའུའོ། ། སྒྲུབ་པའི་ལེའུ་ལ་ཡང་རྣམ་པ་གསུམ་དུ་དབྱེ་སྟེ།
ལྷག་མཐོང་གི་ལེའུ་དང་། ཏིང་ངེ་འཛིན་གྱི་ལེའུ་དང་། ཚུལ་
ཁྲིམས་ཀྱི་ལེའུའོ། ། ལུང་གི་ལེའུ་ལ་ཡང་རྣམ་པ་གསུམ་དུ་དབྱེ་སྟེ།
ཆོས་མངོན་པའི་སྡེ་སྣོད་དང་། མདོ་སྡེའི་སྡེ་སྣོད་དང་། འདུལ་
བའི་སྡེ་སྣོད་དེ་ལེའུ་དགུ་བོ་དེ་དག་དང་། རྟགས་ཙམ་འཛིན་པའི་
ལེའུ་དང་བཅུར་འགྱུར་རོ། ། དེ་ལ་ལེའུ་རེ་རེ་ལ་ཡང་ལོ་ལྔ་བརྒྱ་ལྔ་
བརྒྱ་ཐོགས་ཏེ། དེ་ལྟར་ལེའུ་བཅུ་བོ་དག་གིས་ལྔ་བརྒྱ་ཕྲག་བཅུ་ལ་
ལོ་ལྔ་སྟོང་དུ་འགྱུར་རོ། ། ཞེས་པ་ནས། ལྔ་བརྒྱ་བ་བཅུ་བ་ལ་
རྟགས་ཙམ་སྟེ། འདི་ཉིད་མ་ལྔ་བརྒྱ་བ་ཐ་མ་ཞེས་བྱའོ། ། ཁ་
ཅིག་ན་རེ། མི་རྣམས་ཀྱི་ཚེ་ཚད་ནི་ལོ་བརྒྱ་ཐུབ་སྟེ། དེ་ལ་ལོ་ལྔ་
བཅུ་བ་སྔ་མ་ལ་ནི་མི་རྣམས་ཀྱི་ཁ་དོག་དང་གཟུགས་དང་སྟོབས་དང་
ཤེས་རབ་ལ་སོགས་པ་མངོན་པར་འཕེལ་བ་ཡིན་ལ། ལྔ་བཅུ་བ་ཕྱི་
མ་ལ་ནི་འགྲིབ་པ་ཡིན་ནོ།། དེ་བཞིན་དུ་དུས་ཀྱི་མཐའ་ལ་བསྟན་
པ་འགྲིབ་པའི་དུས་ཀྱང་ལྔ་བཅུ་བ་ཕྱི་མ་དང་འདྲ་བས་ལྔ་བརྒྱ་ཐ་མ་
ཞེས་གདགས་སོ་ཞེས་ཟེར་རོ།། དེ་དེ་ལྟར་བྱས་ན་དེ་བཞིན་་་
གཤེགས་པའི་བསྟན་པ་གནས་པའི་དུས་ལོ་ཉིས་སྟོང་ལྔ་བརྒྱར་འགྱུར་
ཏེ། ཊི་ཀ་འདི་དང་གཉིས་འགལ་བར་སྣང་བ་ཤཱནྟི་ར་ཀྵི་ཏའི་་་་་
བསམ་པ་ནི། དགྲ་བཅོམ་པའི་ལེའུ་ནས་ཏིང་ངེ་འཛིན་གྱི་ལེའུའི་
བར་ལ་དམ་པའི་ཆོས་གནས་སོ་ཞེས་བྱ་བར་བསམ་པ་ཡིན་ཏེ།
15

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཆད་པའི་ལུགས་ལ་ལ་ཇི་སྐད་འཆད། ལ་ལ་ཇི་སྐད་དུ་འཆད་དེ་
སྤྱིར་ལོ་ལྔ་སྟོང་མཐུན་ནོ། ། ཞེས་སོགས་གསུངས་པ་ལ་བརྟེན་
ནས་རྗེ་རིན་པོ་ཆེས། ཡུམ་གསུམ་གནོད་འཇོམས་སློབ་དཔོན་་་་་
དབྱིག་གཉེན་གྱི་གསུང་མ་ཡིན་པའི་ཕྱོགས་གསུངས་སོ། ། དེའི་རྒྱུ་
མཚན་ཡང་སློབ་དཔོན་དེ་དག་བྱོན་པའི་དུས་སྔ་ཕྱིའི་དབང་གིས།
སློབ་དཔོན་དབྱིག་གཉེན་གྱི་དུས་སུ་ཉིས་ཁྲི་རྣམ་འགྲེལ་མཁན་པོ་
དང་། སློབ་དཔོན་ཞི་བ་འཚོའི་གསུང་རབ་མེད་པར་དགོངས་པ་
ཡིན་ནོ། ། དེ་ཡང་ཡིན་ཏེ། ཉིས་ཁྲི་རྣམ་འགྲེལ་ལས། སེམས་
བསྐྱེད་པའི་སྐབས་སུ་འདི་འདོད་པ་དང་། དེ་དག་འདོད་པས་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱའོ་ཞེས་པའི་མདོ་གཞུང་
འགྲེལ་བ་ཉིད་ཀྱིས་རྒྱས་པར་བསྟན་པ་ཡང་འདིར་རྣམ་པར་མ་་་་་
ཕྱེའོ། ། ཞེས་སེམས་བསྐྱེད་ཀྱི་མདོ་དེའི་དོན་སློབ་དཔོན་དབྱིག་
གཉེན་གྱི་གཞུང་འགྲེལ་ལས་རྒྱས་པར་བསྟན་ཟིན་པས། ཉིས་ཁྲི་
རྣམ་འགྲེལ་འདིར་མདོ་དེའི་དོན་རྒྱས་པར་མ་བཀྲལ་བའི་ཚུལ་་་་་་
གསུངས་པའི་ཕྱིར། བློ་གྲོས་མི་ཟད་པའི་མདོ་འགྲེལ་སློབ་དཔོན་
དབྱིག་གཉེན་གྱིས་མཛད་པ་ལས། སླད་མའི་དུས་ལྔ་བརྒྱ་ཐ་མ་ལ་
ཞེས་བྱ་བ་ནི། དེ་བཞིན་གཤེགས་པའི་དམ་པའི་ཆོས་འཕེལ་བ་
དང་། འགྲིབ་པའི་དུས་བསྟན་པའི་ཕྱིར་དུས་ཀྱི་ཁྱད་པར་བརྗོད་
པའོ། ། དེ་ཡང་དཔེར་ན། མིའི་ཚེ་ལོ་བརྒྱ་ཐུབ་པ་ལ་ལོ་ལྔ་་
བཅུའི་བར་དུ་ནི་འཕེལ་བའི་དུས་ཏེ། ལུས་དང་ཤེས་རབ་དང་རྩལ་
ལ་སོགས་པ་འཕེལ་ཞིང་རྒྱས་པའོ། ། དེ་ལྟར་ལོ་ལྔ་བཅུ་འདས་
ནས་དེའི་ཕྱི་མའི་ལྔ་བཅུ་ནི་འགྲིབ་པའི་དུས་ཏེ། ལུས་དང་ཤེས་
རབ་དང་རྩལ་ལ་སོགས་པ་རྣམས་ཤིན་ཏུ་ཉམས་ཤིང་བྲི་ནས་ཐ་མར་
16

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྒ་ཤི་ལ་ཐུག་སྟེ་ཟད་པར་འགྱུར་རོ། ། དེ་བཞིན་དུ་སངས་རྒྱས་
ཤཱཀྱ་ཐུབ་པའི་བསྟན་པ་ཡང་འབྲས་བུ་ཐོབ་པ་དང༌། ཤིན་ཏུ་རྒྱས་
པའི་དུས་ནི་ལོ་སྟོང་ཞིག་འཛམ་བུའི་གླིང་ན་གནས་སོ། ། དེ་ཕྱེད་
དུ་བགོས་ཏེ་ལྔ་བརྒྱ་སྔ་མ་ནི་འཕེལ་བའི་དུས་སུ་བཞག་ལ། ལྔ་བརྒྱ་
ཕྱི་མ་ནི་འགྲིབ་པའི་དུས་སུ་བཞག་གོ། ཞེས་པ་ནས། ལྔ་རྒྱ་ཕྱི་
མའི་མགོ་ནས་སངས་རྒྱས་ཀྱི་ཆོས་ནམ་འཛམྦུའི་གླིང་དུ་མེད་པར་མ་
གྱུར་གྱི་བར་དུ་ལྔ་བརྒྱ་ཕྱི་མ་ཞེས་བྱ་བའི་གྲངས་སུ་བསྡུའོ། །
བརྒྱ་ཕྱི་མའི་ལོ་འདས་ཕྱིན་ཆད་ནས་ཆོས་མེད་ཀྱི་བར་དུ་དུས་ངན་
པའི་ཡང་ངན་པར་བཞག་མོད་ཀྱི། དེའི་ཚེ་ན་ཡང་བརྩོན་འགྲུས་
ནན་ཏན་བྱས་ན་འབྲས་བུ་མི་ཐོབ་པ་ཡང་མ་ཡིན། བྱང་ཆུབ་་་་
སེམས་དཔའ་དང་། ཉན་ཐོས་འགའ་ཙམ་ཡང་འཇིག་རྟེན་དུ་མི་
འབྱུང་བ་ཡང་མ་ཡིན་ནོ། ། ཞེས་གསུངས་སོ། ། འབུམ་གྱི་
གནོད་འཇོམས་ལས། གཟུགས་ཀྱི་སྟོང་བ་ཉིད་ཀྱིས་གཟུགས་སྟོང་
བ་མ་ཡིན་གྱི གཟུགས་ཉིད་ཀྱང་སྟོང་བ་ཉིད་དོ། ། སྟོང་བ་
ཉིད་ཀྱང་གཟུགས་སོ་ཞེས་པ་ནས། གཟུགས་ཀྱི་སྟོང་བ་ཉིད་ཀྱིས་
གཟུགས་སྟོང་བ་མ་ཡིན་གྱི། ཞེས་བྱ་བ་ནི་གཟུགས་ཀྱི་ཆོས་ཉིད་
སྟོང་བ་ཉིད་ཡོངས་སུ་གྲུབ་པའི་རང་བཞིན་གྱིས་རྒྱུ་བྱ་སྟེ། ཀུན་
བཏགས་པའི་གཟུགས་ཀྱི་རང་བཞིན་སྟོང་བར་གྱུར་པ་མ་ཡིན་གྱི།
གཟུགས་ཉིད་རང་བཞིན་གྱིས་སྟོང་ངོ་ཞེས་བསྟན་པ་སྟེ། དེ་བས་ན་
གཟུགས་ཉིད་ཀྱང་སྟོང་བ་ཉིད་དོ། ། སྟོང་བ་ཉིད་ཀྱང་གཟུགས་
སོ། ། ཞེས་བྱ་བར་གསུངས་ཏེ། དེ་ལྟར་དོན་དམ་པར་ཆོས་
ཐམས་ཅད་སྟོང་བ་ཉིད་དུ་རོ་གཅིག་པར་རྟོགས་ཤིང་། ཀུན་རྫོབ་
ཏུ་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་པའི་ཡིད་ལ་བྱ་བ་
17 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་ལྡན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་
བྱ་བའི་ཐབས་ལ་མཁས་པ་ཡིན་ནོ། ། ཞེས་བསྟན་པའོ། །
ཞེས་དང༌། ཆོས་ཐམས་ཅད་ཅེས་བྱ་བ་འདིས་ནི་ཆོས་ཇི་སྙེད་ཡོད་
པ་བསྟན་ནོ། ། རྣམ་པ་ཐམས་ཅད་ཅེས་བྱ་བ་ལ་རྣམ་པ་གཉིས་ཏེ།
ཀུན་རྫོབ་ཀྱི་རྣམ་པ་དང་། དོན་དམ་པའི་རྣམ་པའོ། ། རྣམ་པ་
ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱིས་ནི་ཡོངས་སུ་གྲུབ་པའི་ཆོས་
དོན་དམ་པའི་རྣམ་པར་མངོན་པར་རྫོགས་པར་འཚང་རྒྱ་སྟེ། དེ་
བས་ན་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་
འདོད་པས་ཞེས་བྱ་བ་གསུངས་སོ་ཞེས་དང༌། ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྩོན་པར་བྱའོ། ། ཞེས་བྱ་བ་ནི། རྣམ་པར་རྟོག་
པ་ཐམས་ཅད་དང་བྲལ་བ་ཤིན་ཏུ་ཡོངས་སུ་དག་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་བརྩོན་པར་བྱའོ་ཞེས་བྱ་བའི་དོན་ནོ། ། ཁ་ཅིག་
ན་རེ་འདི་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ནི། ཐེག་པ་ཆེན་པོ་ལ་
བྱ་བས་ན་ཉན་ཐོས་ཀྱི་ཐེག་པ་དང་རང་སངས་རྒྱས་ཀྱི་ཐེག་པ་སྤངས་
ཏེ། ཐེག་པ་ཆེན་པོ་ལ་བརྩོན་པར་བྱའོ་ཞེས་བྱ་བའི་ཐ་ཚིག་གོ་ཞེས་
ཟེར་རོ། ། ཁ་ཅིག་ན་རེ། དེ་ལ་གང་གི་ཚེ་ཤེས་རབ་ཀྱི་ཕ་རོལ་ཏུ་
ཕྱིན་པ་ཞེས་བྱ་བ། རྣམ་པ་ཐམས་ཅད་མཁྱེན་པ་ཉིད་ལ་བྱ་བར་
གྱུར་པ་དེའི་ཚེ ·ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་
བྱའོ། ། ཞེས་རྣམ་པ་ཐམས་ཅད་མཁྱེན་པ་ཉིད་ཀྱི་དོན་དུ་བརྩོན་
པར་བྱའོ་ཞེས་བྱ་བའི་ཐ་ཚིག་གོ། གང་གི་ཚེ་རྣམ་པར་མི་རྟོག་པའི་
ཤེས་རབ་བམ། ཐེག་པ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་
ཞེས་བྱ་བར་གྱུར་པ་དེའི་ཚེ། ཤེས་རབ་ཀྱི་ཕ་རོལ་ཏུ་ཕྱིན་པ་དེ་ལ་
གནས་ཏེ། བརྩོན་པར་བྱའོ་ཞེས་བྱ་བར་རིག་པར་བྱའོ་ཞེས་ཟེར་
18

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རོ། ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱའོ་ཞེས་བྱ་བ་
ལ། བརྩོན་པ་རྣམ་པ་གསུམ་སྟེ། བསླབ་པ་ལ་བརྩོན་པ་དང་།
པ་ལ་བརྩོན་་་་་
སྤྱོད་པ་ལ་བརྩོན་པ་དང་། ཡང་དག་པར་བསྒྲུབ་པ་འ
པའོ། ། དེ་ལ་མཉན་པ་དང་བསམ་པ་ལ་སོགས་པའི་དུས་ན་ནི་
བསླབ་པ་ལ་བརྩོན་པ་སྟེ། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསླབ་པར་བྱའོ། ། ཞེས་འོག་ནས་འཆད་པའོ། ། སྒྲུབ་པའི་
དུས་ན་ནི་སྤྱོད་པ་ལ་བརྩོན་པར་བྱ་བ་སྟེ། དེ་ཡང་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་བརྩོན་པར་བྱའོ་ཞེས་བྱ་བ་འོག་ནས་འཆད་པའོ། །
རབ་ཏུ་རྟོག་པའི་དུས་ན་ནི་ཡང་དག་པར་འགྲུབ་པ་བརྩོན་པ་སྟེ།
དེ་ཡང་བརྩོན་པར་བྱེད་པའོ་ཞེས་འོག་ཏུ་འཆད་པའོ། ། བརྩོན་
པར་བྱའོ་ཞེས་བྱ་བ་ནི་བྱ་བར་འོས་པ་སྟེ། བྱ་བར་རིགས་སོ་ཞེས་བྱ་
པའི་ཐ་ཚིག་གོ། དེ་དག་གིས་ནི་གང་གི་བྱ་བ་དང་། གང་ལ་བྱ་བ་
དང་། གང་བྱ་བ་རྣམ་པ་དེ་གསུམ་བསྟན་པ་ཡིན་ཏེ། ཉན་ཐོས་
དང་རང་སངས་རྒྱས་ཀྱི་ཐེག་པ་བ་རྣམས་ལ་ནི་ངེས་པ་མེད་པའི་ཕྱིར་
བྱང་ཆུབ་སེམས་དཔའ་རྣམས་ཉིད་ཀྱིས་བྱའོ། ། བསྒྲུབ་པར་བྱ་བ་
ཐམས་ཅད་ཀྱི་རྩ་བ་དེ་ཡིན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་
ཉིད་ལ་བྱའོ། ། ཞེས་དང་། བྱང་ཆུབ་ཀྱི་ཤིང་དྲུང་དུ་མངོན་
པར་སངས་རྒྱས་པའི་ས་ཕྱོགས་ནས། བྱང་ཕྱོགས་ལོགས་ཀྱི་ཡུལ་
ཕྱོགས་ན་སྤྱོད་ཅིང་དར་བར་འགྱུར་བ་ཕན་ཡོན་དང་བཅས་པ་བསྟན་
ད་
པ་སྟེ། བྱང་ཕྱོགས་ཀྱི་རྒྱུད་ཅེས་བྱ་བ་ཡང་བོད་ཡུལ་ཡན་ཆད།
ཊི་ཡ་ནའི་ཡུལ་དང་ཁ་ཆེའི་ཡུལ་མན་ཆད་ལ་བྱའོ། ། ཤཱ་རའི་དྭ་
ཏིའི་བུ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལྷོ་ཕྱོགས་
དང་བྱང་ཕྱོགས་སུ་ཕྱི་མའི་དུས་ཀྱི་ཚེ་ལྔ་བརྒྱ་ཐ་མ་ལ་སངས་རྒྱས་ཀྱི་བྱ་
19

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བ་བྱུང་བར་འགྱུར་རོ། ། ཞེས་པ་ནས ཕྱི་མའི་དུས་ལྔ་བརྒྱ་ཐ་
མ་ལ་དམ་པའི་ཆོས་འདུལ་བ་འབྲི་ཞིང་ཀློག་པ་ལ་སོགས་པའི་སྒོ་ནས་
སྤྱོད་ཅིང་ཉམས་སུ་ལེན་པ་ཉུང་སྟེ། རྒུད་ཅིང་ཉམས་པར་གྱུར་པའི་
ཚེ། ལྷོ་ཕྱོགས་དང་བྱང་ཕྱོགས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་འདི་འདྲི་བ་དང་འཆང་བ་དང་ཀློག་པ་ལ་སོགས་པའི་སྒོ་ནས་
སྤྱོད་པ་མང་སྟེ་ནུབ་པར་མི་འགྱུར་རོ་ཞེས་བསྟན་པའོ། ། ཞེས་
གསུངས་ཤིང་། ཡུམ་གསུམ་གནོད་འཇོམས་ལས། ཤེས་རབ་ཀྱི་
ཕ་རོལ་ཏུ་ཕྱིན་པ་ལ་བརྩོན་པར་བྱའོ་ཞེས་བྱ་ལ། བརྩོན་པ་རྣམ་པ་
གསུམ་སྟེ། བསླབ་པ་ལ་བརྩོན་པ་དང་། སྤྱོད་པ་ལ་བ པ་
དང་། ཡང་དག་པར་འགྲུབ་ལ་བརྩོན་པའོ་ཞེས་པ་ནས དེ་ནས་
ཡང་སོ་སོཪ་གནས་པར་མི་བྱ་བའི་གཏན་ཚིགས་བསྟན་པའི་ཕྱིར་
གཟུགས་ལས་བརྩམས་ཏེ། བཅོམ་ལྡན་འདས། འདི་ལྟར་་་་་་་་་་
གཟུགས་ནི་གཟུགས་ཀྱིས་སྟོང་སྟེ། གཟུགས་ཀྱི་སྟོང་བ་ཉིད་གང་
ལགས་པ་དེ་ཡང་གཟུགས་མ་ལགས། སྟོང་བ་ཉིད་ལས་གུད་ན་ཡང་
གཟུགས་མཆི་སྟེ། གཟུགས་ཉིད་ཀྱང་སྟོང་བ་ཉིད། སྟོང་བ་ཉིད་
ཀྱང་གཟུགས་སོ་ཞེས་བྱ་བ་གསུངས་སོ། ། དགོངས་པ་ན་འདི་ལྟ་
སྟེ། སྔར་གཟུགས་ལ་གནས་པར་མི་བགྱིའོ་ཞེས་གསུངས་ནས།
འདི་ལྟར་གཟུགས་ནི་གཟུགས་ཀྱིས་སྟོང་ངོ་ཞེས་བྱ་བ་གསུངས་པ་འདི་
ལ། གཟུགས་ཀྱི་རྣམ་པ་གསུམ་སྟེ། ཀུན་བརྟགས་པའི་གཟུགས་
དང་། རྣམ་པར་བརྟགས་པའི་གཟུགས་དང་། ཆོས་ཉིད་ཀྱི་་་་་
གཟུགས་སོ། ། ཞེས་དང་། དེ་ལ་ཡོངས་སུ་གྲུབ་པ་ཆོས་ཉིད་ཀྱི་
གཟུགས་གང་ཡིན་པ་དེ་ནི་ཀུན་བརྟགས་པའི་གཟུགས་སུ་ཡོད་པ་ལ་
སོགས་པའི་མཚན་ཉིད་དང་། གཟུགས་སུ་རྣམ་པར་བརྟགས་པ་
20

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཡུལ་གྱི་རྣམ་པར་སྣང་བའི་གཟུགས་ཀྱིས་སྟོང་བས་ན། སྟོང་ཞེས་
བྱའོ། ། ཞེས་དང་། ཆོས་ཐམས་ཅད་རྣམ་པ་ཐམས་ཅད་དུ་་
མངོན་པར་རྫོགས་པར་བྱང་ཆུབ་པར་འདོད་པས། ཞེས་བྱ་བ་་
འདིས་ནི་བསམ་པ་ཕུན་སུམ་ཚོགས་པར་བསྟན་པས། གནས་་་་
བསྟན་པ་ཡིན་ནོ། ། ཞེས་གསུངས་སོ། ། དེ་ལྟར་ན་ཤེས་རབ་
ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་བའི་རྒྱ་ཆེར་འགྲེལ་བ་འབུམ་གྱི་
གནོད་འཇོམས་དང་། འབུམ། ཉིས་ཁྲི། ཁྲི་བརྒྱད་སྟོང་བ་་
གསུམ་གྱི་འགྲེལ་བ་ཡུམ་གསུམ་གནོད་འཇོམས་གཉིས་ཆར་ལས།
ཤེས་རབ་བདག་ཉིད་ཕ་རོལ་ཕྱིན་པའི་གཙོ། །རྒྱལ་བའི་ཡུམ་ལ་གུས་
པར་ཕྱག་འཚལ་ནས། །བླ་མའི་ལུང་གིས་བདག་ལ་ཕན་པའི་ཕྱིར། །
འདི་ཡི་གཞུང་འགྲེལ་གནོད་འཇོམས་བྱ་བར་འདོད། །ཅེས་མཆོད་
བརྗོད་སོགས་འདྲ་བར་འབྱུང་ཞིང་། སྒོ་གསུམ་དང་རྣམ་གྲངས་
བཅུ་གཅིག་གི་སྒོ་ནས་དོན་འགྲེལ་ཚུལ་སོགས་བཤད་པ་ཕལ་མོ་ཆེའི་
འགངས་མཐུན་པཪ་སྣང་ངོ་།།།མན་ངག་རྒྱས་འབྲིང་ལས་ཀྱང་།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྒོ་གསུམ་དང་རྣམ་གྲངས་བཅུས་
རབ་ཏུ་འཇུག་པ་བཅོམ་ལྡན་འདས་ཀྱིས་ཞེས་བྱ་བ་རྣམ་པར་བཞག་
གོ། གང་གི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་བསྡུས་པའི་
སྒོ་དང་། བར་མའི་སྒོ་དང་། རྒྱས་པའི་སྒོ་ནས་མགོ་སྨོས་པ་དང་།
རྣམ་པར་སྤྲོས་ན་གོ་བ་དང་། ཚིག་ལ་འཆེལ་བའི་གདུལ་བྱ་གསུམ་
ལས་བརྩམས་ནས་སྒོ་གསུམ་གྱིས་བསྟན་པ་ཡིན་ཏེ། ཞེས་དང་།
དེ་ལྟར་རེ་ཞིག་ཉིས་ཁྲི་གཞུང་འགྲེལ་གྱི་རྗེས་སུ་འབྲང་ནས་མདོའི་
རིམ་པ་བརྗོད་པར་བྱེད་པ་ན་ཐམས་ཅད་ལ་ལྟོས་ནས་བྱས་པ་ཡིན་
ནོ། ། ཞེས་དང་། གནས་བརྟན་རབ་འབྱོར་འདི་ནི་བྱང་ཆུབ་
21

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སེམས་དཔའ་ཆེན་པོ་ཡིན་ལ་བསྐལ་པ་གྲངས་མེད་པར་བརྩམས་པའི་
བསོད་ནམས་དང་ཡེ་ཤེས་ཀྱི་ཚོགས་ཟབ་མོ་ལ་བཟོད་པ་ཅན་ཞེས་བྱ་
བའི་གྲགས་པ་བསྒྲགས་པ་ཞེས་བྱ་བ་འདི་ནི་ཉི་ཁྲི་གཞུང་འགྲེལ་ལས་
སོ། ། ཞེས་གསུངས་པའི་ཉི་ཁྲི་གཞུང་འགྲེལ་ནི་སློབ་དཔོན་དབྱིག་
གཉེན་གྱི་ཡིན་པར་མངོན་ནོ། ། བརྒྱད་སྟོང་བ་ལས་རྣམ་གྲངས་
དང་བོ་རབ་འབྱོར་ལ་གསུང་བ་ཡིན་པས་རྣམ་གྲངས་བཅུ་ཞེས་་་་་
གསུངས་པ་ཡིན་ནོ། ། ཁ་ཅིག གསེར་ཕྲེང་སྐབས་བཞི་བར།
གནོད་འཇོམས་ཆེ་བར། དེ་དེ་ལྟར་དེ་བཞིན་གཤེགས་པའི་བསྟན
པ་གནས་པའི་དུས་ལོ་ཉིས་སྟོང་ལྔ་བརྒྱར་འགྱུར་ཏེ། ཊཱི་ཀ་འདི་
དང་འགལ་བར་སྣང་བ་ཤནྟི་ར་ཀྵི་ཏའི་བསམ་པ་ནི་དགྲ་བཅོམ་པའི་
ལེའུ་ནས་ཏིང་ངེ་འཛིན་གྱི་ལེའུའི་བར་ལ་དམ་པའི་ཆོས་གནས་སོ་
ཞེས་བྱ་བར་བསམ་པ་ཡིན་ཏེ། འཆད་པའི་ལུགས་ལ་ལ་ཇི་སྐད།
ལ་ལ་ཇི་སྐད་དུ་འཆད་དེ། སྤྱིར་ལོ་ལྔ་སྟོང་དུ་མཐུན་ནོ། ། ཞེས་
པ་འདི་ཡུམ་གསུམ་གནོད་འཇོམས་ན་མེད་པས་གནོད་འཇོམས་ཀྱི་
དོན་བསྡུས་ནས་ཞི་འཚོ་དང་དེ་གཉིས་ལྔ་སྟོང་དུ་མཐུན་པར་སྟོན་པ་
ཡིན་ཏེ། འཆད་པའི་ལ་ལ་ཇི་སྐད་ལ་ལ་ཇི་སྐད་དུ་འཆད་དེ་ཞེས་
པས་རང་ལུགས་གཞན་ལུགས་གཉིས་བཀོད་ཚུལ་གསུངས་ནས་སྤྱིར་
དེ་གཉིས་མཐུན་པར་གསུངས་པའི་ཕྱིར། ཞེས་གནོད་འཇོམས་ཀྱི་
ཚིག་དེ་དག་ཐམས་ཅད་རྗེ་རིན་པོ་ཆེའི་གསུང་དུ་འཁྲུལ་ནས་མང་བོ་
ཞིག་བཤད་པ་དང་། སྤྱིར་ལོ་ལྔ་སྟོང་དུ་མཐུན་ནོ། ། ཞེས་པ་
འདི་རྗེ་རིན་པོ་ཆེའི་གསུང་དུ་གཞིར་བཞག་བྱས་ནས། ཚིག་དེས་
མཁན་པོ་ཞི་བ་འཚོའི་དགོངས་པ་མ་ལོན་པའི་རྟགས་ཀྱིས། ཡུམ་
གསུམ་གནོད་འཇོམས་དབྱིག་གཉེན་གྱི་མིན་པར་སྒྲུབ་པ་ཡིན་ཞེས་
22

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཟེར་བ་དང་། ཞི་བ་འཚོའི་དགོངས་པ་མ་ལོན་པས་དབྱིག་གཉེན་
གྱི་མིན་པར་བསྒྲུབ་ཀྱི་དེ་དུས་ཞི་འཚོ་བསྟན་བཅོས་རྩོམ་པའི་ཚོད་ལ་
མ་སླེབས་པ་མིན་ཞེས་ཟེར་བ་དང་། ཡང་བཙུན་པ་གྲོལ་སྡེ་དབྱིག་
གཉེན་གྱི་རྗེས་སུ་བྱུང་བས་ཡིན་ཟེར་བ་སོགས་མི་འཐད་དེ། གསེར་
ཕྲེང་དུ་དྲངས་པའི་ལུང་དེ་ནི་ཡུམ་གསུམ་གནོད་འཇོམས་ན་ཡོད་པ་
ཡང་
གང་གིས་ལྟོས་ཀྱང་མངོན་སུམ་དུ་མཐོང་བ་ལྟར་ཡིན་ལ།
གནོད་འཇོམས་གཉིས་ཀ་ལ་ནང་འགལ་ཡོད་ཟེར་བ་དང་། གནོད་
འཇོམས་མཁན་པོ་ཚད་ལྡན་གྱི་མཁས་པ་མིན་ཚུལ་བཤད་པ་དང་།
བུ་སྟོན་རིན་པོ་ཆེས་ཡུམ་གསུམ་གནོད་འཇོམས་ཡུམ་གསུམ་གྱི་གཞུང་
འགྲེལ་ཡིན་པ་མ་ཤེས་ཤིང་དེས་འཁྲུལ་ཞེས་ཀྱང་ཟེར་རོ། ། གལ་
ཏེ་ཁྱོད་ལྟར་སྤྱིར་ལོ་ལྔ་སྟོང་དུ་མཐུན་ནོ།། ཞེས་པ་རྗེའི་གསུང་
ཡིན་དུ་ཆུག་ཀྱང་། དེས་གནོད་འཇོམས་མཁན་པོས་ཞི་འཚོའི་་་་་
དགོངས་པ་མ་ལོན་པར་ཇི་ལྟར་འགྲུབ། དེས་ན་གནོད་འཇོམས་
མཁན་པོའི་དགོངས་པ་ནི། སྤྱིར་བསྟན་པ་ལོ་ལྔ་སྟོང་དུ་གནས་པར་
འདོད་པ་རང་དང་ཞི་འཚོ་གཉིས་མཐུན་ཡང་། ཞི་འཚོས་ལྔ་བརྒྱ་
ཕྱི་མ་ལྔ་བསྟན་པ་འགྲིབ་དུས་སུ་བཤད་པ་མི་འཐད་དེ། དེ་ལྟར་ན་
དེ་བཞིན་གཤེགས་པའི་བསྟན་པ་གནས་པའི་དུས་དགྲ་བཅོམ་པའི་
ལེའུ་ནས་ཏིང་ངེ་འཛིན་གྱི་ལེའུའི་བར་ལོ་ཉི་སྟོང་ལྔ་བརྒྱར་འགྱུར་
ཞིང་། ལུང་གི་ལེའུ་རྣམས་ཀྱི་སྐབས་སུ་ཡང་ལུང་གི་བསྟན་པ་་་་
སོགས་དར་བའི་ཕྱིར་རོ་སྙམ་དུ་དགོངས་པ་ཡིན་ལ། སློབ་དཔོན་ཞི་
བ་འཚོའི་བཞེད་པ་ནི། ཚེ་ལོ་བརྒྱ་ཐུབ་པའི་མི་ཞིག་ལོ་ལྔ་བཅུ་མན་
ལ་གཟུགས་དང་ལང་ཚོ་སོགས་རིམ་གྱིས་འགྲིབ་པ་ལྟར། དེ་བཞིན་
གཤེགས་པའི་བསྟན་པ་ཡང་ལྔ་བརྒྱ་ཕྱི་མ་ལྔའི་སྐབས་སུ་རིམ་གྱིས་
winan.com 23

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འགྲིབ་པའི་དུས་སུ་འདོད་དོ། ། དེ་ལྟར་ན་སློབ་དཔོན་ཆེན་པོ་
གཉིས་ཀ་ཡང་བསྟན་པ་ལོ་ལྔ་སྟོང་དུ་གནས་པར་བཞེད་པ་མཐུན་
ཡང་། སློབ་དཔོན་ཞི་བ་འཚོས་ལྔ་བརྒྱ་ཕྱི་མ་ལྔ་བསྟན་པ་འགྲིབ་
དུས་སུ་གསུངས་ལ། ཡུམ་གསུམ་གནོད་འཇོམས་མཁན་པོས་ལྔ་
བརྒྱ་ཕྱི་མ་ལྔ་བསྟན་པ་འགྲིབ་དུས་ལ་མི་བཞེད་པ་ནི་ཁྱད་པར་རོ། །
གནོད་འཇོམས་མཁན་པོས་ཀྱང་བསྟན་པ་ལོ་ལྔ་སྟོང་དུ་གནས་པ་ལ་
ཕྱེད་ཕྱེད་དུ་བགོས་པའི་ལྔ་བརྒྱ་ཕྱི་མ་ལྔ་ནི་མདོ་ལས་ལྔ་བརྒྱ་ཐ་མའི་ཚེ་
བསྟན་པ་ལྷོ་བྱང་གི་རྒྱུད་དུ་དར་བར་གསུངས་པའི་ལྔ་བརྒྱ་ཐ་མར་
འདོད་པ་ནི་ཡུལ་དཔྱད་པའི་ཡོན་ཏན་འཆད་པའི་སྐབས་སུ་གསལ་
བའི་ཕྱིར་དང་། དེ་ཉིད་ལས། འདི་ཉིད་ལ་ལྔ་བརྒྱ་བ་ཐ་མ་ཞེས་
བྱའོ། ། ཞེས་འབྱུང་བས་ལྔ་བརྒྱ་བཅུའི་ཐ་མ་དང་། མདོའི་་
དངོས་བསྟན་གྱི་ལྔ་བརྒྱ་ཐ་མ་ལ་ཁྱད་པར་གསུངས་པ་ཡིན་ནོ། །
དེས་ན་བསྟན་པ་འགྲིབ་དུས་ལ་སློབ་དཔོན་གཉིས་མི་མཐུན་ཡང་།
ལྔ་བརྒྱ་ཕྱི་མ་ལྔ་མདོའི་དངོས་བསྟན་གྱི་ལྔ་བརྒྱ་ཐ་མར་སློབ་དཔོན་
གཉིས་ཀས་བཞེད་དོ། ། དོན་འདི་ཐུགས་ལ་བཞག་ནས་རྗེ་བསྟན་
པའི་སྒྲོན་མེས་ཀྱང་། ཡུམ་གསུམ་གནོད་འཇོམས་ཀྱི་ལུང་དེ་དྲངས་
ཏེ། ལེའུ་བཅུའི་དང་བོ་ལྔ་གནས་དུས་དང༌། ལྔ་འགྲིབ་དུས་ཞེས་
པའི་ཚིག་ལ་རྩོད་པར་སྣང་སྟེ། ཕྱི་མ་ལྔ་ཡང་གནས་དུས་ཡིན་པའི་
ཕྱིར་ཞེས་པའོ། ། འདིས་ནི་ཞི་འཚོ་ལ་མི་གནོད་དེ། གནས་དུས་
འགྲིབ་དུས་གཉིས་སུ་ཕྱེ་བའི་གནས་དུས་མིན་པར་བསམ་གྱི། སྤྱིར་
ལོ་ལྔ་སྟོང་དུ་གནས་པ་ཙམ་ཞི་འཚོ་ཡང་བཞེད་པའི་ཕྱིར། ཁ་ཅིག
ཞི་འཚོས་ལྔ་བརྒྱ་ཕྱི་མ་ལྔ་ལྔ་བརྒྱ་ཐ་མར་འདོད་ལ གནོད་་་་་་་་་
འཇོམས་མཁན་པོས་རྟགས་ཙམ་འཛིན་པའི་ལེའུ་ལ་འདོད་པ་ཁྱད་
— 24

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པར་ཡིན་ཟེར་བ་མི་འཐད་དེ། འདི་ནི་རྩ་བའི་མདོས་ལྔ་བརྒྱ་ཐ་
མའི་ཚེ་བསྟན་པ་བྱང་ནས་བྱང་དུ་དར་བར་གསུངས་པ་གང་ཞིག
རྟགས་ཙམ་འཛིན་པའི་ཚེ་བསྟན་པ་དར་བར་སུས་ཀྱང་མི་འདོད་པའི་
ཕྱིར། ཞེས་གསུངས་པ་ཡིན་ནོ། ། སློབ་དཔོན་ཕྱོགས་གླང་གིས་
བརྒྱད་སྟོང་བའི་དོན་སོ་གཉིས་སུ་འཆད་པའི་ཚུལ་ནི། བརྒྱད་སྟོང་
དོན་བསྡུས་ལས། རྟེན་དང་དབང་དུ་བྱ་བ་དང་། ལས་ནི་སྒོམ་པ་
དང་བཅས་དང་། །རབ་དབྱེ་རྟགས་དང་ལྟུང་བ་དང་། །ཕན་ཡོན་
བཅས་པར་ཡང་དག་བརྗོད། །དད་ལྡན་འཇུག་པའི་ཡན་ལག་ཏུ། །
སྟོན་པ་དབང་བོ་འཁོར་དང་ནི། །ཡུལ་དུས་དག་ཀྱང་ངེས་བསྟན་
པ། །དང་བོ་རང་ཉིད་ཚད་མར་ནི། །རབ་གྲུབ་ཕྱིར་ཡིན་འཇིག་རྟེན་
ན། །ཡུལ་དང་དུས་ཀྱིས་ཉེར་མཚོན་ཞིང་། །དབང་བོར་བཅས་པ་སྨྲ་
བ་ཡི། །སྨྲ་བོ་ཚང་མར་རྗེས་སུ་རྟོགས། །ཚིག་ཕྲད་བདག་ཐོས་ལ་
སོགས་པ། །འདི་དག་ཐམམ་ཅད་ཞར་ལ་ནི། །བརྗོད་པ་ཡིན་ཏེ་གཙོ་
བོའི་དོན། །སུམ་ཅུ་རྩ་གཉིས་དེ་དག་ཉིད། །ཅེས་གསུངས། དེ་ལ་
རྟེན་ནི་བཅོམ་ལྡན་འདས་ཤཱཀྱ་ཐུབ་པའོ། ། དབང་དུ་བྱ་བ་ནི་
ཉན་ཐོས་དང་བྱང་ཆུབ་སེམས་དཔའི་འཁོར་རོ། ། ལས་ནི་བྱ་བ་
སྟེ། ཡུམ་ལ་ཇི་ལྟར་སྤྱོད་པའི་ཚུལ་ལོ། ། སྒོམ་པ་བཅུ་ནི་རྣམ་
གཡེང་གི་རྣམ་པར་རྟོག་པ་བཅུའི་གཉེན་པོར་མདོ་གང་ཞིག་བསྟན་པ་
སྟེ། ཐེག་བསྡུས་ལས། བྱང་ཆུབ་སེམས་དཔའ་རྣམས་ཀྱི་རྣམ་
པར་རྟོག་པ་རྣམ་པ་བཅུ་སྟེ། དངོས་པོ་མེད་པའི་མཚན་མའི་རྣམ་
པར་གཡེང་བ་དང་། ཞེས་པ་ནས། དོན་ཇི་ལྟ་བ་བཞིན་དུ་མིང་
དུ་རྣམ་པར་གཡེང་བའོ། ། དེ་ལ་དངོས་པོ་མེད་པའི་རྣམ་པར་
རྟོག་པའི་གཉེན་པོའི་དོན་དུ་བཀའ་བསྩལ་བ། བྱང་ཆུབ་སེམས་
25

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཔའ་ཉིད་ཡོད་བཞིན་དུ་ཞེས་བྱ་བ་ལ་སོགས་པའོ། ། དངོས་
པོར་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་བ། བྱང་
ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ་ཞེས་བྱའོ། །
སྒྲོ་འདོགས་པའི་རྣམ་པར་རྟོག་པའི་གཉེན་པོའི་དོན་དུ་བཀའ་བསྩལ་
བ། བྱང་ཆུབ་སེམས་དཔའི་མིང་ཡང་དག་པར་རྗེས་སུ་མི་མཐོང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་།
སྤྱོད་ཅེས་བྱ་བར་ཡང་དག་པར་རྗེས་སུ་མི་མཐོང་ངོ༌། ། གཟུགས་
ཡང་དག་པར་རྗེས་སུ་མི་མཐོང་། ཞེས་པ་ནས། དེ་ཅིའི་ཕྱིར་ཞེ་
ན། འདི་ལྟར་མིང་ནི་ངོ་བོ་ཉིད་ཀྱིས་སྟོང་ངོ་ཞེས་བྱ་བ་ལ་སོགས་
པའོ། ། སྐུར་བ་འདེབས་པའི་རྣམ་པར་རྟོག་པའི་གཉེན་པོའི་དོན་
དུ་བཀའ་བསྩལ་བ། སྟོང་བ་ཉིད་ཀྱིས་ནི་མ་ཡིན་ནོ། ། ཞེས་བྱ་
བའོ། ། གཅིག་པ་ཉིད་དུ་རྣམ་པར་རྟོག་པའི་གཉེན་པོའི་དོན་ན་
དུ་བཀའ་བསྩལ་བ། གཟུགས་ཀྱི་སྟོང་བ་ཉིད་གང་ཡིན་པ་དེ་་་་་
གཟུགས་མ་ཡིན་ནོ་ཞེས་བྱ་བ་ལ་སོགས་པའོ། ། ཐ་དད་པ་ཉིད་དུ་
རྣམ་པར་རྟོག་པའི་གཉེན་པོའི་དོན་དུ་བཀའ་བསྩལ་བ། གཟུགས་
ནི་སྟོང་བ་ཉིད་ལས་གཞན་པ་ཡང་མ་ཡིན་ཏེ། གཟུགས་ཉིད་སྟོང་
བ་ཉིད་དོ། ། སྟོང་བ་ཉིད་ཀྱང་གཟུགས་སོ་ཞེས་བྱ་བའོ། །
བོ་ཉིད་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་བ།
རབ་འབྱོར་འདི་ལྟ་སྟེ། གཟུགས་ཞེས་བྱ་བ་འདི་ནི་མིང་ཙམ་ཞེས་
བྱ་བ་ལ་སོགས་པའོ། ། ཁྱད་པར་དུ་རྣམ་པར་རྟོག་པའི་གཉེན་
པོའི་དོན་དུ་བཀའ་བསྩལ་བ། ངོ་བོ་ཉིད་ནི་མི་སྐྱེ་མི་འགག་ཀུན་
ནས་ཉོན་མོངས་པ་མ་ཡིན། རྣམ་པར་བྱང་བ་མ་ཡིན་ནོ་ཞེས་བྱ་
བའོ། ། མིང་ཇི་ལྟ་བ་བཞིན་དུ་དོན་དུ་རྣམ་པར་རྟོག་པའི་གཉེན་
26

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པོའི་དོན་དུ་བཀའ་བསྩལ་བ། མིང་བཅོས་མ་ལ་ཆོས་དེ་དག་སོ་
སོར་རྟོག་ནས་མིང་གློ་བུར་གྱི་རྗེས་སུ་ཐ་སྙད་འདོགས་ཏེ། ཇི་ལྟ་ཇི་
ལྟར་རྗེས་སུ་ཐ་སྙད་འདོགས་པ་དེ་ལྟ་དེ་ལྟར་མངོན་པར་ཞེན་ཏེ་ཞེས་
བྱ་བའོ། ། དོན་ཇི་ལྟ་བ་བཞིན་དུ་མིང་དུ་རྣམ་པར་རྟོག་པའི་་
གཉེན་པོའི་དོན་དུ་བཀའ་བསྩལ་བ། བྱང་ཆུབ་སེམས་དཔའི་མིང་
དེ་དག་ཐམས་ཅད་ཡང་དག་པར་རྗེས་སུ་མི་མཐོང་ངོ་། ། ཡང་
དག་པར་རྗེས་སུ་མི་མཐོང་བས་མངོན་པར་ཞེན་པ་མེད་དོ་ཞེས་བྱ་བ་
སྟེ། དོན་ཇི་ལྟ་བ་བཞིན་དུ་ཞེས་བྱ་བར་དགོངས་པའོ། །
གཟུགས་ལ་ཇི་ལྟ་བ་དེ་བཞིན་དུ་རྣམ་པར་ཤེས་པའི་བར་དུ་ཡང་སྦྱར་
བར་བྱའོ། ། རྣམ་པར་གཡེང་བ་བཅུ་བོ་འདི་དག་གི་གཉེན་པོར་
ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་དུ་རྣམ་པར་མི་རྟོག་པའི་ཡེ་
ཤེས་བསྟན་ཏེ། དེ་ལྟར་ན་ཤེས་རབ་ཕ་རོལ་ཏུ་ཕྱིན་པའི་དོན་་་་
མཐའ་དག་ནི། མི་མཐུན་པའི་ཕྱོགས་དང་གཉེན་པོ་དང་བཅས་
པར་རིགས་པར་བྱའོ། ། ཞེས་གསུངས་སོ། ། རྣམ་པར་རྟོག་
པའི་རྣམ་གཡེང་དེ་དག་དང་། རྣམ་པར་མི་རྟོག་པའི་ཡེ་ཤེས་དག་
ནི། དབུ་སེམས་སོ་སོའི་སྐབས་སུ་རང་རང་གི་གྲུབ་པའི་མཐའ་དང་
མཐུན་པར་སྦྱར་རོ། ། སྟོང་བ་ཉིད་བཅུ་དྲུག་ནི། ཇི་སྐད་དུ།
ཟ་བོ་ནང་གི་དངོས་རྣམས་ཀྱི། །སྟོང་བ་ཉིད་ནི་དེ་ཡིས་བརྗོད། །
ཅེས་པས་ནང་སྟོང་བ་ཉིད་དང༌། བཟའ་བར་བྱ་བ་ཕྱི་ཡི་ནི།
མཆེད་རྣམས་ཀྱང་འདིར་བཀག་གོ། ཞེས་པས་ཕྱི་སྟོང་བ་ཉིད་དང་།
གཟུགས་སོགས་མེད་ན་དེ་ཡི་ནི། །ལུས་གནས་མཚན་ཉིད་ཟད་པའི་
དོན།།སྟོང་ཉིད། ཅེས་པས་ཕྱི་ནང་སྟོང་བ་ཉིད་དང་། ཆེན་པོ་
སྟོང་བ་ཉིད་དང་། མཚན་ཉིད་སྟོང་བ་ཉིད་གསུང་བསྟན་ཏེ།
27

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འགྲེལ་བ་ལས། གཞུང་འདིས་ཀྱང་སྟོང་བ་ཉིད་རྣམ་པ་གསུམ་པོ་
རྣམས་བརྗོད་པ་ཡིན་ཏེ། ཕྱི་ནང་སྟོང་བ་གཉིད་ཀྱི་རྣམ་པ་དང་།
ཆེན་པོ་སྟོང་བ་ཉིད་ཀྱི་རྣམ་པ་དང་། མཚན་ཉིད་སྟོང་བ་ཉིད་ཀྱི་
རྣམ་པའོ། ། ཞེས་སོ། ། གང་ཞིག་གང་གིས་དེ་མཐོང་བ། །དེ་
ཡང་ནང་བ་ཡིན་ཕྱིར་མེད། །ཅེས་པས་སྟོང་བ་ཉིད་སྟོང་བ་ཉིད་
དང་། ། གང་ཕྱིར་ནང་རྣམས་སྟོང་ཉིད་ན། །རང་བཞིན་ཡང་ནི་
སྟོང་བ་ཉིད། །འདི་ལྟར་རྣམ་ཤེས་རང་བཞིན་རིགས། །བརྩེ་དང་
ཤེས་རབ་བདག་ཉིད་ཡིན། །ཞེས་པས་རང་བཞིན་སྟོང་བ་ཉིད་དང་།
སེམས་ཅན་སྐྱེ་མེད་འགག་པ་ཡང་། །མེད་ཅེས་སོགས་ཀྱིས་སེམས་
ཅན་དང་། །འཁོར་བ་དག་ནི་སྟོང་ཉིད་གཙོར། །དེས་ནི་གསལ་བར་
བསྟན་པ་ཡིན། །ཞེས་པས་སྟོང་བ་ཉིད་གཉིས་བསྟན་ཏེ། འགྲེལ་
བར། བརྗོད་པ་འདིས་ཀྱང་སྟོང་བ་ཉིད་ཀྱི་རྣམ་པ་གཉིས་བསྟན་ཏེ།
མཐའ་ལས་འདས་པ་སྟོང་བ་ཉིད་དང་། ཐོག་མ་དང་ཐ་མ་མེད་པ་
སྟོང་བ་ཉིད་དོ། ། ཞེས་སོ། ། སངས་རྒྱས་ཆོས་དང་དེ་བཞིན་
དུ། །བྱང་ཆུབ་སེམས་དཔའི་ཆོས་རྣམས་ནི། །མི་མཐོང་ཞེས་བྱ་ལ་
སོགས་ཀྱིས། །སྟོབས་བཅུ་ལ་སོགས་སྟོང་བར་བསྟན། །ཅེས་པས་
ཆོས་ཐམས་ཅད་སྟོང་བ་ཉིད་དང་། གང་ཕྱིར་ཆོས་རྣམས་སོ་སོར་
ནི། །སོ་སོར་བརྟགས་ཅེས་རབ་བརྗོད་པ། །དེས་ན་ཆོས་རྣམས་དོན་
དམ་དུ། །ཡོད་མིན་ཞེས་ཀྱང་བརྗོད་པ་ཡིན། ། ཞེས་པས་དོན་
དམ་པ་སྟོང་བ་ཉིད་དང་། གང་ཕྱིར་བདག་སོགས་ལྟ་བ་ནི།།ཆེན་
པོ་གཅོད་མཛད་དེ་ཡི་ཕྱིར། །བཅོམ་ལྡན་འདས་ཀྱིས་རྣམ་ཀུན་ཏུ། །
གང་ཟག་བདག་མེད་ཉིད་དུ་གསུངས། །ཞེས་པས་དངོས་པོ་མེད་པ་
སྟོང་བ་ཉིད་དང་། ཆོས་རྣམས་ཐམས་ཅད་མ་སྐྱེས་ཞེས། །རྗོད་
28-

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པར་མཛད་པས་དེ་བཞིན་དུ། །དེ་ཉིད་རིག་པས་རྣམ་ཀུན་དུ། །ཆོས་
ཀྱི་བདག་མེད་གསུངས་པ་ཡིན། །ཞེས་པས་དངོས་པོ་མེད་པའི་ངོ་བོ་
ཉིད་སྟོང་བ་ཉིད་དང་། ཁ་ན་མ་ཐོ་བཅས་མེད་རྣམས། །འཕེལ་
དང་ཉམས་པ་མེད་པའི་ཕྱིར། །འདུས་བྱས་འདུས་མ་བྱས་པ་ཡི། །
དགེ་བ་རྣམས་ནི་བསལ་བ་ཡིན། །ཞེས་པས་འདུས་བྱས་སྟོང་བ་ཉིད་
དང་། འདུས་མ་བྱས་སྟོང་བ་ཉིད་གཉིས་བསྟན་པའོ། ། དགེ་བ་
རྣམས་ནི་སྟོང་བ་ན། །དེར་བརྟེན་མི་ཟད་དེ་བཞིན་དུ། ། བཞག་
ཉིད། ཅེས་པས་དོར་བ་མེད་པ་སྟོང་བ་ཉིད་བསྟན་པར་གསུངས་
སོ། ། དེ་ནི་སྟོང་ཉིད་ཀྱི། །རབ་ཏུ་དབྱེ་བ་བསྡུས་པའོ། ། ཞེས་
པས། གོང་དུ་སྟོང་ཉིད་བཅུ་དྲུག་གི་ངོ་བོ་གོ་རིམ་སོགས་བཤད་པ་
དེ་ནི། བརྒྱད་སྟོང་བས་སྟོན་ཚུལ་དང་མཐུན་པར་སྟོང་བ་ཉིད་ཀྱི་
རབ་ཏུ་དབྱེ་བ་མདོར་བསྡུས་ཤིག་གསུངས་པ་ཡིན་ནོ། ། ཞེས་
པའོ། ། མན་ངག་རྗེས་འབྲང་ལས། རབ་ཏུ་དབྱེ་བ་ནི་སྟོང་བ་
ཉིད་རྣམ་པ་བཅུ་དྲུག་སྟེ། ནང་སྟོང་བ་ཉིད་དང་། ཞེས་པ་ནས།
རང་གི་མཚན་ཉིད་སྟོང་བ་ཉིད་དང་། མི་དམིགས་པ་སྟོང་བ་ཉིད་
དང་། ·དངོས་པོ་མེད་པའི་ངོ་བོ་ཉིད་སྟོང་བ་ཉིད་དོ། ། སྟོང་བ་
ཉིད་རྣམས་ཀྱི་དོན་བཤད་པ་དང་མདོ་དང་སྦྱར་བ་ནི་འོག་ཏུ་བཤད་
པར་འགྱུར་རོ། ། རྟགས་ནི་མཚན་མ་ཡིན་ཏེ། གང་གིས་བྱང་
ཆུབ་སེམས་དཔའ་འདི་ཞེས་ཤེས་པར་འགྱུར་པའི་ཕྱིར་མི་ལྡོག་པ་ཞེས་
བྱ་བ་ལ་སོགས་པའོ། ། ལྟུང་བ་ནི་དོན་མ་ཡིན་པ་སྟེ། བདུད་ཀྱི་
ལས་ལ་སོགས་པའོ། ། ཞེས་གསུངས་པ་ལ། གསེར་ཕྲེང་ལས།
མན་ངག་རྗེས་འབྲང་དུ་འབྲུ་བསྣན་པ་གཞན་རྣམས་འདྲ་བ་ལ།
ལྟུང་བའི་དོན་བདུད་ལས་ལ་བཤད་པ་ནི་སྔ་མ་དང་མི་མཐུན་ཞིང་།
― 29

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྟོང་ཉིད་བཅུ་དྲུག་ལ་རང་གི་མཚན་ཉིད་སྟོང་བ་ཉིད་ཀྱི་སྟེང་དུ་་
དངོས་པོ་མེད་པ་སྟོང་བ་ཉིད་དང༌། དངོས་པོ་མེད་པའི་ངོ་བོ་ཉིད་
སྟོང་བ་ཉིད་བགྲང་རྒྱུ་ཡིན་པ་ལ། དང་བོ་དོར་ནས་མི་དམིགས་པ་
སྟོང་བ་ཉིད་བགྲངས་པ་ནི་རྩ་བ་དང་འགལ་ལོ། ། ཞེས་གསུངས།
དོན་ནི་མན་ངག་རྗེས་འབྲང་ལས། དོན་བསྡུས་ཀྱི་རབ་དབྱེ་རྟགས་
དང་ལྟུང་བ་དང་། ཞེས་པའི་ལྟུང་བའི་དོན་བདུད་ལས་བཤད་པ་
ནི། སྔར་དོན་བསྡུས་གྱི་འགྲེལ་བའི་བཤད་པ་ལྟར་བཀོད་པ་དང་མི་
མཐུན་ཏེ། འགྲེལ་བར། རྟགས་ནི་མཚན་མ་སྟེ། འདིས་རྟོགས་
པར་བྱེད་པས་ན་རྟགས་སོ། ། འདི་ལྟར་བྱང་ཆུབ་སེམས་དཔའ་
ཤེས་རབ་ཀྱི་ཕ་རོལ་ཏུ་ཕྱིན་པ་འབྲི་བ་དང་ཀློག་པ་ལ་སོགས་པ་རྣམ་
པར་རྟོགས་པ་སྐྱེ་བ་གང་ཡིན་པ་དེ་དག་ཀྱང་བདུད་ཀྱི་ལས་ཀྱི་རྒྱུ་
མཚན་ཡིན་ནོ། ། ཡང་ན་བྱང་ཆུབ་སེམས་དཔའ་ཕྱིར་མི་ལྡོག་
པའི་རྟགས་ཡིན་ནོ། ། ཉེས་དམིགས་ནི་དོན་མེད་ཐོག་ཏུ་བབས་
པ་སྟེ། དམ་པའི་ཆོས་སྤོང་བ་ལ་སོགས་པ་ཆོས་ཀྱིས་ཕོངས་པར་
འགྱུར་པའི་ལས་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་དུག་དང་
བཅས་པའོ། ། ཞེས་བདུད་ལས་རྟགས་ཀྱི་ཁོངས་སུ་བསྡུས་ནས་
གསུངས་པའི་ཕྱིར་ཞེས་པའོ། ། རང་གི་མཚན་ཉིད་སྟོང་བ་ཉིད་
ཀྱི་སྟེང་ཏུ་འཇུག་པ་རྩ་འགྲེལ་སོགས་ལྟར་མི་དམིགས་པ་སྟོང་བ་ཉིད་
བགྲང་བ་ནི། རྩ་བ་དོན་བསྡུས་དང་འགལ་ཏེ། དོན་བསྡུས་སུ་མི་
དམིགས་པ་སྟོང་བ་ཉིད། སྟོང་ཉིད་བཅུ་དྲུག་གི་རབ་དབྱེ་ནང་དུ་
མ་བགྲང་བར་རང་གི་མཚན་ཉིད་སྟོང་བ་ཉིད་ཀྱི་སྟེང་དུ་སྟོང་བ་ཉིད་
སྟོང་བ་ཉིད་བགྲངས་པའི་ཕྱིར་ཞེས་པའོ། ། དེས་ན་མན་ངག་
རྗེས་འབྲང་དུ་རང་གི་མཚན་ཉིད་སྟོང་བ་ཉིད་ཀྱི་སྟེང་དུ་མི་དམིགས་
। ཥ་30

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པ་སྟོང་བ་ཉིད་བགྲངས་པ་ནི། འཇུག་པ་རྩ་འགྲེལ་སོགས་ལྟར་ཡིན་
པས་སྤྱིར་མི་འཐད་པ་མིན་ཡང་། བརྒྱད་སྟོང་དོན་བསྡུས་ལས་་
བཤད་པའི་སྟོང་ཉིད་བཅུ་དྲུག་ནི། བརྒྱད་སྟོང་བས་དེ་བཅུ་དྲུག་
སྟོན་ཚུལ་དང་སྦྱར་ཏེ། རང་གི་མཚན་ཉིད་སྟོང་བ་ཉིད་བསྟན་པའི་
རྗེས་སུ་མི་དམིགས་པ་སྟོང་བ་ཉིད་མ་བགྲང་བར། སྟོང་བ་ཉིད་
སྟོང་བ་ཉིད་བགྲངས་ཤིང་། མི་དམིགས་པ་སྟོང་བ་ཉིད་ཀྱི་ཚབ་ཏུ་
དངོས་པོ་མེད་པ་སྟོང་བ་ཉིད་དང་། དེའི་སྟེང་དུ་དངོས་པོ་མེད་
པའི་ངོ་བོ་ཉིད་སྟོང་བ་ཉིད་བགྲངས་པས་ན། མན་ངག་རྗེས་འབྲང་
གིས་དོན་བསྡུས་ལ་འབྲུ་བསྣན་བྱས་པ་དེ་གང་གི་དོན་འགྲེལ་བསྡུས་
པའི་རྩ་བ་དང་འགལ་ཞེས་གསུངས་པ་ཡིན་ནོ། ། ཁ་ཅིག་ན་རེ།
སྔ་དང་མི་མཐུན་ཟེར་བའི་སྔ་མ་དེ། །དོན་བསྡུས་ཡིན་ལ་རྩ་དང་
འགལ་ཟེར་བའི། །རྩ་བ་དོན་བསྡུས་མིན་ཏེ་དབུས་མཐའ་འཇོག །
བརྒྱ་སྟོང་དོན་བསྡུས་རང་གི་ཚིག་ཟིན་ལ། །བཅུ་དྲུག་ཇི་ལྟར་
བགྲངས་པའི་གསལ་ཁ་མེད། །དེ་གཉིས་གཅིག་ན་སྔ་མ་དང་མི་་་
མཐུན། །རྩ་བ་དང་འགལ་ཞེས་པའི་སྔ་དང་རྩ། །མི་འདྲའི་མིང་གིས་
སོ་སོར་སྦྱར་དོན་མེད། །ཅེས་དང་། ཡང་ཁ་ཅིག་གིས། འདིའི་
སྟོང་ཉིད་བཅུ་དྲུག་བཤད་པ་དབུས་མཐར་བརྟེན་པས། གསེར་
ཕྲེང་ལས་རྩ་བ་དང་འགལ་ལོ་ཞེས་པ་ཡང་རྩ་བའི་ཁུངས་དབུས་་་་་
མཐའ་དང་འགལ་ཞེས་པ་ཡིན་གྱི། དོན་བསྡུས་མིན་ཏེ། གོང་དུ་
སྔ་མ་དང་མི་མཐུན་ཞིང་ཞེས་པ་དོན་བསྡུས་ཡིན་པ་གོང་དུ་དེའི་་
ལུགས་བཤད་པས་ཤེས་ལ། ཞེས་བཤད་དོ། ། བརྒྱད་སྟོང་དོན་
བསྡུས་སུ་སྟོང་ཉིད་བཅུ་དྲུག་གི་གསལ་ཁ་ཡོད་མེད་སྔར་དོན་བསྡུས་
ཀྱི་ཚིག་དང་སྦྱར་ཏེ་སྟོང་བ་ཉིད་བཅུ་དྲུག་བཤད་པས་ཤེས་ལ།
31

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསེར་ཕྲེང་ལས། མན་ངག་རྗེས་འབྲང་དུ་འབྲུ་བསྣན་པ་གཞན་
རྣམས་འདྲ་བ་ལ ཞེས་སོགས་ཀྱིས་མན་ངག་རྗེས་འབྲང་དུ་དོན་
བསྡུས་ཀྱི་དོན་སོ་གཉིས་ལ་འབྲུ་བསྣན་པ་གཞན་རྣམས། སློབ་་་་
དཔོན་དཀོན་མཆོག་འབངས་ཀྱི་འགྲེལ་བ་དང་འདྲ་བ་ལ། མི་འདྲ་
བ་ནི་ལྟུང་བའི་དོན་བདུད་ལས་ལ་བཤད་པ་ནི། སྔར་འགྲེལ་བའི་
བཤད་པ་བཀོད་པ་དང་མི་མཐུན་ཞིང་། སྟོང་བ་ཉིད་བཅུ་དྲུག་
བགྲང་ཚུལ་རྩ་བ་དོན་བསྡུས་དང་འགལ་ལོ་ཞེས་གསུངས་པ་ཡིན་
ནོ། ། གཞན་དུ་ན་མན་ངག་རྗེས་འབྲང་གིས་སྐབས་འདིའི་དབུས་
མཐར་ཚིག་འགྲེལ་བྱས་པ་ཡིན་པར་ཐལ། རྩ་བ་དང་འགལ་ལོ་ཞེས་
པའི་རྩ་བ་ལ་དབུས་མཐའ་འཇོག་པའི་རྒྱུ་མཚན་ཡོད་པའི་ཕྱིར།
དེས་ན་འདི་དག་གིས་བརྒྱ་སྟོང་དོན་བསྡུས་ལས་སྟོང་བ་ཉིད་ཀྱི་རབ་
དབྱེ་བཅུ་དྲུག་ཇི་ལྟར་གསུངས་པ་དང་། མན་ངག་རྗེས་འབྲང་གི་
སྟོང་ཉིད་བཅུ་དྲུག་འདྲེན་ཚུལ་དོན་བསྡུས་དང་འགལ་ཚུལ་སྨྲ་མ་ནུས་
པས་དེ་ལྟར་བཤད་པ་ཡིན་ནོ། ། དབུས་མཐའ་ལས། ཟ་བ་
བཟའ་དང་དེ་ཡི་ལུས། །གནས་ཀྱི་གཞི་ཡི་སྟོང་བ་ཉིད། །དེ་ཡང་
གང་གིས་ཇི་ལྟར་མཐོང་། །གང་ཕྱིར་དེ་ཡང་སྟོང་བ་ཉིད། །དགེ་
གཉིས་ཐོབ་པར་བྱ་བའི་ཕྱིར། །རྟག་ཏུ་སེམས་ཅན་ཕན་བྱའི་ཕྱིར། །
འཁོར་བ་བཏང་བར་མི་བྱའི་ཕྱིར། །དགེ་བ་མི་ཟད་བྱ་བའི་ཕྱིར། །
རིགས་ཀྱང་རྣམ་པར་དག་བྱའི་ཕྱིར། །མཚན་དང་དཔེ་བྱད་ཐོབ་
བྱའི་ཕྱིར། །སངས་རྒྱས་ཆོས་རྣམས་དག་བྱའི་ཕྱིར། །བྱང་ཆུངབ་་་་་
སེམས་དཔའ་སྒྲུབ་པར་བྱེད། །གང་ཟག་དང་ནི་ཆོས་རྣམས་ཀྱི། །
དངོས་པོ་མེད་འདིར་སྟོང་བ་ཉིད། །དེ་དངོས་མེད་པའི་དངོས་ཡོད་
པ། །དེ་ནི་དེ་ལས་སྟོང་ཉིད་གཞན། །ཞེས་དང་། སློབ་དཔོན་་
32

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དབྱིག་གཉེན་གྱི་འགྲེལ་བ་ལས། ནང་སྟོང་བ་ཉིད་དང༌། ཞེས་པ་
ནས། རང་གི་མཚན་ཉིད་སྟོང་བ་དང་། ཆོས་ཐམས་ཅད་སྟོང་བ་
ཉིད་དང་། དངོས་པོ་མེད་པ་སྟོང་ཉིད་དང༌། དངོས་པོ་མེད་པའི་
ངོ་བོ་ཉིད་སྟོང་བ་ཉིད་དང༌། ཞེས་དང་། གང་ཟག་དང་ཆོས་ཀྱི་
ངོ་བོ་མེད་པ་ནི་སྟོང་བ་ཉིད་དོ། ། དངོས་པོ་མེད་པ་དེའི་དངོས་པོ་
ཡོད་པ་ཡང་སྟོང་བ་ཉིད་དོ། ། ཟ་བ་ལ་སོགས་པ་སྟོང་བ་ཉིད་ཅེས་
གོང་དུ་ཇི་སྐད་སྨོས་པ་དེར་སྟོང་བ་ཉིད་ཀྱི་མཚན་ཉིད་བསྟན་པའི་
ཕྱིར། དངོས་པོ་མེད་པ་སྟོང་བ་ཉིད་དང༌། དངོས་པོ་མེད་པའི་ངོ་
བོ་ཉིད་སྟོང་བ་ཉིད་དེ། སྟོང་བ་ཉིད་རྣམ་པ་གཉིས་ཐ་མར་རྣམ་
པར་འཇོག་སྟེ། གང་ཟག་དང་ཆོས་སུ་སྒྲོ་འདོགས་པ་དང་། དེ་
སྟོང་བ་ཉིད་ལ་སྐུར་བ་འདེབས་པ་བསལ་བའི་ཕྱིར་གོ་རིམ་བཞིན་
ནོ། ། ཞེས་གསུངས་སོ། །
གཉིས་པ་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་
བ་དང་བཅས་པའི་མཆོད་བརྗོད་ཀྱི་སྐབས་སོགས་ཅུང་ཟད་འཆད་པ་
ལ། འགྲེལ་བ་ལས། རྒྱ་གར་སྐད་དུ། ཨ་བྷི་ས་མ་ཡ་ཨ་ལཾ་ཀཱ་ར་
ནཱ་མ་པྲཛྙ་པཱ་ར་མི་ཏ་ཨུ་བ་དེ་ཤ་ཤཱས་ཏྲ་པྲི་ཏི། ཞེས་བྱུང་། སྨྲ་སྒོ་
ལས། དུ་ལ་སོགས་པ་ལ་དང་མཐུན། །ཞེས་པ་ལྟར་བོད་རྣམས་ཀྱི་
སྐད་དུའམ་སྐད་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བའི་འགྲེལ་བ་ཞེས་
བྱའོ། ། དེ་ཡང་ཨ་བྷི་ས་མ་ཡ་ནི་མངོན་པར་རྟོགས་པ། ཨ་ལཾ་ཀཱ་
ར་ནི་རྒྱན། ནཱ་མ་ནི་ཞེས་བྱ་བ། པྲ་ཛྙ་པཱ་ར་མི་ཏ་ནི་ཤེས་རབ་ཀྱི་
ཕ་རོལ་ཏུ་ཕྱིན་པ། ཨུ་བ་དེ་ཤ་ནི་མན་ངག ཤས་ཏྲ་ནི་བསྟན་
བཅོས། པྲི་ཏྟི་ནི་འགྲེལ་བ་ཞེས་བྱ་བའི་དོན་ནོ། ། མཚན་དོན་
33

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཤད་པ་ལ་ཤེར་ཕྱིན་དང་། མན་ངག བསྟན་བཅོས། མངོན་
རྟོགས། རྒྱན། ཞེས་བྱ་བ་དང་། འགྲེལ་བ་ཞེས་བྱ་བའི་དོན
བདུན་ཡོད་པ་ལས། དང་བོ་མཚན་དོན་གྱི་ཤེས་རབ་ཀྱི་ཕ་རོལ་ཏུ་
ཕྱིན་པ་ཞེས་པ་འདི་ནི་གཙོ་བོ་གཞུང་ཤེར་ཕྱིན་ཡུམ་རྒྱས་འབྲིང་་
བསྡུས་པ་རྣམས་ཡིན་ནོ། ། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་
བའི་ཕ་རོལ་གྱི་དོན་ལ་སློབ་དཔོན་རྣམས་ཀྱི་བཤད་པའི་རྣམ་གྲངས་
མང་སྟེ། དག་ལྡན་ལས། སྟོང་བ་ཉིད་ལ་དམིགས་པའི་ཕྱིར་་
མཆོག་ཏུ་གྱུར་པའི་ཤེས་པ་ཡིན་པས་ཤེས་རབ། དེ་ཡང་ཡིན་ལ།
ཕ་རོལ་ཏུ་ཕྱིན་ཅིང་སོང་བ་ཡང་ཡིན་པས་ཤེས་རབ་ཀྱི་ཕ་རོལ་ཏུ་ཕྱིན་
པའོ། །གང་གི་ཕ་རོལ་ཅེས་ན། བྱང་ཆུབ་སེམས་དཔའི་ནི་རྣམ་
པར་རྟོག་པའི་ཕ་རོལ་ཏུ་ཕྱིན་པ་ཡིན་ལ། སངས་རྒྱས་ཀྱི་ནི་དག་
པའི་ཕ་རོལ་ཏུ་ཕྱིན་པའོ། ། ཞེས་དང་། ཚིག་གསལ་ལས།
བྱིས་པ་རྣམས་ཀྱི་ཡུལ་དུ་གྱུར་པའི་འཁོར་བ་ནི་ཚུལ་རོལ་ཏེ། དེ་
ལས་འདས་ཤིང་རིང་དུ་སོང་བས་ཕ་རོལ་ཏུ་ཕྱིན་པའོ། ། ཞེས་
གསུངས་ཤིང་། འཇུག་པ་རང་འགྲེལ་ལས། ཕ་རོལ་ཅེས་བྱ་བ་ནི།
གང་འཁོར་བའི་རྒྱ་མཚོའི་ཕར་འགྲམ་དང་ངོགས་ཏེ། ཉོནམོངས་
པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་རང་བཞིན་མངའ་
བའི་སངས་རྒྱས་ཉིད་དོ། ། ཕ་རོལ་དུ་སོན་པ་ནི་ཕ་རོལ་དུ་ཕྱིན་
པའོ། ། ཞེས་གསུངས་ལ། སློབ་དཔོན་ཀུན་དགའ་དཔལ་གྱིས།
ཕ་རོལ་ཏུ་སོན་པ་ནི་ཕ་རོལ་ཏུ་ཕྱིན་པའོ་ཞེས་གསུངས་པ་ནི། སྒྲ་
བཤད་ཡིན་པས་སྒྲ་བཤད་ལ་ཁྱབ་པ་མི་རྩིའོ། ། ཞེས་ཀྱང་
གསུངས་སོ། ། སློབ་དཔོན་ཤནྟི་བའི་དག་ལྡན་ལས། སྦྱོར་བའི་
ལམ་ཅིའི་ཕྱིར་ཕ་རོལ་ཏུ་ཕྱིན་པ་ཡིན་ཞེ་ན། དེའི་དོན་དུ་ཡིན་པའི་
—— 34 —

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཕྱིར་རོ། ། ཞེས་དང་། སློབ་དཔོན་ཆོས་ཀྱི་བཤེས་གཉེན་གྱིས།
འདིར་བསྟན་ཤེར་ཕྱིན་ནི་གཉིས་ཏེ། ངོ་བོ་ཉིད་དང། དེ་ལ་
བརྟེན་པའོ། ། ཇི་ལྟར་ཞེ་ན། ཆོས་རྣམས་ཀྱི་དེ་བཞིན་ཉིད་ནི་
རང་བཞིན་གྱིས་ཤེར་ཕྱིན་ཏེ། མདོ་ལས་ཤེས་རབ་ཀྱི་ཕ་རོལ་ཏུ་
ཕྱིན་པ་ནི། ཡི་གེ་མ་ཡིན་ཏེ། དེ་ལ་སུ་ཡང་སྟོན་པ་དང་ཉན་པ་
སེམས་དང་ཤེས་པར་བྱེད་པ་མེད་དོ། ། ཞེས་གསུངས་སོ། །
བྱུང་དགེ་བ་ཁྱད་པར་ཅན་ལ་ཤེར་ཕྱིན་ཏུ་བཞག་པ་ནི། རང་་་་
བཞིན་གྱི་ཤེར་ཕྱིན་རྟོགས་པའི་མཐུས་དེ་ཡི་མིང་ཐོབ་ཀྱི། གཞན་དུ་
ན་དེ་ཤེས་རབ་ཡིན་ཀྱང་ཕར་ཕྱིན་དུ་ག་ལ་འགྱུར། དེས་ན་རང་
བཞིན་གྱི་ཤེར་ཕྱིན་འདི་ཤེར་ཕྱིན་གྱི་གཙོ་བོ་སྟེ། ཤེར་ཕྱིན་གྱི་སྙིང་
བོའོ། ། ཞེས་དང་། ཐེག་བསྡུས་ལས། ཤེས་རབ་ཀྱི་ཕ་རོལ་ཏུ་
ཕྱིན་པ་དང་རྣམ་པར་མི་རྟོག་པའི་ཡེ་ཤེས་ནི་ཁྱད་པར་མེད་དེ།
ཞེས་དང༌། དེའི་བཤད་སྦྱར་ལས། རྣམ་པར་མི་རྟོག་པའི་ཡེ་ཤེས་
གང་ཡིན་པ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། ཞེས་སོ། །
འགྲེལ་ཆེན་ལས། སངས་རྒྱས་བཅོམ་ལྡན་འདས་ཀྱི་ཡེ་ཤེས་སྒྱུ་མ་ལྟ་
བུ་ནི་དངོས་ཡིན་ལ། ནས། གཞུང་དང་མཐོང་བ་ལ་སོགས་པའི་
མཚན་ཉིད་ཅན་གྱི་ལམ་ལ་ཡང་ཤེར་ཕྱིན་ཞེས་བྱ་བ་ནི་བརྟགས་་་་་
པའོ། ། ཞེས་སོ། ། དེས་ན་འཇུག་འགྲེལ་སོགས་ལྟར་འཁོར་བ་
ཕྲ་རགས་ཚུལ་རོལ་དང་། ཤེར་ཕྱིན་དེ་དག་གི་ཕ་རོལ་ཏུ་ཕྱིན་པ་ལ་
བྱས་ན་སངས་རྒྱས་ཀྱི་སར་ཕྱིན་པའི་ཡེ་ཤེས་ཤེར་ཕྱིན་གྱི་གཙོ་བོ་དང་།
བྱང་སེམས་ཀྱི་ཚོགས་སྦྱོར་མཐོང་སྒོམ་གྱི་ལམ་བཞི་ཤེར་ཕྱིན་ཕལ་བ་
ཡིན་ཏེ། སློབ་དཔོན་ཕྱོགས་གླང་གིས། ཤེས་རབ་ཕ་རོལ་ཕྱིན་
གཉིས་མེད། །ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱའི་དོན་
-------- 35

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་དེ་ལྡན་པས། ། གཞུང་ལམ་དག་ལ་དེ་སྒྲ་ཡིན། །ཞེས་དང་།
དག་ལྡན་སོགས་ལྟར་རྣམ་པར་རྟོག་པའི་ཕ་རོལ་ཏུ་ཕྱིན་པའི་དབང་
དུ་བྱས་ན། སྟོང་ཉིད་མངོན་སུམ་དུ་རྟོགས་བའི་ལམ་རྣམས་ཤེར་
ཕྱིན་གྱི་གཙོ་བོ་དང་དེའི་གྲོགས་སུ་གྱུར་པའི་ཐབས་ཤེས་ཀྱི་ལམ་་་་
གཞན་རྣམས་ཤེར་ཕྱིན་ཕལ་བ་ཡིན་ཏེ། སྡུད་པ་ལས། འདུ་ཤེས་
ཚུལ་རོལ་ཡིན་ཞེས་འདྲེན་པས་ཡོངས་སུ་བསྒྲགས། །འདུ་ཤེས་རྣམ་
པར་བཤིག་ནས་སྤོང་བ་ཕ་རོལ་འགྲོ། ཞེས་གསུངས་པས་སོ།
གཉིས་པ་མན་ངག་ཅེས་བྱ་བ་ནི། ཇི་སྐད་དུ། ཚེགས་ཆུང་དོན་ཆེ་
བྱ་སླ་དཔག་པར་དཀའ། །ངེས་པར་མྱུར་དུ་འགྲུབ་ཕྱིར་མན་ངག་
ཡིན། །ཞེས་བཤད་པ་ལྟར། ཤེས་པར་བྱ་བའི་ཡུལ་དཀའ་བའམ་
སྦས་པ་སོགས་མྱུར་དུའམ་བདེ་བླག་ཏུ་རྟོགས་པར་བྱེད་པའི་ཐབས་
སམ། ཚེགས་ཆུང་ངུས་དགོས་དོན་རྒྱ་ཆེན་པོ་གསལ་བར་བྱེད་་
པའོ། ། བུ་སྟོན་རིན་པོ་ཆེའི་ལུང་གི་སྙེ་མ་ལས། མན་ངག་ནི་
ཤེས་པར་བྱ་བའི་ཡུལ་མྱུར་དུ་ཁོང་དུ་ཆུད་པར་བྱེད་པ་སྟེ། མདོ་
དོན་རྒྱ་ཆེན་པོ་རྟོགས་པར་བྱེད་པའི་ཐབས་ཉུང་འདུས་སམ་སྦས་པའི་
དོན་སྟོན་པའོ། ། ཞེས་གསུངས་པ་ལྟར་རོ། །
གསུམ་པ་ནང་རིག་པའི་བསྟན་བཅོས་ནི། གདུལ་བྱའི་་་་
བསམ་པ་ཉོན་མོངས་པ་ལས་དགེ་ཕྱོགས་སུ་འཆོས་ཤིང་ཉོན་མོངས་
པའི་འབྲས་བུ་ངན་འགྲོ་དང་སྲིད་པའི་སྡུག་བསྔལ་ལས་སྐྱོབ་པར་བྱེད་
པས་ན་བསྟན་བཅོས་སོ། ། སྒྲ་བཤད་ནི། སློབ་མ་འཆོས་པའི་
ཕྱིར་བསྟན་བཅོས་ཏེ། སློབ་མའི་ལུས་ངག་ཡིད་གསུམ་དགེ་ཕྱོགས་
སུ་བསྒྱུར་ཞིང་འཆོས་པའི་ཚུལ་སྟོན་པས་ནའོ། ། དེ་ལྟར་ཡང་
རྣམ་བཤད་རིགས་པ་ལས། ཉོན་མོངས་དགྲ་རྣམས་མ་ལུང་འཆོས་
36 —

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པ་དང་། །ངན་འགྲོ་སྲིད་ལས་སྐྱོབ་བྱེད་གང་ཡིན་པ། །འཆོས་སྐྱོབ་
ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་
ལུགས་ལ་མེད། །ཅེས་སོ། ། གང་ཞིག་གིས་རྙེད་བཀུར་སྙན་་་་་
གྲགས་སོགས་ལ་རྣམ་པར་གཡེང་བའི་བསམ་པ་མེད་པར་ཚུལ་འདི་ལ་
བརྟེན་ནས་ཀྱང་རྒྱལ་བའི་བསྟན་པ་ཡུན་རིང་དུ་གནས་ན་ཅི་མ་རུང་
སྙམ་པའི་སྒོ་ནས་ཐར་པ་ཐོབ་པའི་ཐབས་དང་རྗེས་སུ་མཐུན་པ་ཞིག་
བརྩམ་ན། རྩོམ་པ་པོ་སུ་ཡིན་ཡང་རུང་སྟེ། དེས་བརྩམས་པའི་
བསྟན་བཅོས་དེ་དྲང་སྲོང་ཆེན་པོས་སངས་རྒྱས་ཀྱི་གསུང་རབ་བཞིན་
དུ་སྤྱི་བོས་བཀུར་བར་འོས་ཏེ། རྒྱུད་བླ་མ་ལས། གང་ཞིག་རྒྱལ་
བའི་བསྟན་པ་འབའ་ཞིག་གི ། དབང་བྱས་རྣམ་གཡེང་མེད་ཡིད་
ཅན་གྱིས་བཤད། །ཐར་བ་འཐོབ་པའི་ཐབས་དང་རྗེས་མཐུན་པ། །
དེ་ཡང་དྲང་སྲོང་བཀའ་བཞིན་སྤྱི་བོས་བླང་། །ཞེས་སོ། ། འདིའི་
ཤུགས་ལ་ཀུན་སློང་རྙེད་བཀུཪ་སྙན་གྲགས་སོགས་འདོད་པའམ།
ཆགས་སྡང་གི་བསམ་པས་བྲིས་པ་དག་ནི་བསྟན་བཅོས་མ་ཡིན་པར་
བསྟན་ཏོ། ། དེ་ཡང་ཡིན་ཏེ། མཛོད་ལས། བྱ་བ་ལ་སོགས་
ཀུན་སློང་བས། །ཞེས་ལུས་ངག་གི་བྱ་བ་དགེ་སྡིག་ཏུ་འགྱུར་བ་ནི་དེའི་
ཀུན་སློང་དགེ་སྡིག་གི་རྗེས་སུ་འགྲོ་བར་གསུངས་པས་སོ། ། ཁྱད་
པར་བཞི་ལྡན་གྱི་གསུང་རབ་ནི། རྒྱུད་བླ་མ་ལས། གང་ཞིག་དོན་
ལྡན་ཆོས་དང་ཉེར་འབྲེལ་ཞིང་། །ཁམས་གསུམ་ཀུན་ལ་ཉོན་མོངས་
སྤང་ཕྱིར་གསུངས། །ཞི་བའི་ཕན་ཡོན་སྟོན་པར་མཛད་པ་གང་། །དེ་
ནི་དྲང་སྲོང་གསུང་ཡིན་ལྡོག་པ་གཞན། །ཞེས་མཐོ་རིས་དང་ཐར་བ་
ཐོབ་པའི་ཐབས་སོགས་བརྗོད་པས་བརྗོད་བྱ་དོན་དང་ལྡན་པ་དང་།
ཚིག་སྔ་ཕྱིའི་འབྲེལ་ཆགས་པས་བརྗོད་བྱེད་ཚིག་གི་སྐྱོན་དང་བྲལ་བ་
37

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་། ཁམས་གསུམ་གྱི་ཉོན་མོངས་ཅི་རིགས་སྤོང་ཕྱིར་དུ་གསུངས་
པས་དེ་སྤོང་བར་འགྱུར་པའི་བྱེད་ལས་ཅན་དང་། དགོས་པ་ཉོན་
མོངས་པ་དང་སྡུག་བསྔལ་ཞི་བའི་ཕན་ཡོན་སྟོན་པ་སྟེ་བཞིའོ། །
བསྟན་བཅོས་ཀྱི་ངོ་བོ་ནི་མཛོད་ལས། ཆོས་ཀྱི་ཕུང་བོ་བརྒྱད་ཁྲི་དག
། གང་རྣམས་ཐུབ་པའི་གསུང་དེ་དག ། ཚིག་གམ་མིང་ཡིན་དེ་དག་
ནི། །གཟུགས་དང་འདུ་བྱེད་དག་ཏུ་འདུས། །ཞེས་གསུངས་པ་ལྟར།
བྱེ་བྲག་སྨྲ་བས་ཡིད་ཤེས་ཀྱི་ཡུལ་དུ་གྱུར་པའི་མིང་ཡིན་པའི་ཕྱིར་ལྡན་
མིན་འདུ་བྱེད་དུ་འདོད་ལ། མདོ་སྡེ་བས་དེ་དག་གི་ཆ་ཤས་རྣམས་
རྣ་བའི་ཡུལ་དུ་གྱུར་པའི་ཚིག་ཡིན་པས་གཟུགས་སུ་འདུས་པར་འདོད་
དོ། ། བསྟན་བཅོས་ཀྱི་ལྡང་ཚད་ནི། དོན་གྱི་ངོ་བོ་ཙམ་སྟོན་པ་
མིང་། མིང་དུ་མ་འདུས་པ་ལས་དོན་གྱི་ཁྱད་པར་ཙམ་སྟོན་པ་ཚིག
ཚིག་དུ་མ་འདུས་པ་ལས་འཇུག་ལྡོག་གི་དོན་དུ་མ་སྟོན་པ་ཤོ་ལོ་ཀ་
སོགས། དེ་དུ་མ་ལས་ལེའུ་དང་སྐབས་སོགས། དེ་དུ་མ་ལས་
བསྟན་བཅོས་ཆེན་པོ་རྣམས་འགྲུབ་ཅེས་སློབ་དཔོན་སྤྱན་རས་་་་་་
གཟིགས་བརྟུལ་ཞུགས་ཀྱིས་གསུངས་སོ། ། མངོན་པའི་རྒྱན་ལས།
ཆོས་མངོན་པ་བ་རྣམས་ནི། ཡེ་ཤེས་ལ་འཇུག་པ་ལས། སངས་
རྒྱས་ཀྱི་གསུང་གང་ཞེ་ན། གང་དེ་བཞིན་གཤེགས་པའི་བཀའ་དང་
གསུང་དང་བརྗོད་པ་དང་དབྱངས་དང་ངེས་པའི་གསུང་དང་གསུང་
གི་ལམ་དང་གསུང་དབྱངས་དང་གསུང་གི་འཕྲིན་ལས་དང་གསུང་གི་
རྣམ་པར་རིག་བྱེད་ཡིན་ནོ། ། ཞེས་དང་། སངས་རྒྱས་ཀྱི་གསུང་
ཞེས་བྱ་བ་འདི་ཆོས་གང་ཞིག་ཡིན་ཞེ་ན། གང་མིང་གི་ཚིག་དང་
ཚིག་གི་ཚོགས་དང་ཡི་གེའི་ཚོགས་རྣམས་གོ་རིམ་དུ་བཀོད་པ་དང་གོ་
རིམ་དུ་བཞག་པ་དང་གོ་རིམ་དུ་ཡང་དག་པར་སྦྱར་བའོ། ། ཞེས་
38

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
འབྱུང་བས་གཉིས་ཀའི་རང་བཞིན་ཡིན་པའི་ཕྱིར་གཉིས་ཀར་འདུས་
པར་འདོད་དོ། ། ཞེས་དང་། སློབ་དཔོན་བློ་གྲོས་བརྟན་པའི་
ྋདབུས་མཐའི་འགྲེལ་བཤད་ལས། མིང་དང་ཚིག་དང་ཡི་གེའི་་་
ཚོགས་སུ་སྣང་བའི་རྣམ་པར་རིག་པ་རྣམས་ནི་བསྟན་བཅོས་སོ། །
ཞེས་དང༌། རྣམ་པར་རིག་པ་རྣམས་ཇི་ལྟར་མཛད་ཅིང་བརྗོད་ཅེ་
མཛད་པ་དང་འཆད་པའི་རྣམ་པར་རིག་པ་ལས་ཉན་པའི་རྣམ་
་རིག་པ་རྣམས་སྐྱེ་བས་འདི་ལ་ཉེས་པ་མེད་དོ། ། ཞེས་སེམས་
་པའི་ལུགས་ཀྱི་བཀའ་བསྟན་བཅོས་ངོ་བོ་གསུངས་ལ། བཤད་
་ཡིད་ཀྱི་མུན་སེལ་ལས། དབུ་མ་བ་རྣམས་ནི་མདོ་སྡེ་བ་དང་
རྠས་ཙམ་པའི་ལུགས་ཅི་རིགས་པར་འཆད་དོ། ། ཞེས་གསུངས་
། གསེར་ཕྲེང་ལས། སྒྲ་སྤྱིའི་ཕྲེང་བ་ལ་འདོད་ན་བསྟན་
༼བཅོས་དངོས་མེད་དུ་འགྱུར། ཞེས་དང་། ངག་གི་སྒྲ་རང་མཚན་
དལ་འདོད་ན་ཡང་ངག་ཏུ་མ་ཐོན་ན་བསྟན་བཅོས་མ་བརྩམས་པ་
དང་བསེ་རུ་ལྟ་བུས་ཀྱང་གདུལ་བྱ་ལ་ཆོས་མ་བསྟན་པར་འགྱུར་རོ། །
ས་གསུངས་ལ། དེས་ན་བསྟན་བཅོས་ནི་མིང་སྤྱི་ལྡན་མིན་ཁོ་ན་
མུ་ཡིན་ཏེ། གཞན་དུ་ན་སྡེ་སྣོད་གསུམ་མང་དུ་ཐོས་པ་མེད་པར་
འགྱུར་ཞིང་། སྒྲ་ཁོ་ན་ཡང་མ་ཡིན་ཏེ། འགྲེལ་བ་ལས། ཡང་ཇི་
ཐང་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་བར། གང་གང་
དོན་ནི་གང་གང་ལ། །ཇི་ལྟ་ཇི་ལྟར་ཉན་འདོད་པ། །དེ་དེ་ལ་དོན་དེ་
དང་དེ།་། སྒྲ་མེད་ཀྱང་དེ་དེ་ལྟར་སྣང། ། ཞེས་བྱ་བ་གསུངས་ཏེ།
ཞེས་དང་། སྒྲ་མེད་ཀྱང་གང་ཞིག་དོན་གང་ལ་རྣམ་པ་ཇི་ལྟར་ཉན་
ཕར་འདོད་པ་དེའི་རྣམ་པར་ཤེས་པ་ལ་དོན་དེ་ཁོ་ན་སྣང་བར་འགྱུར་
༄ས་སྒྲ་མེད་པར་ཆོས་སྟོན་པ་ཞེས་བྱ་སྟེ། ཞེས་གསུངས་པའི་ཕྱིར།
39 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསུང་རབ་ཡན་ལག་བཅུ་གཉིས་ནི། སྙིང་བོ་མཆོག་ལས། མདོ་
སྡེ་དབྱངས་བསྙད་ལུང་བསྟན་དང་། ཚིགས་བཅད་ཆེད་བརྗོད་་
གླེང་གཞི་དང་། །རྟོགས་བརྗོད་དེ་ལྟ་བུ་བྱུང་དང་། །སྐྱེས་རབས་
ཤིན་ཏུ་རྒྱས་པ་དང་། །རྨད་བྱུང་གཏན་ལ་དབབ་པའི་སྡེ། །གསུང་
རབ་ཡན་ལག་བཅུ་གཉིས་ཡིན། །ཞེས་དང་། ཀུན་བཏུས་ལས།
ཆོས་ཞེས་བྱ་བ་ནི་མདོ་ཡི་སྡེ་དང་། དབྱངས་ཀྱིས་བསྙད་པའི་སྡེ་
དང་།། ལུང་དུ་བསྟན་པའི་སྡེ་དང་། ཚིགས་སུ་བཅད་པའི་སྡེ་
དང་། ཆེད་དུ་བརྗོད་པའི་སྡེ་དང་། གླེང་གཞིའི་སྡེ་དང་།
རྟོགས་པ་བརྗོད་པའི་སྡེ་དང༌། དེ་ལྟ་བུ་བྱུང་བའི་སྡེ་དང༌། སྐྱེས་
བུའི་རབས་ཀྱི་སྡེ་དང་། ཤིན་ཏུ་རྒྱས་པའི་སྡེ་དང༌། རྨད་དུ་བྱུང་
བའི་སྡེ་དང་། གཏན་ལ་དབབ་པར་བསྟན་པའི་སྡེའོ། ། མདོ་ཡི་
སྡེ་གང་ཞེ་ན། གང་སྨོས་པའི་ཚུལ་གྱིས་རྐྱང་བར་གསུངས་པ་སྟེ།
ཞེས་སོགས་དང་། དབྱངས་ཀྱིས་བསྙད་པའི་སྡེ་གང་ཞེ་ན།
མདོའི་སྡེ་དེ་ཉིད་དུ་དབུས་དང་མཐའ་མར་ཚིགས་སུ་བཅད་དེ་་་་་
དབྱངས་ཀྱིས་བསྙད་པའོ། ། ཞེས་དང་། ལུང་དུ་བསྟན་པའི་སྡེ་
གང་ཞེ་ན། གང་ལས་ཉན་ཐོས་འདས་ཏེ་འཆི་བའི་དུས་བྱས་པ་
དང་འབྱུང་བ་ལུང་སྟོན་པའོ། ། ·ཚིགས་སུ་བཅད་པའི་སྡེ་གང་ཞེ་
ན། ཚིགས་སུ་བཅད་པ་སྦྱར་ནས་གསུངས་པ་སྟེ། ཞེས་དང་།
ཆེད་དུ་བརྗོད་པའི་སྡེ་གང་ཞེ་ན། གང་ཡི་རངས་ནས་བརྗོད་་་་
པའོ། ། གླེང་གཞིའི་སྡེ་གང་ཞེ་ན། གང་གི་ཆེད་དུ་གསུངས་པ་
དང་། བྱུང་བ་དང་བཅས་པའི་བསླབ་པ་བཅས་པ་གསུངས་
པའོ། ། · རྟོགས་པ་བརྗོད་པའི་སྡེ་གང་ཞེ་ན། དཔེ་དང་བཅས་
པར་གསུངས་པའོ། ། དེ་ལྟ་བུ་བྱུང་བའི་སྡེ་གང་ཞེ་ན། གང་
40

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
སྔོན་གྱི་སྦྱོར་བ་དང་ལྡན་པའོ། ། སྐྱེས་པའི་རབས་ཀྱི་སྡེ་གང་ཞེ་ན།
གང་བྱང་ཆུབ་སེམས་དཔའི་སྤྱོད་པ་དང་ལྡན་པའོ།། ཞེས་དང་།
གསུང་རབ་ཡན་ལག་དགུ་ནི། གླེང་གཞི་ནས་སྐྱེས་རབས་ཀྱི་བར་
འདི་བཞི་གཅིག་ཏུ་བསྡོམས་ཏེ་གླེང་གཞིའི་སྡེ་ཞེས་གཅིག་ཏུ་བགྲང་
བའོ།། ཤིན་ཏུ་རྒྱས་པའི་སྡེ་གང་ཞེ་ན། གང་བྱང་ཆུབ་སེམས་
དཔའི་སྡེ་སྣོད་དང་ལྡན་པའོ། ། ཞེས་དང་། རྨད་དུ་བྱུང་བའི་
སྡེ་གང་ཞེ་ན། གང་ལས་ཉན་ཐོས་དང་བྱང་ཆུབ་སེམས་དཔའ་དང་
སངས་རྒྱས་རྣམས་ཀྱི་ངོ་མཚར་རྨད་དུ་བྱུང་བའི་ཆོས་བསྟན་པའོ། །
གཏན་ལ་དབབ་པར་བསྟན་པའི་སྡེ་གང་ཞེ་ན། གང་དུ་ཆོས་ཀྱི་
མཚན་ཉིད་ཕྱིན་ཅི་མ་ལོག་པར་བསྟན་པའོ། ། མདོ་ཡི་སྡེ་ལ་་་
སོགས་འདི་དག་ནི་སྡེ་སྣོད་གསུམ་དུ་འགྱུར་ཏེ། ཞེས་མདོ་སྡེ་ནས་
ཆེད་དུ་བརྗོད་པའི་བར་ལྔ་ནི། ཉན་ཐོས་ཀྱི་མདོ་སྡེའི་སྡེ་སྣོད་དང་།
གླེང་གཞིའི་སྡེ་ནས་སྐྱེས་རབས་ཀྱི་བར་བཞི་ནི། འདུལ་བའི་སྡེ་སྣོད་
དང་། ཤིན་ཏུ་རྒྱས་པའི་སྡེ་དང་། རྨད་དུ་བྱུང་བའི་སྡེ་གཉིས་ནི།
ཐེག་ཆེན་གྱི་མདོ་སྡེའི་སྡེ་སྣོད་དང༌། གཏན་ལ་དབབ་པར་བསྟན་
པའི་སྡེ་ནི། ཐེག་པ་ཆེ་ཆུང་གཉིས་ཀའི་མངོན་པའི་སྡེ་སྣོད་དུ་་་་
གསུངས་སོ། ། ཉན་ཐོས་ཀྱི་ས་ལས། གླེང་གཞིའི་སྡེ་ནི་འདུལ་
བའི་སྡེ་སྣོད་ཡིན་ལ། གཏན་ལ་དབབ་པའི་སྡེ་ནི་མངོན་པའི་སྡེ་
སྣོད་དང་། དེ་དག་གི་ལྷག་མ་བཅུ་ནི་མདོ་སྡེའི་སྡེ་སྣོད་དུ་གསུངས་
ལ། འདི་ནི་ཐེག་དམན་གྱི་སྡེ་སྣོད་ཉིད་ལ་ཡན་ལག་བཅུ་གཉིས་
དང་དེ་ལ་སྡེ་སྣོད་གསུམ་དུ་བྱས་སམ་སྙམ་མོ། ། མངོན་པའི་རྒྱན་
ལས། ལེགས་པར་བརྟགས་ན་མདོ་སྡེ་དང་དབྱངས་ཀྱིས་བསྙད་པ་
དང་ཚིགས་སུ་བཅད་པ་ལ་སོགས་པ་ལ་ཐེག་ཆེན་གྱི་མདོ་སྡེའང་སྣང་
41

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བའི་ཕྱིར་དང་། རྟོགས་པ་བརྗོད་པ་ལ་སོགས་པ་ལ་ཡང་གཞན་
གཉིས་སྣང་བའི་ཕྱིར་དང་། ཉན་ཐོས་ཀྱི་རྨད་དུ་བྱུང་བའི་སྡེ་ནི།
ཉན་ཐོས་ཀྱི་མདོ་སྡེའི་སྡེ་སྣོད་དུ་རིགས་པའི་ཕྱིར་དེ་ཁོ་ན་ལྟར་ངེས་པ་
ནི་མི་སྣང་ངོ་། ། ཞེས་མཆིམས་འཇམ་པའི་དབྱངས་ཀྱིས་གསུངས་
སོ། ། བྱང་ས་ལས་ཀྱང་། གསུང་རབ་ཡན་ལག་བཅུ་གཉིས་ལས།
ཤིན་ཏུ་རྒྱས་པའི་སྡེ་ནི་བྱང་ཆུབ་སེམས་དཔའི་སྡེ་སྣོད་དོ། ། ལྷག་
མ་ནི་ཉན་ཐོས་ཀྱི་སྡེ་སྣོད་ཡིན་པར་རིག་པར་བྱའོ། ། ཞེས་སོ། །
དེ་དག་ཀྱང་མདོ་སྡེའི་རྒྱན་ལས། སྡེ་སྣོད་དག་ནི་གསུམ་མམ་གཉིས་
ཀྱང་རུང་། །ཞེས་གསུངས་པ་ལྟར། ལྷག་པའི་ཚུལ་ཁྲིམས་དང་།
ཏིང་ངེ་འཛིན་དང༌། ཤེས་རབ་ཀྱི་བསླབ་པ་སྟེ། དེ་གསུམ་རིམ་པ་
བཞིན་གཙོ་བོར་སྟོན་པའི་སྡེ་སྣོད་གསུམ་དང༌། གདུལ་བྱའི་སྒོ་ནས་
ཐེག་པ་ཆེ་ཆུང་གི་སྡེ་སྣོད་གཉིས་སུ་འདུས་པ་ཡིན་ནོ། ། ཡང་་
བཀའ་ལ་དབྱེ་ན། ཞལ་ནས་དངོས་སུ་གསུངས་པ་དང་། བྱིན་
གྱིས་བརླབ་པ་དང༌། རྗེས་སུ་གནང་བའི་བཀའ་གསུམ་ཡོད་པ་ལས།
དང་པོ་ནི་བདེན་བཞིའི་ཆོས་འཁོར་ལྟ་བུའོ། ། གཉིས་པ་ནི་ཤེས་
རབ་སྙིང་པོ་ལྟ་བུ་དང་། གསུམ་པ་ནི། སོ་སོར་ཐར་པའི་མདོ་
དང་འདུལ་བ་ལུང་བཞིའི་བར་སྡོམ་ལྟ་བུ་དང་། མདོ་སོ་སོའི་གླེང་
གཞི་ལྟ་བུ་སྟེ། སྙིང་རྗེ་པདྨ་དཀར་པོ་ལས། མ་འོངས་པའི་དུས་སུ་
ངའི་ཆོས་རྣམས་སྡུད་པར་བྱེད་པ་དེའི་ཚེ། ཐོག་མར་འདི་སྐད་
བདག་གིས་ཐོས་པ་ཞེས་བྱ་བ་ལ་སོགས་པ་རྣམས་ཀྱིས་གླེང་སློང་ལ།
བར་བར་དུ་མཚམས་སྦྱོར་དང་། མཇུག་ཏུ་བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ་ཞེས་བྱ་བ་ཆུག་ཅིག ཅེས་རྗེས་
སུ་གནང་བ་ལྟ་བུའོ། ། སངས་རྒྱས་ཀྱི་བསྟན་པ་ཟེར་བ་ཡང་གཙོ་
42

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བོ་བཀའ་སྡེ་སྣོད་གསུམ་ལ་བྱ་ཞིང་། བསྟན་པ་འཛིན་པ་ཟེར་བ་
ཡང་སྡེ་སྣོད་གསུམ་མམ་དེ་གསུམ་ཅི་རིགས་འཛིན་པ་དང་དེ་དག་གི་
བརྗོད་བྱ་ཉམས་སུ་ལེན་པའི་སྐྱེས་བུ་དམ་པ་དག་ལ་ཟེར་བ་ཡིན་ཏེ།
ཀཱ་རི་ཀཱ་ལྔ་བཅུ་བའི་བརྗེད་བྱང་ལས། དེ་ལྟར་སྡེ་སྣོད་གསུམ་ལ་
བསྟན་པ་ཞེས་བྱའོ། ། ཞེས་དང་། འོད་ལྡན་ལས། འཕགས་
པའི་ཆོས་འདུལ་བ་ལ་མདོ་སྡེ་དང་འདུལ་བ་དང་མ་མོ་འཛིན་པ་དག་
ནི་ཀ་བ་དང་འདྲ་བའི་ཕྱིར། ཀ་བར་གྱུར་པ་ཞེས་བྱ་སྟེ། ཞེས་
དང་། མེ་ཏོག་ཕྲེང་རྒྱུད་ལས། འདུལ་བ་མདོ་སྡེ་མངོན་པ་་་་་་
རྣམས། །མཁས་ཤིང་གྲགས་དང་ལྡན་པ་དང་། །བསོད་ནམས་ཆེན་
པོ་ལ་སོགས་ནི། །བསྐྲད་ཅིང་བཀར་བར་འོས་པ་མིན། །གང་ཕྱིར་
འདི་དག་མུ་སྟེགས་ཀྱི། །རི་དྭགས་སྐྲག་བྱེད་སེངྒེའི་བུ། །དེ་བས་འདི་
དག་སྨད་ན་ནི།།། རང་གི་བསྟན་པ་སྨད་པ་ཡིན། ། ཞེས་དང་།
འདུལ་བ་མདོ་རྩ་བ་ལས། མརྡོ་སྡེ་འཛིན་པ་འོངས་ན་གདུགས་དང་
རྒྱལ་མཚན་དང་བ་དན་ལ་སོགས་པ་དག་གིས་བསུ་བར་བྱའོ། །
འདུལ་བ་དང་མ་མོ་འཛིན་པ་ཡང་ངོ་། །ཞེས་པ་ནས། དགེ་སློང་
ཕྲག་དོག་ཅན་ལ་འདི་དག་བསྟན་པ་འཛིན་པ་ཡིན་ནོ་ཞེས་གོ་བར་
བྱའོ། ། ཞེས་གསུངས་ཤིང་། རྒྱ་ཆེར་འགྲེལ་ལས། དོན་གྱི་སྒོ་
དང་ཚིག་གི་སྒོ་ནས་འདུལ་བ་འཛིན་པ་དང་། མདོ་སྡེ་འཛིན་པ་
དང་། མ་མོ་འཛིན་པར་བྱེད་པས་འདུལ་བ་དང་མདོ་སྡེ་དང་མ་མོ་
འཛིན་པ་སྟེ། ཞེས་གསུངས་སོ། ། མིང་གི་སྒོ་ནས་བསྟན་བཅོས་
ཀྱི་དབྱེ་བ་ནི། རྣམ་པར་གཏན་ལ་དབབ་པ་བསྡུ་བ་ལས། བསྟན་
བཅོས་ནི་གསུམ་སྟེ། ཐོས་པ་ལྷུར་ལེན་པའི་བསྟན་བཅོས་དང་།
རྩོད་པ་ལྷུར་ལེན་པའི་བསྟན་བཅོས་དང་། སྒྲུབ་པ་ལྷུར་ལེན་པའི་
43

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསྟན་བཅོས་སོ། ། དེ་ལ་ཐོས་པ་ལྷུར་ལེན་བའི་བསྟན་བཅོས་ནི་
འདི་ལྟ་སྟེ། བྲམ་ཟེའི་གསང་ཚིག་རྣམས་སོ། ། ·རྩོད་པ་ལྷུར་ལེན་
པའི་བསྟན་བཅོས་ནི་འདི་ལྟ་སྟེ། འདི་ལས་ཕྱི་རོལ་བ་རྣམས་ཀྱི་
གཏན་ཚིགས་ཀྱི་བསྟན་བཅོས་སོ། ། དེ་ལ་སྒྲུབ་པ་ལྷུར་ལེན་པའི་
བསྟན་བཅོས་ནི་འདི་ལྟ་སྟེ། སངས་རྒྱས་ཀྱི་བཀའོ། ། གཞན་
ཡང་བསྟན་བཅོས་གསུམ་སྟེ། དོན་མེད་པའི་བསྟན་བཅོས་དང་།
དོན་ལོག་པའི་བསྟན་བཅོས་དང༌། དོན་དང་ལྡན་པའི་བསྟན་་་་
བཅོས་སོ། ། དེ་དག་ཀྱང་སྔ་མ་རྣམས་དང་ཅི་རིགས་པར་སྦྱར་
བར་རིག་པར་སྦྱར་བར་བྱའོ། ། གཞན་ཡང་བསྟན་བཅོས་གསུམ་
སྟེ། ངན་གཡོའི་བསྟན་བཅོས་དང་། སྙིང་བོ་མེད་པའི་བསྟན་
བཅོས་དང་། སྡུག་བསྔལ་ལས་ངེས་པར་འབྱུང་བའི་བསྟན་བཅོས་
སོ། ། དེ་དག་ཀྱང་སྔ་མ་རྣམས་དང་ཅི་རིགས་པར་སྦྱར་བར་་་
རིགས་པར་སྦྱར་བར་བྱའོ། ། ཞེས་དང༌། ཐོས་རྩོད་སྒྲུབ་པ་ལྷུར་
ལེན་དང་། །དོན་མེད་དོན་ལོག་དོན་དང་ལྡན། །ངན་གཡོ་སྙིང་བྲལ་
སྡུག་བསྔལ་སྤོང་། །བསྟན་བཅོས་དྲུག་བྲལ་གསུམ་དུ་འདོད། །ཅེས་
སོ། ། ཡང་བསྡུ་བ་ལས། བསྟན་བཅོས་ཉེ་བར་སྦྱོར་བ་འདོད་
པས་བདག་ཉིད་ཡོན་ཏན་བཞི་དང་སྦྱར་ནས་བསྟན་བཅོས་ཉེ་བར་
སྦྱར་བར་བྱ་སྟེ། སྔོན་གྱི་སློབ་དཔོན་རྣམས་ལ་ང་རྒྱལ་མི་བྱེད་པ་
དང་། སེམས་ཅན་རྣམས་ལ་སྙིང་རྗེ་ཆེ་བ་དང༌། ཆོས་མཐུན་པ་
བ་རྣམས་ལ་བྱམས་པ་དང་། བདག་ཉིད་མི་སྒྲོགས་པའོ། ། ཞེས་
དང་། ནང་གི་རིག་པ་ནི་རིག་པའི་གནས་ཐམས་ཅད་དང་བསྟན་
བཅོས་ཐམས་ཅད་དང་གཞུང་ལུགས་ཐམས་ཅད་ཀྱི་ནང་ན་མཆོག་
དང་གཙོ་བོ་ཡིན་ནོ། ། ཞེས་དང་། དེ་བཞིན་གཤེགས་པས་་
44

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གསུངས་པའི་མདོ་སྡེ་ཟབ་མོ་སྟོང་བ་ཉིད་དང་ལྡན་པ། རྐྱེན་འདི་
བ་ཉིད་ཀྱི་རྟེན་ཅིང་འབྲེལ་བར་འབྱུང་བ་དང་མཐུན་པ་གང་དག་
ཡིན་པ་དེ་དག་སྤངས་ནས། སྙན་དངགས་མཁན་གྱིས་བྱས་པ་སྙན་
དངགས་ཀྱི་ཡུལ་ཡི་གེ་སྣ་ཚོགས་པ་ཚིག་དང་ཡིག་འབྲུ་སྣ་ཚོགས་པ།
འཇིག་རྟེན་རྒྱང་འཕེན་གྱི་གསང་ཚིག་དང་ལྡན་པ་གང་དག་ཡིན་པ་
དེ་དག་ལ་གུས་པར་བྱེད། ཅེས་སོ། ། བཤད་སྦྱར་ཡིད་ཀྱི་མུན་
སེལ་ལས། མདོ་སྡེས་ཞེ་སྡང་ཅན་ལྷག་པའི་སེམས་དང་། འདུལ་
བས་འདོད་ཆགས་ཅན་ཚུལ་ཁྲིམས་ཀྱི་དང་། མངོན་པས་གཏི་མུག་
ཅན་ཤེས་རབ་ཀྱི་བསླབ་པ་ཅན་དུ་འཆོས་པས་སྡེ་སྣོད་གསུམ་གྱིས་
གདུལ་བྱའི་སེམས་ཉོན་མོངས་ཅན་ལས་བསླབ་པ་གསུམ་ལྡན་དུ་་་
འཆོས་ཤིང་། ཏཱ་ར་ན་སྒྲོལ་བའམ་ཏྲ་ཡ་སྐྱོབ་པ་སྟེ་ཉོན་མོངས་ཀྱི་
འབྲས་བུ་ངན་འགྲོ་དང་སྲིད་པའི་སྡུག་བསྔལ་ལས་སྐྱོབ་པས་བསྟན་
བཅོས་ཏེ་བཀའ་དང་ནང་རིག་པའི་བསྟན་བཅོས་ཀུན་ལ་ཚང་ངོ་། །
ཞེས་སོ། ། ལུང་རྣམ་འབྱེད་ལས། རྒྱལ་བ་སྟོན་པ་དེ་ཡི་བསྟན་
བཅོས་དག ། མདོ་དང་ཆོས་མངོན་ཡིན་གསུངས་འདུལ་བ་ནི། །
སྟོན་དང་བསྟན་བཅོས་དངོས་ཡིན་དེ་ཡི་ཕྱིར། །ཞེས་གསུངས་བ་
ལྟར་སྤྱིར་རྒྱལ་བའི་ལུང་སྡེ་སྣོད་གསུམ་བསྟན་བཅོས་ཡིན་ཡང་
བཀའ་བསྟན་གཉིས་སུ་ཕྱེ་བའི་བསྟན་བཅོས་མིན་ཏེ། བློ་གྲོས་རབ་
གནོན་གྱི་ཞུས་པའི་མདོ་ལས། ཆོས་རྣམས་ཐམས་ཅད་བཀའ་དང་
བསྟན་བཅོས་གཉིས། །ལེགས་པར་གསུངས་དང་དེ་ཡི་དགོངས་་་་་
འགྲེལ་བ། །དེ་ཡི་དབང་གིས་ཤཱཀྱའི་བསྟན་པ་ཡང་། །འཇིག་རྟེན་
ཁམས་འདིར་ཡུན་རིང་གནས་པར་འགྱུར། །ཞེས་གསུངས་པའི་ཕྱིར།
དེ་ཡང་བཅོམ་ལྡན་འདས་ཀྱིས་ལེགས་པར་གསུངས་པའི་སྡེ་སྣོད་་་
45 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསུམ་ནི་བཀའ་བསྟན་གཉིས་སུ་ཕྱེ་བའི་བཀའ་དང་། དེ་དག་གི་
དགོངས་འགྲེལ་རྒྱན་དྲུག་མཆོག་གཉིས་སོགས་རྒྱ་བོད་ཀྱི་སློབ་དཔོན་
རྣམས་ཀྱིས་བརྩམས་པའི་གསུང་རབ་རྣམས་ལ་བསྟན་བཅོས་ཟེར།
བཀའ་སྡེ་སྣོད་གསུམ་གྱི་དགོངས་པ་བསྟན་བཅོས་རྣམ་དག་རྣམས་
ཀྱིས་ཇི་ལྟར་བཀྲལ་བ་བཞིན་འཆད་ཉན་བཤད་སྒྲུབ་ཀྱི་རྒྱུན་མ་ཆད་
ན། དེ་ཡི་དབང་གིས་འཇིག་རྟེན་གྱི་ཁམས་འདིར་སྟོན་པ་ཤཱཀྱ་ཐུབ་
པའི་བསྟན་པའང་རིང་དུ་གནས་པར་འགྱུར་རོ་ཞེས་གསུངས་པ་ཡིན་
ནོ། །
བཞི་བ་མངོན་པར་རྟོགས་པ་ནི། ཨ་བྷི་ས་མ་ཡ་ཞེས་པའི་ཨ་
བྷི་དོན་བཅུ་གཉིས་ལ་འཇུག་ཀྱང་འདིར་མངོན་དུ་ཕྱོགས་པ། ས་མ་
ནི་དོན་བཅུ་གསུམ་ལ་འཇུག་ཀྱང་འདིར་ཡང་དག་པར་ངེས་པ། ཨ་
ཡ་ནི་ངེས་པར་མངོན་པར་རྟོགས་པ་སྟེ། ཁོང་དུ་ཆུད་པའི་དོན་
ཏོ། ། ལྔ་བ་རྒྱན་ཏེ། ཇི་སྐད་དུ། མདོ་སྡེ་རྒྱན་ལས།
གཟུགས་རྒྱུན་རང་བཞིན་ཡོན་ཏན་ལྡན་པ་མེ་ལོང་ནང་སོང་བ། །
མཐོང་བའི་དབང་གིས་མི་རྣམས་རབ་ཏུ་དགའ་བའི་མཆོག་བསྐྱེད་
པ། །དེ་བཞིན་ལེགས་གསུངས་རྟག་ཏུ་རང་བཞིན་ཡོན་ཏན་ལྡན་པ་
ཡི། །ཆོས་ཀྱང་དོན་རྣམས་ཕྱེ་བས་མཁས་རྣམས་འདི་ན་དགའ་་་་་་
མཆོག་བསྐྱེད། །ཅེས་དང་། སློབ་དཔོན་དཔའ་བོས། སྦྱིན་ལལ་
སོགས་པའི་བསོད་ནམས་འདི་དག་ནི། །ཤེས་རབ་མགོན་བཅས་ལྷག་
པར་མཐུ་ལྡན་འགྱུར། །གསེར་གྱི་རྒྱན་བཟང་རྣམ་པ་སྣ་ཚོགས་ལ། །
རིན་ཆེན་འཕྲ་བཀོད་འོད་ཀྱིས་གསལ་བ་བཞིན། །ཞེས་གསུངས་པ་
ལྟར། རང་བཞིན་གྱི་རྒྱན་བཟང་བོ་གསེར་གྱི་པ་ཏྲ་སྣ་ཚོགས་རིན་
པོ་ཆེ་སྣ་ཚོགས་ཀྱིས་འཕྲ་བཀོད་པ་མཐོང་ན་ལྷག་པར་གསལ་ཞིང་
46

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དགའ་བ་སྐྱེ་བ་ལྟར། རྒྱལ་བའི་ཡུམ་གྱི་གཞུང་བཟང་བོ་རྣམས་རྗེ་
བཙུན་གྱིས་དངོས་པོ་བརྒྱད་དང་དོན་བདུན་ཅུར་ཕྱེ་སྟེ་གསལ་བར་
བསྟན་པས། རྒྱལ་བའི་ཡུམ་གྱི་དོན་འཆད་པ་བོ་དང་ཉན་པ་བོ་ལ་
དགའ་བ་སྐྱེད་པའི་ཕྱིར་རོ། ། དྲུག་པ། ཞེས་བྱ་བ་ནི། བསྟན་
བཅོས་འདི་ཡི་མིང་ལ་དེ་སྐད་ཅེས་བྱའོ་ཞེས་པའོ། ། བདུན་པ་
འགྲེལ་བ་ཞེས་པ་ནི། གང་འགྲེལ་རྒྱུའི་གཞུང་གི་དོན་མདུད་པ་དང་
འདྲ་བར་གྲོལ་བར་བྱེད་པའི་ཐ་སྙད་དེ། དེ་ཡང་ཚིག་རེ་རེ་ནས་
ཞིབ་མོར་འབྱེད་པའི་རྒྱ་ཆེར་འགྲེལ་བ། ཚིག་རེ་རེ་ནས་འབྱེད་པ་
ཚིག་འགྲེལ། རྩ་འགྲེལ་གྱི་དོན་བསྡུས་ཏེ་འགྲེལ་བ་བསྡུས་དོན་དེ།
ལོ་ཆེན་བློ་ལྡན་ཤེས་རབ་ཀྱི་འགྲེལ་བའི་བསྡུས་དོན་ལྟ་བུ། འགྲེལ་
བའི་འགྲེལ་བ་འགྲེལ་བཤད་སོགས་ཡོད་པ་ལས། འགྲེལ་བ་འདི་ནི་
སློབ་དཔོན་ཆོས་ཀྱི་བཤེས་གཉེན་གྱིས་དོན་འགྲེལ་དུ་གསུངས་སོ། །
དེ་ནས་ལོ་ཙཱ་བས་བཀོད་པའི་ཇམ་གྲངས་དང་འགྱུར་ཕྱག་ནི། བམ་
པོ་དང་བོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། ། ཞེས་བྱུང༌། བམ་གྲངས་ནི་གཞུང་ཚད་རྟོགས་
པའི་དོན་དུ་ལོ་ཙཱ་བས་བཀོད་པ་ཡིན་ཞིང་། དེ་ཡང་ཤོ་ལོ་ཀ་ཉི་ཤུ
རྩ་ལྔ་ལ་བམ་པོ་གཅིག་ཏུ་བྱས་པ་མདོ་ཤེས་རབ་སྙིང་བོ་ལྟ་བུ། ཤོ་ལོ་
ཀ་སུམ་བརྒྱ་ལྔ་བཅུ་རེ་དང་བཞི་བརྒྱ་རེ་ལ་བམ་པོ་རེ་རེ་བྱས་པ་རིམ་
པ་བཞིན་དགེ་སློང་ཕ་མའི་སོ་ཐར་གྱི་མདོ་ལྟ་བུ། ཤེར་ཕྱོགས་ཀྱི་
བཀའ་བསྟན་བཅོས་ཕལ་ཆེར་ཤོ་ལོ་ཀ་སུམ་བརྒྱ་རེ་ལ་བམ་པོ་རེ་བྱས་
པ་སྟེ། བམ་གྲངས་ནི་འཆད་འགྱུར་གྱི་བམ་པོ་དེའི་སྔོན་དང་།
ལེའུ་ནི་ལེའུ་དེ་གསུངས་ཟིན་པའི་མཇུག་ཏུ་བཀོད་པ་ཡིན་ལ། བམ་
གྲངས་རྒྱ་གཞུང་དངོས་ལ་དང་པོ་ནས་མེད་ཀྱང་ལེའུ་ནི་ཡོད་དེ།
47

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཤེས་རབ་ཀྱི་ཕ་རོལ་ཏུ་ཕྱིན་པ་གང་ལས་བཙལ་བར་བྱ་ཞེས་པའི་ལན་
དུ། རབ་འབྱོར་གྱི་ལེའུ་ལས་བཙལ་བར་བྱའོ། ། ཞེས་ཤེར་མདོ་
ལས་གསུངས་པའི་ཕྱིར། ཁ་ཅིག བམ་པོ་མར་བལྟ་ལེའུ་ཁ་ཡར་
བལྟ། རྒྱ་དཔེར་མེད་ཕྱིར་ཞར་ལ་བྱུང་བ་གཉིས། ཞེས་བཤད་
དོ། ། ཤོ་ལོ་ཀ་ནི་ཚིགས་བཅད་ཡིན་ན་རྐང་བ་བཞིའོ། ། ལྷུག་
པ་ཡིན་ན་ཚེག་བར་ཉེར་བརྒྱད་ལ་ཤོ་ལོ་ཀ་གཅིག་ཏུ་བགྲང་ངོ་། །
སྐྱབས་འགྲོ་བདུན་ཅུ་བ་ལས། མ་རིག་གཉིད་ལས་སངས་ཕྱིར་་
དང་། །ཤེས་བྱ་ལ་ཡང་བློ་རྒྱས་ཕྱིར། །ཞེས་པ་ལྟར་ཤེས་བྱ་མཐའ་
དག་གསལ་བར་མཐོང་བ་ལ་སྒྲིབ་པའི་མ་རིག་བག་ཆགས་དང་བཅས་
པ་སངས་ཤིང་། ཤེས་བྱ་ཀུན་ལ་ཡེ་ཤེས་ཀྱི་སྣང་བ་རྒྱས་ཤིང་ཁྱབ་
པས་ན་སངས་རྒྱས་ཞེས་བྱའོ། ། རྫོགས་པའི་བྱང་ཆུབ་ཐོབ་པ་ལ་
སེམས་དཔའ་བས་ན་བྱང་ཆུབ་སེམས་དཔའོ། ། དགོས་པ་ཅིའི་
དོན་དུ་ལོ་ཙཱ་བས་ཕྱག་འཚལ་ཞེ་ན། གནས་སྐབས་དང་མཐར་ཐུག་
གི་དོན་ཀུན་འགྲུབ་ཅིང་བར་ཆད་ཞི་བར་བྱ་བའི་ཕྱིར་རོ། །
གསེར་ཕྲེང་ལས། འདིར་སྔ་མ་རྣམས་འདུལ་བའི་ཀླད་དུ་ཐམས་
ཅད་མཁྱེན་པ་དང་། མདོ་སྡེ་ལ་སངས་རྒྱས་དང་བྱང་སེམས་དང་།
མངོན་པ་ལ་འཛམ་དཔལ་གཞོན་ནུར་གྱུར་པ་ལ་ཕྱག་འཚལ་སྨོས་ཤིག་
ཅེས་ལོ་པཎ་གྱིས་བཀས་བཅད་པས་སྡེ་སྣོད་གསུམ་ངོས་འཛིན་གྱི་ཕྱག་
ཡིན་ཞེས་སྤྲོས་ནས་འཆད་ཅིང་། དེ་ལ་ཕྱི་རབས་པ་རྣམས་ཀྱིས་མ་
ངེས་པའི་རྒྱུ་མཚན་དུ་མ་བཤད་ནས ལོ་ཙཱ་བ་རང་དད་པའི་ལྷ་ལ་
ཕྱག་བྱས་པར་འཆད་མོད། འོན་ཀྱང་སྔོན་བསྒྱུར་བའི་འདུལ་བ་
དང་། མངོན་པ་དང་། མདོ་སྡེ་ཕལ་མོ་ཆེ་ལ་ངེས་པ་ཅན་དུ་སྨོས་
འདུག་པས ཕྱིས་མ་ངེས་ཀྱང་དང་བོའི་ཆོས་རྒྱལ་རྣམས་ཀྱི་དུས་སུ་
48

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བཀས་བཅད་པ་འདྲའོ། ། ཞེས་སོ། ། འགྲེལ་བའི་གཞུང་་་་་
དངོས་ལ་ཐོག་མར་སློབ་དཔོན་བཟང་བོའི་ཞབས་ཀྱིས་གཞུང་ལམ་
འབྲས་བུའི་ཤེར་ཕྱིན་ལ་ཕྱག་འཚལ་བ་དང་། དེ་ནས་སློབ་དཔོན་
སྔ་མ་རྣམས་ཀྱིས་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་ཇི་ལྟར་བཀྲལ་
བའི་ཚུལ་དང་། སློབ་དཔོན་རང་ཉིད་ཀྱིས་མདོ་དང་རྒྱན་གྱི་གྱི་་་་
དགོངས་པ་ཇི་ལྟ་བ་བཞིན་རྟོགས་པའི་ཚུལ་དང་། སངས་རྒྱས་་
བཅོམ་ལྡན་འདས་ཀྱི་བཀའ་དྲིན་དང་ཕྱིན་རླབས་ལ་བརྟེན་ནས་མདོ་
དང་བསྟན་བཅོས་ཀྱི་དགོངས་དོན་རྟོགས་པའི་མཁས་པ་དག་གིས།
བཅོམ་ལྡན་འདས་ཀྱི་བཀའ་དྲིན་བཟོ་བ་དང་། བསྟན་པ་དང་འགྲོ་
བ་ལ་ཕན་གདགས་པའི་ཕྱིར་དུ་དུས་དང་འཚམ་པར་མདོ་དང་བསྟན་
བཅོས་ཀྱི་དགོངས་འགྲེལ་རྩོམ་རིགས་སོ་ཞེས་བསྐུལ་བ་དང་།
ས་སྐྱུངས་པའི་སྒོ་ནས་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་་་་
བཤད་པས་རང་ཉིད་ལ་བསོད་ནམས་ཆེན་པོ་ཐོབ་པ་དང་། སྐལ་
བ་དང་ལྡན་པ་གཞན་ལ་ཡང་ཕན་གདགས་པའི་ཕྱིར་དུ་ཐུགས་སྤྲོ་
བའི་ཚུལ་རྣམས་གསུངས་པ་ལས། དང་པོ་ནི། འགྲེལ་པ་ལས།
ཤེས་རབ་ཕ་རོལ་ཕྱིན་པ་ལ། །དེའི་རྒྱན་ཚིག་ལེའུར་བྱས་པ་དག །
ཀུན་གྱི་རྒྱན་དུ་འགྱུར་བ་ནི།།རྣམ་པར་དབྱེ་ཕྱིར་གུས་ཕྱག་འཚལ། །
ཞེས་བྱུང༌། བསྟོད་ཡུལ་གཞུང་ལམ་འབྲས་བུའི་ཤེས་རབ་ཀྱི་ཕ་རོལ་
ཏུ་ཕྱིན་པ་ལ། བསྟོད་པའི་དགོས་པ་མངོན་པར་རྟོགས་པའི་རྒྱན་གྱི་
ཚིག་ལེའུར་བྱས་པ་འདི་ཡུམ་རྒྱས་འབྲིང་བསྡུས་པ་ཀུན་གྱི་རྒྱན་དུ་
དབྱེ་ཞིང་འགྲེལ་བའི་ཕྱིར་དུ་སྒོ་གསུམ་གུས་པས་ཕྱག་འཚལ་ལོ། །
ཞེས་པའོ། ། དེ་ཡང་ཡིན་ཏེ། འདི་ཉིད་ལས། བཅོམ་ལྡན་
འདས་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་རྗེས་སུ་
— 49

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྟོན་པར་མཛད་པ་དེ་ཉིད་ཀྱི་རྒྱལ་བའི་ཡུམ་རྣམ་པ་གསུམ་ཆར་ལས་
བརྗོད་པར་བྱ་བ་ཉིད་དུ་བསྟན་པ་གང་ཡིན་པ་དང་། ཞེས་སོགས་
གསུངས་པས་སོ། ། འཕགས་པ་ཐོགས་མེད་ཀྱིས་བསྟན་བཅོས་
ཆེན་པོའི་རྣམ་བཤད་མཛད་ཚུལ་ནི། འགྲོ་ལ་ཆགས་པས་ཀུན་་
ཆགས་མཛད། །འཕགས་པ་ཐོགས་མེད་སྐྱོབ་ཉིད་ཀྱིས། །མི་ཕམ་
མགོན་ལ་གསན་ནས་ནི། །བསྟན་བཅོས་ཆེན་པོའི་རྣམ་བཤད་་་་་་་་
མཛད། །ཅེས་བྱུང་། སློབ་དཔོན་ཆེན་པོ་འདི་ཉིད་ནི། འཇམ་
དཔལ་རྩ་རྒྱུད་ལས། ཐོགས་མེད་ཞེས་བྱའི་དགེ་སློང་ནི། །བསྟན་
བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་དོན། །རྣམ་
པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད། །
གཞུང་འབྱེད་ངང་ཚུལ་ཅན་དུ་འགྱུར། །དེ་ཡི་རིག་པ་གྲུབ་པ་ནི། །
ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་
བཟང་བོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །
མདོ་ཡི་དེ་ཉིད་དོན་སྡུད་བྱེད། །ལོ་ནི་བརྒྱ་དང་ལྔ་བཅུར་འཚོ། །
ཞེས་ས་སྡེ་ལྔ་དང་སྡོམ་རྣམ་གཉིས་སོགས་ཉིད་ཀྱིས་བརྩམས་པའི་
གསུང་རབ་དང་བཅས་པ་ལུང་བསྟན་ཏོ། ། རྒྱན་སྣང་ལས། དེ་
ཡང་འདི་ལྟར་ཐོས་ཏེ། འཕགས་པ་ཐོགས་མེད་ཀྱིས་གསུང་རབ་མ་
ལུས་པའི་དོན་ཐུགས་སུ་ཆུད་ཅིང་རྟོགས་པ་ཐོབ་པ་ཡིན་དུ་ཟིན་ཀྱང་།
ཟློས་ཏེ་གསུངས་པ་མང་བ་དང༌། ཟློས་ཏེ་གསུང་བ་མ་ཡིན་པའི་
ཕྱོགས་ལ་ཡང་ཚིག་སོ་སོར་བཅད་པ་མ་གཟིགས་པ་དང་། Jཟབ་མོ་
སྟོང་བ་ཉིད་ཀྱིས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་དཔོག་པར་
མ་དཔྱོད་ནས། ཡིད་མི་བདེ་བ་རྗེས་སུ་ཐོབ་པར་གྱུར་ཏེ། དེ་ནས་
དེའི་དོན་དུ་བཅོམ་ལྡན་འདས་འཕགས་པ་བྱམས་པ་མཉེས་པར་བྱས་
50

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ནས། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་བཤད་པ་མངོན་པར་
རྟོགས་པའི་རྒྱན་གྱི་ཚིག་ལེའུར་བྱས་པའི་བསྟན་བཅོས་མཛད་དོ། །
དེ་གསན་ནས་ཡང་སློབ་དཔོན་འཕགས་པ་ཐོགས་མེད་ཀྱིས་སློབ་་
དཔོན་དབྱིག་གཉེན་ལ་སོགས་པ་ལ་ཡང་བཤད་པ་ཡིན་ནོ། །
ཞེས་གསུངས་སོ། ། བསྟན་བཅོས་ཆེན་པོའི་རྣམ་བཤད་མཛད།
ཅེས་པའི་བསྟན་བཅོས་ཆེན་པོ་ནི། སློབ་དཔོན་ཤེས་རབ་འབྱུང་
གནས་བློ་གྲོས་ཀྱིས། འཕགས་པ་དང་སློབ་དཔོན་དག་གིས་མངོན་
པར་རྟོགས་པ་དང་སྦྱར་བ་ལ་མ་ལྟོས་པར་བཤད་པའི་ཕྱིར། ཞེས་
དང༌། སློབ་དཔོན་ཆོས་བཤེས་ཀྱིས་དེ་གཉིས་ཀྱིས་སྐབས་བརྒྱད་དུ་
ཕྱེ་བ་མེད། ཅེས་སློབ་དཔོན་སྐུ་མཆེད་གཉིས་ཀྱིས་རྣམ་བཤད་་
མཛད་ཀྱང་མདོ་རྒྱན་སྦྱར་བ་མིན་པས་འདིའི་བསྟན་བཅོས་ཆེན་པོ་ནི་
ཤེར་ཕྱིན་གྱི་མདོ་ལ་བཞེད་དོ། ། བཤད་སྦྱར་ཡིད་ཀྱི་མུན་སེལ་
ལས། གཞུང་འདིར་བརྗོད་ཚུལ་ལ་བརྟགས་ན་རྒྱན་གྱི་འགྲེལ་བར་
གསལ་ལོ། ། ཞེས་དང་། བུ་སྟོན་རིན་པོ་ཆེས། རྣམ་བཤད་
མཛད་ཅེས་དྲང་ངོ་། །གང་གི་ན། ཡུམ་གྱི་དོན་མ་ལུས་པ་བསྡུས་
པར་བྱེད་པས་བསྟན་བཅོས་ཆེན་པོ་སྟེ། མངོན་པར་རྟོགས་པའི་
རྒྱན་ནོ། ། ཞེས་སོ།། རྗེ་རིན་པོ་ཆེས། སྐུ་མཆེད་གཉིས་
ཀས་རྒྱན་དང་མ་སྦྱར་བར་མདོ་ཉི་ཚེ་བཀྲལ་བར་གྲགས་པས་་་་་་་་
མདོའོ། ། ཡང་ན་བསྟན་བཅོས་དང་མདོ་མ་སྦྱར་ཡང་དེ་གཉིས་
བརྗོད་བྱ་གཅིག་པ་ལ་དགོངས་སོ། ། ཞེས་གསུངས་སོ། ། རྣམ་
བཤད་མཛད་པ་ནི་དེ་ཉིད་རྣམ་ངེས་ཞེས་བྱ་བའི་འགྲེལ་བ་སྟེ།
རྒྱན་སྣང་ལས། དེ་ཉིད་རྣམ་པར་ངེས་པར་བཤད་པ་རབ་ཏུ་སྦྱར་
མཛད། ཅེས་གསུངས་པ་ལྟར་རོ། ། ཆགས་པ་ནི། སྙིང་རྗེ་ལ་
51

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཏགས་པ་སྟེ། འདོགས་པའི་རྒྱུ་སེམས་ཅན་མི་འདོར་བར་འདྲ་
བས་སོ། ། ཞེས་ལུང་གི་སྙེ་མར་རོ། ། གཉིས་པ་སློབ་དཔོན་
དབྱིག་གཉེན་གྱིས་ཕྱེ་ཚུལ་ནི། འགྲོ་དོན་རྩ་ལག་དབྱུག་གི་་་་་་་་་་་
གཉེན། །རང་གི་མོས་པ་གཙོར་བྱེད་པས། །ཤེས་བྱ་ནང་གི་ཡིན་པ་
ལ། །ཡང་དག་བརྟེན་ནས་རྣམ་པར་གྲོལ། །ཞེས་བྱུང༌། འགྲོ་བའི་
རྩ་ལག་དམ་པ་ཆེན་པོ་སློབ་དཔོན་དབྱིག་གཉེན་གྱིས་ནི། ཁམས་
གསུམ་པོ་འདི་ནི་སེམས་ཙམ་མོ་ཞེས་པ་ལྟ་བུའོ་མདོ་ལ་བརྟེན་ནས་
ཆོས་ཐམས་ཅད་ནང་སེམས་ཀྱི་བདག་ཉིད་དུ་མོས་པ་གཙོ་བོར་བྱས་
ཏེ། ཤེར་ཕྱིན་གྱི་མདོ་སྡེ་རིན་པོ་ཆེའི་དོན་སེམས་ཙམ་པའི་གྲུབ་
མཐའ་དང་མཐུན་པར་ཤེས་བྱ་ཐམས་ཅད་ནང་ཤེས་པའི་བདག་ཉིད་
ཡིན་པའི་ཚུལ་ལྟར་བཀྲལ་ལོ། ། སློབ་དཔོན་འདི་ཡང་འཇམ་་་
དཔལ་རྩ་རྒྱུད་ལས། དེ་འོག་རྣམ་པར་གྲགས་པ་ནི། །ཡི་གེ་དང་པོ་
བ་བསྟན་པ། །ལྷོ་ཡི་ཕྱོགས་སུ་བྲམ་ཟེ་ནི། །སྟོན་པའི་བསྟན་ལ་དེ་
གཙོ་བྱེད། །མཆོད་རྟེན་ཀུན་དགའ་ར་བར་གནས། །སྟོན་པའི་་
གཟུགས་བརྙན་ཡིད་འོང་གིས། །ས་ནི་རྒྱ་མཚོ་གཉིས་མཐར་ཐུག །
ཐམས་ཅད་ཀྱི་ནི་རྒྱན་དུ་བྱས། །ཞེས་ལུང་བསྟན་ཏོ། ། སློབ་་
དཔོན་འདིས་མཛད་པའི་འགྲེལ་བ་ནི་ཉི་ཁྲི་གཞུང་འགྲེལ་ཡིན་པར་
བཤད་དོ། ། གསུམ་པ་འཕགས་པ་རྣམ་པར་གྲོལ་བའི་སྡེས་ཕྱེ་
ཚུལ་ནི། འཕགས་པའི་ཁོངས་སུ་གཏོགས་པ་ཡི། །རྣམ་པར་གྲོལ་
བ་ཞེས་བྱས་ཀྱང་། །དེས་བྱས་བྱས་པ་མིན་མཐོང་ནས། །དབུ་མར་
གནས་པའི་བློས་རྣམ་ཕྱེ། །ཞེས་བྱུང་། འཕགས་པའི་ཁོངས་སུ་་
གཏོགས་པའི་འཕགས་པ་རྣམ་གྲོལ་སྡེ་ཡིས། སློབ་དཔོན་དབྱིག་
གཉེན་གྱིས་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་སེམས་ཙམ་པའི་
52

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གྲུབ་མཐའ་དང་རྗེས་སུ་མཐུན་པར་བཀྲལ་བ་དེ་ཉིད་མདོའི་དོན་གཙོ་
བོ་མིན་པར་མཐོང་ནས། མདོ་དང་རྒྱན་གྱི་དགོངས་དོན་བདེན་
པར་གྲུབ་པའི་རྟག་མཐའ་དང་། ཐ་སྙད་དུའང་མེད་པའི་ཆད་་
མཐའ་དང་བྲལ་བའི་དབུ་མའི་གྲུབ་མཐའ་དང་མཐུན་པར་གཟིགས་
ནས། ཚུལ་དེ་དང་མཐུན་པར་འཕགས་པས་ཉི་ཁྲི་ལྔ་སྟོང་བ་དང་
བསྟན་བཅོས་མངོན་པར་རྟོགས་པའི་རྒྱན་སྦྱར་བའི་བཤད་སྲོལ་ཆེན་
པོ་ཐོག་མར་ཕྱེ་བའི་བཀའ་དྲིན་མཛད་དོ། ། ཉི་ཁྲི་སྣང་བ་ལས།
དེ་ལྟར་འཇིག་རྟེན་འདི་ནི་སོང་ཞིང་རྗེས་སོང་ལམ་ལ་བརྟེན་པ་ཞེས་
བྱ་དང་། །གང་ཕྱིར་སངས་རྒྱས་ལམ་གང་ཡིན་པར་བློས་བྱས་མིན་
ཡང་མཐོང་བ་ལྐོག་གྱུར་པ། །དེས་ན་ཁོ་བོས་འགྲོ་བ་རྣམས་ལ་ཕན་
ཕྱིར་མི་ཡིས་སྔོན་ཆད་མ་མྱོང་འདི། །ཤེས་རབ་ཕ་རོལ་ཕྱིན་ཚུལ་་
མཁས་པ་རྣམས་ལ་ཕྱོགས་ཙམ་གསལ་བར་བྱས་པ་ཡིན། །ཞེས་དང་།
འདི་ཉིད་ལས། འཕགས་པ་རྣམ་པར་གྲོལ་སྡེ་ཡི། །མཐུ་ཡིས་དོན་
མཐོང་སྒོ་ནས་ནི། །གོ་བར་སླ་ཕྱིར་ཚིག་དང་ནི། །ངག་སོགས་སྦྱོར་
བ་མ་བྱས་པར།·། ནས། འདི་ནི་སེང་གེ་བཟང་བོས་བྱས། །
ཞེས་གསུངས་པ་ལྟར་རོ། ། བཞི་བ་བཙུན་པ་གྲོལ་སྡེས་ཕྱེ་ཚུལ་ནི།
དེ་ཡི་འོག་ཏུ་རྣམ་གྲོལ་སྡེ། །དད་པའི་ས་ལ་གནས་པ་ཡི །བསྟན་
བཅོས་མཐའ་དག་མ་རྙེད་པར། །རང་དང་རྗེས་མཐུན་རྣམ་བཤད་
བྱས། །ཞེས་བྱུང་། ཐེག་ཆེན་ཚོགས་ལམ་དད་པའི་ས་ལ་གནས་
པའི་བཙུན་པ་གྲོལ་སྡེས་ནི། ཡུམ་རྒྱས་འབྲིང་བསྡུས་པ་མཐའ་དག་
གིས་མངོན་པར་རྟོགས་པ་བརྒྱད་ཀྱི་རིམ་པ་ཚང་བར་སྟོན་པ་མ་རྙེད་
པ་སྟེ་མ་རྟོགས་པར་རང་གིས་ཇི་ལྟར་རྟོགས་པ་དང་རྗེས་སུ་མཐུན་
པར་ཉི་ཁྲི་རྣམ་འགྲེལ་མཛད་དོ། ། དེ་ལྟར་སློབ་དཔོན་སྔ་མ་་་
53

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཞིའི་གསུངས་ཚུལ་བཀོད་པ་ནི། སློབ་དཔོན་སེངྒེ་བཟང་བོ་་་་་
བདག་ཉིད་ལ་སློབ་དཔོན་སྔ་མའི་མན་ངག་དང་ལྡན་པར་བསྟན་པ་
སྟེ། ལོ་ཙཱ་བ་ཆེན་པོའི་བསྡུས་དོན་ལས། བླ་མ་རྒྱུད་པའི་འགྲེལ་བ་
སྟོན་པ་ནི་འགྲོ་ལ་ཆགས་པས་ཞེས་བྱ་བ་ལ་སོགས་པའི་ཚིགས་སུ་་
བཅད་པ་དྲུག་གོ ། འདིས་ནི་ཁོ་བོའི་བཤད་པ་འདི་ནི་འཕགས་
པ་བྱམས་པས་སློབ་དཔོན་ཐོགས་མེད་ལ་བཤད་པ་དང་། དེས་་
མཛད་པའི་བཤད་པའང་བདག་གིས་ཐོས་ནས་བཤད་པའི་ཕྱིར་དང་།
གཞན་ཡང་དེ་ལས་མི་གསལ་བ་ཡང་སློབ་དཔོན་དབྱིག་གཉེན་དང་།
འཕགས་པ་རྣམ་གྲོལ་སྡེ་དང༌། བཙུན་པ་རྣམ་གྲོལ་སྡེས་བཤད་པའི་
རྗེས་སུ་ཡང་འབྲངས་པའི་ཕྱིར་ན། བླ་མ་རྒྱུད་པའི་འབྲེལ་བ་ལ་
བརྟེན་ནས་རྙེད་པའི་དོན་བརྗོད་པའི་ཕྱིར་ཡིད་མི་ཆེས་པར་མི་བྱའོ་
ཞེས་བྱ་བའི་དོན་ནོ། ། ཞེས་སོ། ། ཚིག་གསལ་ལས། ཅིའི་
ཕྱིར་མཁན་པ་འདི་བཞིས་ཕྱེ་ཚུལ་བཀོད་ཅེ་ན། རང་ཉིད་སྔོན་གྱི་
མཁས་པ་རྣམས་ཀྱི་ལུགས་ལ་མཁས་པར་བསྟན་པས་རང་གི་གཞུང་ལ་
གཞན་འཇུག་པར་བྱ་བའི་ཕྱིར་དང་། གཞུང་དུ་མ་ཚོལ་བ་རྣམས་
ལ་ཕན་གདགས་པར་བྱ་བའི་ཕྱིར་རོ། ། ཞེས་དང༌། སློབ་དཔོན་
ཤེར་འབྱུང་གིས། ཁྱོད་ཀྱིས་རྩོམ་མི་རིགས་ཏེ། སྔོན་གྱི་སློབ་་་་
དཔོན་རྣམས་མདོ་ལ་རྨོངས་པ་བཟློག་ཟིན་ལ། མ་བཟློག་ན་ཁྱེད་
ཀྱིས་ཀྱང་བཟློག་མི་ནུས་སོ་ཞེ་ན། བཅོམ་ལྡན་འདས་མའི་བཤད་པ་
དང་ཊཱི་ཀ་མཛད་པའི་འཕགས་པ་དང་སློབ་དཔོན་གྱིས་ནི་གཞི་ལམ་
རྣམ་པ་ཐམས་ཅད་བསྡུས་ཀྱང་མངོན་རྟོགས་དང་མ་སྦྱར་ཞིང་།
སེམས་ཙམ་དུ་བཀྲལ་བས་ན་རྨོངས་པ་ཐམས་ཅད་མ་བཟློག་ལ།
འགྲེལ་བ་དང་རྣམ་འགྲེལ་མཛད་པའི་འཕགས་པ་དང་། སློབ་་་་
54

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དཔོན་དག་གིས་ཀྱང་མངོན་རྟོགས་དང་སྦྱར་ཡང་ཀུན་གྱི་རྒྱན་དུ་མ་
གྱུར་ཅིང་མ་ཚང་བའི་དོགས་པ་མ་བཟློག་གོ་ཞེས་བཤད་དོ། །
འགྲེལ་བ་དག་ལས། ཀུན་གྱི་རྒྱན་དུ་འགྱུར་པའི་འགྲེལ་བ་རྩོམ་ན།
ཀུན་གྱི་རྒྱན་ཡིན་པར་གང་ལས་རྟོགས་ཞེ་ན། མཁས་པ་བཞིའི་
བཤད་པ་ལས་སོ་ཞེས་དང༌། རྣམ་པར་དབྱེ་ཞེས་རྩོམ་པར་དམ་
བཅས་པ་ལ། ཅི་མངོན་པར་རྟོགས་པའི་རྒྱན་གྱི་འགྲེལ་བ་གཞན་
དག་ཀྱང་ཡོད་དམ་ཞེ་ན། ཡོད་ཅེས་འགྲེལ་སྒྲིག་ཚུལ་གཉིས་འབྱུང་
ངོ་། ། དེ་ནས་སློབ་དཔོན་རང་ཉིད་ཀྱིས་མདོ་དང་རྒྱན་གྱི་
དགོངས་དོན་མ་ལུས་པ་རྟོགས་ཤིང་རྙེད་པས་སྤྲོ་བ་སྐྱེས་པའི་ཚུལ་ནི།
དེ་ལྟར་མཁས་པས་སྣང་བྱས་ཤིང་། །འགའ་ཞིག་ཁོ་ནས་མ་རྙེད་
པའི། །བསྟན་བཅོས་མཐའ་དག་འདི་དེ་ལྟར། །རྙེད་པ་གང་དེ་ཡ་
མཚན་ནོ། ། ཞེས་བྱུང་། དེ་ལྟར་འཕགས་པ་གྲོལ་སྡེས་མདོ་
བསྟན་བཅོས་ཀྱི་དགོངས་པ་རང་གིས་རྟོགས་པར་མ་ཟད་གདུལ་བྱ་
གཞན་ལ་ཡང་ཕན་གདགས་པའི་ཕྱིར་དེ་དག་གི་དགོངས་འགྲེལ་་་
བརྩམས་ཏེ་སྣང་བར་བྱས་ཤིང་། སློབ་དཔོན་ཐོགས་མེད་སྐུ་མཆེད་
དག་གིས་ནི་གདུལ་བྱའི་དབང་གིས་ཤེར་ཕྱིན་གྱི་མདོ་སྡེ་རིན་པོ་ཆེ་
དབུ་མའི་ཕྱོགས་སུ་མ་བཀྲལ་ལ བཙུན་པ་གྲོལ་སྡེས་ནི་བསྟན་
བཅོས་མཐའ་དག་གི་དོན་མ་རྙེད་པས། མདོ་བསྟན་བཅོས་མཐའ་
དག་གི་དོན་འདི་དག་རྗེ་བཙུན་བྱམས་པའི་དགོངས་པར་ཇི་ལྟར་
གནས་པ་དེ་ལྟར་སེང་བཟང་བདག་གིས་རྙེད་པ་ནི་སྔོན་བསོད་ནམས་
ཆེན་པོ་བསགས་པ་འདྲ་སྟེ་ཡ་མཚན་ནོ་ཞེས་པའོ། ། དེ་ནས་་་
མཁས་པ་རྣམས་ལ་ལེགས་བཤད་རྩོམས་པར་བསྐུལ་བ་ནི། དེ་ལྟས་
ཤིན་ཏུ་རྙེད་དཀའ་བ། །ཟབ་མོའི་ལམ་འདི་ཅི་ཞིག་ལྟར། །སངས་
- 55

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
་་་་་་་རྒྱས་དབང་གིས་རྙེད་པ་ནི། མཁས་པ་རྣམས་ཀྱིས་དབྱེ་བའི་
རིགས། །ཞེས་བྱུང་། དེ་ལྟ་བུའི་ཤིན་ཏུ་རྙེད་པར་དཀའ་བ་ཤེས་
རབ་ཀྱི་ཕ་རོལ་ཏུ་ཕྱིན་པའི་ཟབ་མོའི་ལམ་གྱི་རིམ་པ་འདི་ཅི་ཞིག་ལྟར་
རྙེད་ཅེ་ན། སྔོན་བསོད་ནམས་ཆེན་པོ་བསགས་པ་དང་། ཚེ་་
འདིར་ཡང་ཤེར་ཕྱིན་གྱི་མདོ་སྡེ་རིན་པོ་ཆེ་ལ་དད་པས་ཐོས་སོགས་
ཀྱིས་བརྩོན་པ་ཆེན་པོ་བྱས་པ་དང༌། དེ་དག་གི་མཐུ་ལས། སངས་
རྒྱས་བཅོམ་ལྡན་འདས་ཀྱི་བྱིན་གྱིས་བརླབས་པའི་དབང་གིས་རྙེད་པ་
སྟེ། དེ་ཕྱིར་མཁས་པ་རྣམས་ཀྱིས་ཀྱང་གདུལ་བྱའི་དབང་བོ་དང་
འཚམ་པར་གཞུང་ཤེར་ཕྱིན་གྱི་འཆད་ཉན་ཡུན་རིང་དུ་གནས་པའི་
ཕྱིར་དུ་མདོ་དང་བསྟན་བཅོས་ཀྱི་དོན་རྣམ་པར་འབྱེད་པར་རིགས་སོ་
ཞེས་པའོ། ། དེ་ནས་ཁེངས་བསྐྱུངས་ཤིང་སྤྲོ་བའི་ཚུལ་ནི། རྣམ་
པ་ཀུན་ཏུ་བདག་གི་ནི། །སྤྱོད་ཡུལ་མིན་ཡང་བསོད་ནམས་དག །
བསྒྲུབ་དང་མཐུན་ཕྱིར་རང་གཞན་ལ། །ཕན་གདགས་འདོད་པས་སྤྲོ་
བ་སྐྱེས། །ཞེས་བྱུང་། མདོ་དང་རྒྱན་གྱི་དོན་ཐམས་ཅད་རྣམ་པ་
ཀུན་ཏུ་བདག་གི་ནི་སྤྱོད་ཡུལ་མིན་ཡང་། ཤེར་ཕྱིན་གྱི་མདོ་སྡེ་རིན་
པ་ཆེའི་དོན་རྣམ་པར་འབྱེད་པ་ནི། བསོད་ནམས་ཆེན་པོ་དག་སྒྲུབ་
པ་དང་རྗེས་སུ་མཐུན་པའི་ཕྱིར་རང་གཞན་ལ་ཕན་གདགས་པར་
འདོད་པས་བསྟན་བཅོས་མངོན་པར་རྟོགས་པའི་རྒྱན་གྱི་དོན་རྣམ་
པར་འབྱེད་པ་ལ་སྤྲོ་བ་སྐྱེས་སོ་ཞེས་པའོ། ། རང་གིས་འབད་པའི་
ཚོགས་ཀྱི་རྗེས་སུ་སངས་རྒྱས་ཀྱི་བྱིན་རླབས་འབྲང་སྟེ། ཆུའི་ཟླ་
བའམ་ལྷས་ཆར་ཕབ་པ་བཞིན་ནོ། ། ཞེས་བུ་སྟོན་རིན་པོ་ཆེས་
གསུངས་སོ། ། དེ་ལྟར་བསྟན་བཅོས་མངོན་པར་རྟོགས་པའི་རྒྱན་
གྱི་འགྲེལ་བའི་སྔོན་དུ་འགྲོ་བ་རྣམས་གསུངས་ནས། མངོན་རྟོགས་
56

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྒྱན་གྱི་མཆོད་བརྗོད་ཀྱི་དོན་འཆད་པ་ལ། ཇི་སྐད་དུ་སློབ་དཔོན་
དབྱིག་གཉེན་གྱིས། མདོ་དོན་སྨྲ་བདག་གིས་ནི། དགོས་པ་་་་་
བསྡུས་པའི་དོན་བཅས་དང་། །ཚིག་དོན་བཅས་དང་མཚམས་སྦྱར་
བཅས། །བརྒལ་ལན་བཅས་ཏེ་བསྙད་པར་བྱ། །ཞེས་གསུངས་པ་
ལྟར་བཤད་ཐབས་ཡན་ལག་ལྔའི་སྒོ་ནས་འཆད་པར་འགྱུར་བས་ཐོག་
མར་མཚམས་སྦྱར་བ་ནི། འཕགས་པ་བྱམས་པ་རང་ཉིད་དམ་པའི་
སྤྱོད་པ་དང་མཐུན་པར་རབ་ཏུ་སྟོན་པས། སོ་སོར་རང་གིས་རིག་
པའི་ཡེ་ཤེས་ཀྱིས། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་
རབ་ཏུ་དང་བ་ནི། ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་
ཡིན་ནོ་ཞེས་ངེས་པར་བཟུང་ནས། གཞན་དག་བཅོམ་ལྡན་འདས་
མ་ཡོན་ཏན་རིན་པོ་ཆེ་ཕུལ་དུ་དབྱུང་དུ་མེད་ཅིང་དཔག་ཏུ་མེད་པའི་
འབྱུང་གནས་ལ་དོན་གྱིས་འཇུག་པར་བྱ་བའི་ཕྱིར་རབ་ཏུ་དང་བ་
བསྐྱེད་པའི་ཆེད་དུ། རེ་ཞིག་དང་པོར་ཡུམ་ལ་ཡོན་ཏན་ཇི་ལྟ་བ་
བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་ཕྱག་འཚལ་བ། ཞེས་
བྱུང་། འདིར་རྗེ་བཙུན་བྱམས་པས་བསྟན་བཅོས་མངོན་པར་་
རྟོགས་པའི་རྒྱན་རྩོམ་པའི་ཐོག་མར་མཆོད་བརྗོད་ཀྱི་ཚིགས་སུ་བཅད་
པ་གསུངས་པ་ལ་རང་དོན་དང་གཞན་དོན་གྱི་དགོས་པ་གཉིས་ཡོད་
དེ། སྤྱིར་ཡུལ་ཁྱད་པར་ཅན་ལ་བསྟོད་ཕྱག་མཛད་པས་རྗེ་བཙུན་
རང་ཉིད་སྐྱེས་བུ་དམ་པ་རྣམས་ཀྱི་སྤྱོད་པ་དང་རྗེས་སུ་མཐུན་པར་
བསྟན་ལ། དེའི་དགོས་པ་ཡང་རྟོགས་ལྡན་གྱིས་དེ་ལྟར་གོ་ནས་མ་
བསྐུལ་ཡང་དམ་པས་བྱས་པའི་ལེགས་བཤད་ལ་འཇུག་པའི་ཕྱིར་་་
རོ། ། སྤྱིར་བསྟོད་ཕྱག་མཛད་པའི་ཡུལ་ལ་མཆོག་གསུམ་སྤྱི་དང་
རྩེ་བྲག་ལྷག་པའི་ལྷ་སོགས་མང་ཡང་། རྗེ་བཙུན་གྱིས་མཁྱེན་གསུམ་
57

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གྱིས་མཚོན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བྱེ་བྲག་ཏུ་བསྟོད་
ཕྱག་མཛད་པའི་གཞན་དོན་གྱི་དགོས་པ་ནི། འཕགས་པ་བྱམས་
པའི་མཉམ་བཞག་སོ་སོར་རང་གིས་རིག་པའི་ཡེ་ཤེས་ཀྱིས། ཤེས་
རབ་ཀྱི་ཕ་རོལ་ཏུ་ཕྱིན་པ་ལ་དམིགས་པའི་ཡུལ་ཅན་གྱི་རབ་ཏུ་དང་
བའི་དད་པ་ནི། འཇིག་རྟེན་དང་འཇིག་རྟེན་ལས་འདས་པའི་་
ལེགས་པ་ཐམས་ཅད་ཐོབ་པའི་རྒྱུའི་གཙོ་བོ་ཡིན་པར་གཟིགས་ནས།
གདུལ་བྱ་གཞན་དག་བཅོམ་ལྡན་འདས་མ་སྟོབས་བཅུ་དང་མི་་་་་་་
འཇིགས་པ་བཞི་སོགས་མཐར་ཐུག་པའི་ཡོན་ཏན་དཔག་ཏུ་དབྱུང་དུ་
མེད་ཅིང་གནས་སྐབས་དང་མཐར་ཐུག་གི་ཕན་ཡོན་དཔག་ཏུ་མེད་
པའི་འབྱུང་གནས་དེ་ལ་རབ་ཏུ་དང་བ་སྐྱེ་བའི་ཆེད་དུའོ། ། དེའི་
ཕྱིར་འཕགས་པ་བྱམས་པའི་མཉམ་བཞག་སོ་སོར་རང་གིས་རིག་པའི་
ཡེ་ཤེས་ནི། རྗེས་ཐོབ་ཀྱི་ཡེ་ཤེས་དང་མི་འགལ་ཏེ། མཉམ་རྗེས་ངོ་
བོ་གཅིག་ཏུ་གྱུར་པའི་ཕྱིར། སོ་སོར་རང་གིས་རིག་པའི་ཡེ་ཤེས་ཀྱི་
ངེས་ཚིག་ནི། སྒྲ་སྤྱི་དོན་སྤྱི་དག་དང་མ་འདྲེས་པར་ཡུལ་སོ་སོར་སོ་
སོར་རྟགས་དང་མཚན་མ་སོགས་ལ་མ་རྟེན་པར། རང་སྟོབས་ཀྱིས་
རིག་པའི་ཡེ་ཤེས་ལ་བྱ་སྟེ། རྒྱུད་བླ་མ་ལས། སོ་སོར་རང་གིས་
རྟོགས་བྱའི་ཕྱིར། །གཞན་གྱི་རྐྱེན་གྱིས་རྟོགས་མིན་པ།། ཞེས་་་་་་་་་
གསུངས་པས་སོ། ། ལུང་གི་སྙེ་མ་ལས། མཚམས་སྦྱོར་གྱི་ཚིག་
སྐབས་དང་པོ་ལ་སོ་དྲུག གཉིས་པ་ལ་ཉི་ཤུ། གསུམ་པ་ལ་བཅུ་
བཞི། བཞི་བ་ལ་སོ་ལྔ། ལྔ་བ་ལ་ཉེར་བདུན། དྲུག་པ་ལ་གཅིག
བདུན་པ་ལ་ལྔ། བརྒྱད་པ་ལ་བཅུ་གསུམ། བར་བ་ལ་གཅིག
བསྡུས་པ་གཅིག་བརྒྱ་དང་ལྔ་བཅུ་རྩ་གསུམ་སྨོས་སོ། ། ཞེས་ཆོས་
བཤེས་བཞེད་ལ། དེ་ཡང་མཚམས་སྦྱོར་ཐོབ་པ་དེ་ཙམ་ཞིག་ཡོད་པ་
58

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལ་དགོངས་སོ། ། ཞེས་སོ། ། སྤྱིར་མཚམས་སྦྱོར་ཚུལ་ལ་དུ་མ་
ཞིག་ཡོད་དེ། སྐབས་ཀྱི་གོ་རིམ་ངེས་པར་བྱེད་པའི་དེ་དང་།
གཞུང་སྔ་ཕྱི་འབྲེལ་བསྒྲིག་པའི་དེ་དང་། དོགས་པ་ཁོངས་ནས་བསུ་
བའི་དེ་དང་། དྲི་བའི་མཚམས་སྦྱར་བ་སོགས་མང་པོ་ཞིག་ཡོད་པ་
འགྲེལ་བ་རང་གི་གཅུས་ན་གསལ་བ་ལྟར་རོ། ། དེ་ལྟར་དགོས་
པའི་སྒོ་ནས་གང་ལ་མཚམས་སྦྱར་བའི་མཆོད་པར་བརྗོད་པའི་ཚིགས་
སུ་བཅད་པ། ཉན་ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱིས་ཉེར་
ཞིར་ཁྲིད་མཛད་གང་ཡིན་དང༌། །འགྲོ་ལ་ཕན་པར་བྱེད་རྣམས་ལམ་
ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང༌། །གང་དང་ཡང་
དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུང་
བ། །ཉན་ཐོས་བྱུང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་
ནི་ཡུམ་དེ་ལ་ཕྱག་འཚལ། ཞེས་བྱུང༌། ཚིགས་སུ་བཅད་པ་འདིའི་
བསྡུས་དོན་ནི། འགྲེལ་བ་ལམ། ཚིགས་སུ་བཅད་པ་འདིས་ནི་
འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པ་བརྗོད་དེ།
དེ་ཐོས་ནས་རེ་ཞིག་དད་པའི་རྗེས་སུ་འབྲང་བ་རྣམས་ནི་འདི་ལ་ཐེ་
ཚོམ་མེད་པར་མྱུར་དུ་རབ་ཏུ་དང་བ་སྐྱེའོ། ། ཆོས་ཀྱི་རྗེས་སུ་་
འབྲང་བ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲལ་བའི་
ཕྱིར་ཞེས་བྱ་བ་ལ་སོགས་བའི་ཚད་མས་གཞི་དང་ལམ་དང་རྣམ་པ་སྐྱེ་
བ་མེད་པ་ཡོངས་སུ་ཤེས་པ། ཚིགས་སུ་བཅད་པའི་དོན་གྱི་མཚན་
ཉིད་ཀྱི་ཡུམ་ལ་གནོད་པ་མ་མཐོང་ནས། ཤེས་རབ་ཀྱི་ཕ་རོལ་ཏུ་
ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཚུལ་གསུམ་པ་
ཅན། སངས་རྒྱས་ལ་སོགས་པ་བསྐྲུན་པར་མཛད་པ་ནི་གདོན་མི་ཟ་
བར་སྲིད་པ་ཉིད་དོ་ཞེས་ངོས་པར་བཟུང་སྟེ། དེ་ལ་རབ་ཏུ་དང་བ་
- 59

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྐྱེད་པར་བྱེད་པ་ཉིད་དོ། ། དེ་ལ་རབ་ཏུ་དང་བས་ཀྱང་དེའི་ཡོན་
ཏན་མངོན་པར་འདོད་པའི་གང་ཟག་གཉིས་ཀ་ཡང་དེ་དང་དེ་ལ་
བརྟེན་པའི་གསུང་རབ་ལ་རྣམ་པ་ཐམས་ཅད་དུ་གཟུང་བ་ལ་སོགས་
པའི་དོན་དུ་ཤིན་ཏུ་གུས་པར་བྱེད་དོ། ། དེ་ནས་ཐོས་པ་ལས་བྱུང་
བ་ལ་སོགས་པའི་ཤེས་པ་སྐྱེ་བའི་རིམ་གྱིས་ལེགས་པའི་མཆོག་ཐོབ་
པར་འགྱུར་རོ། ། དེའི་ཕྱིར་བཅོམ་ལྡན་འདས་མ་ལ་རབ་ཏུ་དང་
བ་ནི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ། ། དེ་
ལ་ཐམས་ཅད་མཁྱེན་པ་ཉིད་གསུམ་གྱིས་ནི་དོན་བརྒྱད་བསྡུས་ལ་དེ་
དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང་། དེས་ཀྱང་་་
འཆད་པར་འགྱུར་པའི་ཚུལ་གྱིས་དོན་ཐམས་ཅད་ཕུན་སུམ་ཚོགས་པ་
ཡིན་ནོ་ཞེས་དེ་ལྟར་ཐུགས་ལ་བཞག་ནས་ཐམས་ཅད་མཁྱེན་པ་ཉིད་
གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྟོད་དོ། །
ཞེས་གསུངས། དོན་ནི་མཆོད་བརྗོད་ཀྱི་ཚིགས་སུ་བཅད་པ་འདིས་
ནི། བསྟན་བཅོས་འདིའི་བརྗོད་བྱ་ཡུམ་མཁྱེན་གསུམ་གྱི་ཆེ་བའི་
བདག་ཉིད་ཕུལ་དུ་བྱུང་བ་དང་ལྡན་པ་དག་བརྗོད་དེ། ཡུམ་མཁྱེན་
གསུམ་གྱི་སྲས་བཞིའི་བཞེད་དོན་སྒྲུབ་པར་བསྟན་པའི་ཕྱིར། དེ་
ལྟར་བསྟན་པ་ཐོས་ནས་རེ་ཞིག་དབང་རྟུལ་དད་པའི་རྗེས་སུ་འབྲང་
བ་རྣམས་ནི། ཡུམ་མཁྱེན་གསུམ་ལ་སྲས་བཞིའི་བཞེད་དོན་སྒྲུབ་
བའི་ནུས་པ་ཡོད་མེད་ལ་ཐེ་ཚོམ་མེད་པར་མྱུར་དུ་རབ་ཏུ་དང་བ་
སྐྱེའོ། ། འདིའི་གདུལ་བྱ་དབང་རྣོན་ཆོས་ཀྱི་རྗེས་སུ་འབྲང་བ་
རྣམས་ཀྱང་གཞི་ལམ་རྣམ་གསུམ་བདེན་གྲུབ་ཀྱི་གཅིག་དང་དུ་མའི་ངོ་
བོ་ཉིད་དང་བྲལ་བའི་ཕྱིར་ཞེས་བྱ་བ་གཅིག་ཏུ་བྲལ་གྱི་གཏན་ཚིགས་
དང་། མཐའ་བཞི་སྐྱེ་འགོག་དང་། མུ་བཞི་སྐྱེ་འགོག་དང་རྟེན་
60

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
འབྲེལ་གྱི་གཏན་ཚིགས་ལ་སོགས་པའི་རྟགས་དང་ཚད་མས་གཞི་དང་
ལམ་དང་རྣམ་པ་གསུམ་བདེན་གྲུབ་ཀྱིས་སྐྱེ་བ་མེད་པ་སོགས་ཡོངས་
སུ་ཤེས་པ་ན། ཚིགས་སུ་བཅད་པའི་བརྗོད་བྱའི་དོན་གྱི་མཚན་ཉིད་
ཀྱི་ཡུམ་མཁྱེན་གསུམ་གྱིས་འཕགས་བཞིའི་བཞེད་དོན་སྒྲུབ་པའི་ཚུལ་
ལ་རིགས་པ་ཡང་དག་གིས་གནོད་པ་མ་མཐོང་ནས། ཤེས་རབ་ཀྱི་
ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་
སྦྱོར་བ་ཚུལ་གསུམ་པ་ཅན་གྱིས། སངས་རྒྱས་ལ་སོགས་པ་སྲས་བཞི་
སྐྲུན་པར་མཛད་པ་ནི་གདོན་མི་ཟ་བར་སྲིད་པ་ཉིད་དོ་ཞེས་ངེས་པར་
བཟུང་སྟེ། གཞི་ལམ་རྣམ་པའི་ཡུལ་ཅན་ལམ་གྱི་ཚུལ་གསུམ་པོ་དེ་
ལ་རབ་ཏུ་དང་བ་བསྐྱེད་པར་བྱེད་པ་ཉིད་དོ། ། ལམ་གསུམ་པོ་དེ་
ལ་རབ་ཏུ་དང་བས་ཀྱང་མཁྱེན་པ་གསུམ་པོ་དེའི་ཡོན་ཏན་མངོན་
ཕར་འཐོབ་པར་འདོད་པའི་གང་ཟག་དབང་བོ་རྣོ་རྟུལ་གཉིས་ཀ་
ཡང་། ལམ་དེ་དང་དེ་ལ་བརྟེན་པའི་གསུང་རབ་མདོ་དང་རྒྱན་ལ་
རྣམ་པ་ཐམས་ཅད་དུ་ཚིག་དོན་གཟུང་བ་ལ་སོགས་པའི་དོན་དུ་ཤིན་
ཏུ་གུས་པར་བྱེད་དོ། ། དེ་ལྟར་ཡུམ་མཁྱེན་གསུམ་གྱི་ཡོན་ཏན་ལ་
མི་ཟློག་པའི་དང་པ་དང་གུས་པ་ཆེན་པོ་སྐྱེས་པ་དེ་ལ་རྟེན་ནས་མདོ་
དང་བསྟན་བཅོས་ཀྱི་དོན་ལ་ཐོས་པ་དང་བསམ་པ་དང་སྒོམ་པ་ལས་
བྱུང་བའི་ཤེས་རབ་སྐྱེ་བས་རིམ་གྱིས་ལེགས་པའི་མཆོག་སངས་རྒྱས་
ཉིད་འཐོབ་པར་འགྱུར་རོ། ། དེའི་ཕྱིར་བཅོམ་ལྡན་འདས་མ་ཤེས་
རཾབ་ཀྱི་ཕ་རོལ་ཏུ་ཕྱིན་པ་ལ་རབ་ཏུ་དང་བ་ནི་ལེགས་པ་ཐམས་ཅད་
འཐོབ་པའི་རྒྱུའི་གཙོ་བོ་ཡིན་པར་འཕགས་པ་བྱམས་པའི་སོ་སོར་རང་
ཤེས་རིག་པའི་ཡེ་ཤེས་ཀྱིས་གཟིགས་པ་ཡིན་ནོ། ། གཞན་དག་ན་
རི། ཅི་རྗེ་བཙུན་གྱིས་བསྟན་བཅོས་མངོན་པར་རྟོགས་པའི་རྒྱུན་
61

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྩོམ་པར་ཐུགས་ལ་དགོངས་ནས་རང་གི་བསྟན་བཅོས་ཀྱི་བརྗོད་བྱ་
དང་མཐུན་པའི་བསྟོད་ཕྱག་མཛད་པ་མ་ཡིན་ནམ། ཅི་ལྟར་ན་
མཁྱེན་པ་གསུམ་ཁོ་ན་ལ་མཆོད་པར་བརྗོད་ནས་མངོན་རྟོགས་ལྷག་མ་
ལྔ་ལ་མ་བརྗོད་ཅེ་ན། དེ་ལྟར་དོགས་པ་ཁོང་ནས་བསུས་པའི་ལན་
ནི། དེ་ལ་ཐམས་ཅད་མཁྱེན་པ་ཉིད་གསུམ་གྱིས་ནི་སྦྱོར་བ་དང་
དངོས་དང་མཇུག་གི་སྒོ་ནས་བསྟན་བཅོས་ཀྱི་བརྗོད་བྱ་དངོས་པོ་
བརྒྱད་པོ་ཐམས་ཅད་བསྡུས་ལ། འཆད་པར་འགྱུར་པའི་དོན་་་་་
མངོན་པར་རྟོགས་པ་ལྔ་པོ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་
ཡིན་ཞིང་། མཁྱེན་པ་གསུམ་པོ་དེས་ཀྱང་འཆད་པར་འགྱུར་པའི་
ཚུལ་གྱིས་དོན་ཐམས་ཅད་ཕུན་སུམ་ཚོགས་པར་སྒྲུབ་ནུས་པ་ཡིན་ཞེས་
དགོས་པ་དང་རྒྱུ་མཚན་གཉིས་པོ་དེ་ལྟར་ཐུགས་ལ་བཞག་ནས་དངོས་
སུ་ཐམས་ཅད་མཁྱེན་པ་ཉིད་གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བསྟོད་དོ་ཞེས་པའོ། ། རྣམ་བཤད་ལས། དོན་བསྡུས་
ན་མངོན་པར་རྟོགས་པ་བརྒྱད་གང་རུང་གཅིག་ཡིན་ན། མཁྱེན་
གསུམ་གང་རུང་གཅིག་གི་བསྒོམ་བྱའི་རྣམ་པ་ཡིན་པས་ཁྱབ་ཅིང་།
ཚུལ་དེ་ལྟར་ཉམས་སུ་ལེན་པས་གསུམ་གྱིས་བརྒྱད་བསྡུས་པའོ། །
ཞེས་སོ། ། མཆོད་བརྗོད་དངོས་ཀྱི་དོན་ནི། ཉན་ཐོས་དང་རང་
སངས་རྒྱས་ཉོན་མོངས་དང་སྡུག་བསྔལ་ཞི་བའི་ཐར་བ་འཚོལ་ཞིང་
དོན་དུ་གཉེར་བ་རྣམས་ཀྱིས་གང་ཟག་གི་བདག་མེད་སོགས་རྟོགས་
པའི་ཀུན་ཤེས་པ་ཉིད་ཀྱིས་སྡུག་ཀུན་རགས་པ་ཉེ་བར་ཞི་བའི་ཉེར་ཞི་
དེ་ཁྲིད་པ་སྟེ་ཐོབ་པར་མཛད་པ་དང་། རྣམ་པ་ཀུན་ཏུ་འགྲོ་བ་ཀུན་
ལ་ཕན་བདེ་འབའ་ཞིག་སྒྲུབ་པར་འདོད་པའི་བྱང་ཆུབ་སེམས་དཔའ་
རྣམས་ཀྱིས་ནི་ལམ་ཤེས་པ་ཉིད་ཀྱི་སྒོ་ནས་འཇིག་རྟེན་གྱི་ཕན་བདེ་
62 --

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
མཐའ་དག་སྒྲུབ་པར་མཛད་པ་དང་། མཁྱེན་པ་གང་དང་ཡང་དག་
པར་ལྡན་ན་ཐུབ་པ་སངས་རྒྱས་བཅོམ་ལྡན་འདས་རྣམས་ཀྱིས།
བརྗོད་བྱའི་རྣམ་པ་ཀུན་དང་ལྡན་པའི་བརྗོད་བྱེད་གདུལ་བྱའི་བསམ་
པ་སྣ་ཚོགས་ཀྱི་དབང་གིས་ཆོས་ཀྱི་ཕུང་བོ་སྣ་ཚོགས་པ་འདི་རྣམས་
བསྐོར་བ་སྟེ་གསུང་བ་ཡིན་ནོ། ། དེའི་ཕྱིར་སློབ་མ་ཉན་ཐོས་དང་
རང་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་
དང་། སངས་རྒྱས་ཀྱི་ཡུམ་གཞི་ཤེས་དང་ལམ་ཤེས་དང་རྣམ་པ་
ཐམས་ཅད་མཁྱེན་པ་གསུམ་ལ་ཕྱག་འཚལ་ལོ་ཞེས་པའོ། ། སྐབས་
འདིར་ཁ་ཅིག་ན་རེ། མཆོད་བརྗོད་དངོས་བསྟན་གྱི་གཞི་ཤེས་ནི་
ཉན་རང་གི་ཡིན་ཏེ། ཐབས་འདི་ཉམས་སུ་བླངས་པའི་འབྲས་བུ་ལ་
དམན་པའི་མྱང་འདས་སྡུག་ཀུན་རགས་པ་ཉེ་བར་ཞི་བའི་ཉེར་ཞི་
འཐོབ་པར་གསུངས་པ་གང་ཞིག ཐེག་ཆེན་གྱི་ལམ་ཉམས་སུ་་་་
བླངས་པའི་འབྲས་བུ་ལ་དམན་པའི་མྱང་འདས་ཐོབ་པ་ཞིག་མི་སྲིད་
པའི་ཕྱིར་ཟེར། གཞན་དག་ན་རེ། མཆོད་བརྗོད་དངོས་བསྟན་
གྱི་གཞི་ཤེས་ནི། ཐེག་ཆེན་གྱི་ལམ་ཡིན་ཏེ། ཤེས་རབ་ཀྱི་ཕ་རོལ་
ཏུ་ཕྱིན་པའི་མདོ་དང་རྒྱན་གྱི་ཆེད་དུ་བྱ་བའི་གདུལ་བྱ་ནི་ཐེག་ཆེན་
རིགས་ཅན་ཁོ་ན་ཡིན་པའི་ཕྱིར་དང་། གཞན་དུ་ན་མངོན་པར་
རྟོགས་པའི་རྒྱན་ཐེག་པ་གཉིས་ཀའི་ཐུན་མོང་གི་བསྟན་བཅོས་སུ་ཐལ་
བའི་ཕྱིར། དེས་ན་མཁྱེན་པ་དང་བོ་ཉམས་སུ་བླངས་པའི་འབྲས་བུ་
ལ་སྡུག་ཀུན་རགས་པ་ཉེ་བར་ཞི་བའི་ཉེར་ཞི་འཐོབ་པར་གསུངས་པ་
ནི། ཐབས་གཞི་ཤེས་ཉམས་སུ་བླང་བ་ལ་རྟེན་ནས་ཕུང་བོ་ལྷག་མ་
དང་བཅས་པ་དང་ལྷག་མ་མེད་པའི་མྱང་འདས་གཉིས་ཐོབ་པའི་ཚུལ།
བྱང་ཆུབ་སེམས་དཔའི་གདུལ་བྱ་ཉན་རང་རྗེས་སུ་བཟུང་བའི་ཕྱིར་དུ་
63

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསྟན་པར་གསུང་བ་ཡིན་གྱི། རྒྱན་གྱི་ཆེད་དུ་བྱ་བའི་གདུལ་བྱ་
རང་ཉིད་ཀྱིས་མངོན་དུ་བྱ་བའི་ཕྱིར་གསུང་བ་མ་ཡིན་ནོ། ། ཞེས་
ཟེར། ཡང་གཞན་དག་ན་རེ། མཆོད་བརྗོད་དངོས་བསྟན་གྱི་
གཞི་ཤེས་ནི། གཅིག་ཏུ་ཐེག་དམན་གྱི་ལམ་དང་། ཐེག་ཆེན་གྱི་
ལམ་གང་ཡང་མིན་ཏེ། གཞི་ཤེས་སྤྱི་ཙམ་པོ་དེ་ཡིན་པའི་ཕྱིར།
དེར་ཐལ། ཉན་རང་གིས་ཐབས་གཞི་ཤེས་ཉམས་སུ་བླང་བ་ལས་
འབྲས་བུ་མྱང་འདས་གཉིས་ཐོབ་པར་གསུང་བའི་ཕྱིར་དང་།
འདིར་བསྟན་པའི་གཞི་ཤེས་གཙོ་བོ་ནི། སྐྱེས་བུ་འབྲིང་དང་ཐུན་
མོང་ལམ་མི་རྟག་སོགས་བཅུ་དྲུག་རྟོགས་པའི་གཞི་ཤེས་ཡིན་པར་
གསུངས་པའི་ཕྱིར། རྣམ་བཤད་ལས། གཞི་ཤེས་ཀྱང་འོག་ནས་
མདོའི་དྲིས་ལན་གྱི་སྐབས་ནས་བཤད་པ་ལྟར་མི་རྟག་སོགས་བཅུ་དྲུག་
གི་རྣམ་པ་ཅན་ཡིན་ནོ། ། ཞེས་དང་། སྐྱེས་བུ་ཆེན་པོའི་ལམ་གྱི་
རིམ་པ་རྒྱུད་ལ་བསྐྱེད་པ་ལ་སྐྱེས་བུ་འབྲིང་གི་བསམ་པ་སྦྱོང་བ་སྔོན་དུ་
འགྲོ་དགོས་པར་ཤེས་པའི་ཆེད་དུ་ཡིན་ནོ། ། ཞེས་གསུངས་པའི་
ཕྱིར། ཞེས་ཟེར་རོ། ། གོང་དུ་ཆོས་ཀྱི་རྗེས་སུ་འབྲང་བ་རྣམས་
ཀྱང་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་ཞེས་བྱ་བ་ལ་
སོགས་པའི་ཞེས་པའི་སྐབས་སུ། གཞི་ལམ་རྣམ་གསུམ་ཆོས་ཅན།
བདེན་པར་མེད་དེ། བདེན་གྲུབ་ཀྱི་གཅིག་དང༌། བདེན་གྲུབ་དུ་
མའི་ངོ་བོ་ཉིད་དང་བྲལ་བའི་ཕྱིར་ཞེས་པ་དངོས་སུ་གསུངས་ནས།
སོགས་སྒྲས་བསྡུས་པ། རྣམ་ལྔ་དང་། རྣམ་བདུན་དང་། རྒྱུ་ལ་
དཔྱོད་པ་རྡོ་རྗེ་གཟེགས་མའི་གཏན་ཚིགས་དང་། འབྲས་བུ་ལ་་
དཔྱོད་པ་ཡོད་མེད་སྐྱེ་འགོག་གི་གཏན་ཚིགས་དང་། རྟེན་འབྲེལ་གྱི་
གཏན་ཚིགས་སོགས་བསྟན་པའི་ཕྱིར། དང་བོ་ནི། དེ་བཞིན་
---- 64

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གཤེགས་པ་ཆོས་ཅན། བདེན་པར་མེད་དེ། རང་གི་གདགས་
གཞིའི་ཕུང་བོ་དང་བདེན་པར་གྲུབ་པའི་གཅིག་མ་ཡིན། རང་གི་
གདགས་གཞིའི་ཕུང་བོ་ལས་ངོ་བོ་ཐ་དད་པའི་གཞན་མ་ཡིན།
གདགས་གཞིའི་ཕུང་བོ་དེ་བདེན་པར་གྲུབ་པའི་སྒོ་ནས་ཁྱོད་ཀྱི་རྟེན་
དུ་མེད། ཁྱོད་ཀྱང་བདེན་གྲུབ་ཀྱི་ཕུང་བོ་དེར་བརྟེན་པར་མེད།
ཁྱོད་བདེན་གྲུབ་ཀྱི་ཕུང་བོ་དང་ངོ་བོ་ཉིད་ཀྱིས་མི་ལྡན་པའི་ཕྱིར།
རྩ་ཤེས་ལས། ཕུང་མིན་ཕུང་བོ་ལས་གཞན་མིན། །དེ་ལ་ཕུང་མེད་
དེར་དེ་མེད། ། དེ་བཞིན་གཤེགས་པ་ཕུང་ལྡན་མིན། །དེ་བཞིན་་
གཤེགས་པ་གང་ཞིག་ཡིན། །ཞེས་སོ། ། རྣམ་བདུན་གྱི་གཏན་
ཚིགས་ནི། ངར་འཛིན་འཇིག་ལྟའི་དམིགས་རྟེན་གྱི་ང་ཆོས་ཅན།
བདེན་པར་མེད་དེ། རང་གི་གདགས་གཞི་ཕུང་བོ་དང་བདེན་པའི་
གཅིག་མ་ཡིན། ཁྱོད་བདེན་པའི་ཕུང་བོ་དང་ངོ་བོ་ཐ་དད་པའི་
གཞན་མ་ཡིན། ཁྱོད་ལ་བདེན་པའི་ཕུང་བོ་དེ་རྟེན་དུ་མེད། ཁྱོད་
ཀྱང་བདེན་པའི་ཕུང་བོ་དེར་བརྟེན་པར་མེད། ཁྱོད་བདེན་པར་
གྲུབ་པའི་ཕུང་བོ་དང་ལྡན་པ་མ་ཡིན། ཕུང་བོ་འདུས་པ་ཙམ་ཁྱོད་
མ་ཡིན། ཕུང་བོའི་དབྱིབས་ཀྱང་ཁྱོད་མ་ཡིན་པའི་ཕྱིར། དཔེར་
ཆ། ཤིང་རྟ་བཞིན་ཞེས་འཆད་པ་ལ། འཇུག་པ་ལས། དེ་ཕྱིར་
ངར་འཛིན་རྟེན་ནི་དངོས་པོ་མིན། །ཕུང་བོ་རྟེན་མིན་འདི་ནི་དེ་ལྡན་
ཨིན། །འདི་ནི་ཕུང་བོ་རྣམས་བརྟེན་འགྲུབ་པར་འགྱུར། །ཤིང་རྟ་
རང་ཡན་ལག་ལས་གཞན་འདོད་མིན། །གཞན་མིན་མ་ཡིན་དེ་ལྡན་
ཡང་མིན་ཞིང་། །ཡན་ལག་ལ་མིན་ཡན་ལག་དག་དེར་མེད། །འདུས་
པ་ཙམ་མིན་དབྱིབས་མིན་ཇི་བཞིན་ནོ། ། ཞེས་སོ། ། རྡོ་རྗེ་
ཆོས་༤ཟེགས་མའི་གཏན་ཚིགས་ནི། དངོས་པོ་རྣམས་ཅན།
65

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དོན་དམ་པས་ཀྱང་མི་སྐྱེ། བདག་གཞན་གཉིས་ཀ་ལས་ཀྱང་མི་སྐྱེ།
རྒྱུ་མེད་ལས་ཀྱང་མི་སྐྱེ་བའི་ཕྱིར། རྩ་ཤེས་ལས། བདག་ལས་མ་
ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་
གང་དང་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་དང།
འཇུག་པ་ལས དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་
ལ་ཞིག ། གཉིས་ཀ་ལས་ཀྱང་མ་ཡིན་རྒྱུ་མེད་པར་ནི་ག་ལ་ཡོད། །
ཅེས་སོ། ། ཡོད་མེད་སྐྱེ་འགོག་ནི། མྱུ་གུ་ཆོས་ཅན། དོན་དམ་
པར་མི་སྐྱེ་སྟེ། ཡོད་ཟིན་ནའང་མི་སྐྱེས། མེད་པའང་མི་སྐྱེ་བའི་
ཕྱིར། དབུ་མ་སྙིང་བོ་ལས། ཡོད་པ་རྣམ་པར་མི་སྐྱེ་སྟེ། །མེད་པ་
ནམ་མཁའི་པདྨོ་བཞིན། །ཞེས་སོ། ། རྟེན་འབྲེལ་གྱི་གཏན་་་་་་་་
ཚིགས་ནི། གཞི་ལམ་རྣམ་གསུམ་ཆོས་ཅན། བདེན་པར་མེད་དེ།
རྟེན་འབྲེལ་ཡིན་པའི་ཕྱིར། དཔེར་ན། མེ་ལོང་ནང་གི་གཟུགས་
བརྙན་བཞིན། ཞེས་པའོ། ། དེ་ཡང་མ་དྲོས་པས་ཞུས་པ་ལས།
གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་
མ་ཡིན། །རྐྱེན་ལ་རགས་ལས་གང་དེ་སྟོང་བར་བཤད། །གང་ཞིག་
སྟོང་ཉིད་ཤེས་དེ་བག་ཡོད་ཡིན། །ཞེས་དངོས་པོ་གང་ཡིན་ཡང་རྒྱུ་
དང་རྐྱེན་ལ་རྟེན་ནས་སྐྱེ་བ་ཞིག་ཡིན་ཕྱིན། དངོས་པོ་དེ་དོན་དམ་
པར་མ་སྐྱེ་བ་ཡིན་པས། དེ་ལ་བདེན་གྲུབ་ཀྱིས་སྐྱེ་བའི་རང་བཞིན་
ཡོད་པ་མིན་པར་གསུངས་པའི་ཕྱིར། དོན་འདི་ཐུགས་ལ་བཞག་
ནས་རྗེ་ཐམས་ཅད་མཁྱེན་པས། གང་གང་རྐྱེན་ལ་རགས་ལས་་་
པ། །དེ་དེ་རང་བཞིན་གྱིས་སྟོང་ཞེས། །གསུང་བ་འདི་ལས་ཡ་མཚན་
པའི། །ལེགས་འདོམས་ཚུལ་ནི་ཅི་ཞིག་ཡོད། །ཅེས་གསུངས་པ་ཡིན་
ནོ། ། བཞི་བརྒྱ་བའི་ཟླ་འགྲེལ་ལས། དེ་ལ་བདག་ཅེས་བྱ་བ་ནི།
66

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་འམ་
རང་བཞིན་ཏེ། དེ་མེད་པ་ནི་བདག་མེད་པའོ། ། ཞེས་སོ། །
འཇུག་པ་ལས། གང་ཕྱིར་རྒྱུ་མེད་པ་དང་དབང་ཕྱུག་གི ། རྒྱུ་ལ་
སོགས་དང་བདག་གཞན་གཉིས་ཀ་ལས། །དངོས་རྣམས་སྐྱེ་བར་་་
འགྱུར་བ་མ་ཡིན་པ། །དེ་ཕྱིར་བརྟེན་ནས་རབ་ཏུ་སྐྱེ་བར་འགྱུར། །
གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོགས་པ་འདི་
དག་བརྟག་པར་མི་ནུས་པ། །དེ་ཕྱིར་རྟེན་འབྱུང་རིགས་པ་འདི་ཡིས་
ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་གསུངས་པ་
ལྟར་རོ། ། རྟེན་འབྲེལ་གྱི་སྦྱོར་བ་འདིའི་བསྒྲུབ་བྱའི་ཆོས།
བདེན་པར་མེད་དོ་ཞེས་པས་རྟག་མཐའ་དང་། རྟེན་འབྲེལ་ཡིན་
པའི་ཕྱིར་ཞེས་པའི་རྟགས་ཀྱིས་ཆད་མཐའ་དང་། རྒྱུ་མེད་ལས་སྐྱེ་
བར་འདོད་པ་དང་། དབང་ཕྱུག་ལ་སོགས་རྒྱུ་ལས་འཇིག་རྟེན་བྱུང་
བར་འདོད་པ་སོགས་ལྟ་ངན་མཐའ་དག་སེལ་བར་བྱེད་དོ། ། མྱུ་
གུ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར།
ཞེས་བཀོད་པ་ན། སེམས་ཙམ་པས་འགལ་ཁྱབ་དང་། ས་སྟོན་སྡེ་
བ་སོགས་རང་སྡེ་ཁ་ཅིག་གིས་རྟེན་འབྲེལ་རྟག་པར་འདོད་པས་མ་
གྲུབ་པའི་རྟགས་སུ་འདོད་དེ། རྟེན་འབྲེལ་བསྟོད་པ་ལས།
འགལ་བ་དང་ནི་མ་གྲུབ་པར། །མཐོང་བ་འདི་ཡི་ཁྱོད་ཀྱི་ལུགས། །
ཇི་ལྟར་ཁོང་དུ་ཆུད་པར་འགྱུར། །ཞེས་སོ། ། བདེན་མེད་སྒྲུབ་
བྱེད་ཀྱི་གཏན་ཚིགསགཙོ་བོ་ནི། འགྲེལ་བ་འདིར་གསུངས་པ་ལྟར་
གཅིག་ཏུ་བྲལ་གྱི་གཏན་ཚིགས་ཉིད་ཡིན་ལ། དེ་ཡང་གཞི་ལམ་རྣམ་
གསུམ་ཆོས་ཅན། བདེན་པར་མེད་དེ། བདེན་གྲུབ་ཀྱིས་གཅིག་
དང་། བདེན་གྲུབ་ཀྱི་དུ་མའི་ངོ་བོ་ཉིད་དང་བྲལ་བའི་ཕྱིར། ཞེས་
67

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་དང་། མྱུ་གུ་ཆོས་ཅན། བདེན་པར་མེད་དེ། བདེན་གྲུབ་
ཀྱིས་གཅིག་དང་དུ་མ་གང་རུང་དང་བྲལ་བའི་ཕྱིར། དཔེར་ན།
སྒྱུ་མ་དང་རྨི་ལམ་དང་གཟུགས་བརྙན་བཞིན་ཞེས་པ་ལྟ་བུའོ། །
དབུ་མ་རྒྱན་ལས། བདག་དང་གཞན་སྨྲས་དངོས་འདི་དག །
ཡང་དག་ཏུ་ན་གཅིག་པ་དང་། །དུ་མའི་རང་བཞིན་གྲལ་བའི་་་་་་
ཕྱིར། །རང་བཞིན་མེད་དེ་གཟུགས་བཞིན། །ཞེས་སོ། ། གཞི་།
ལམ་རྣམ་གསུམ་ནི། སྡུག་བདེན་ལྟ་བུ་ལ་སྦྱར་ན། སྡུག་བདེན་
རང་ཉིད་ནི་གཞི། དེ་མི་རྟག་པ་དང་བདག་མེད་དུ་རྟོག་པའི་ཡེ་
ཤེས་ནི་ལམ། སྡུག་བདེན་ཀྱི་ཁྱད་ཆོས་བཞི་ནི་རྣམ་པའོ། །
གཅིག་དུ་བྲལ་གྱི་གཏན་ཚིགས་རྟེན་ནས་མྱུ་གུ་ལྟ་བུ་བདེན་མེད་དུ་
རྟོགས་པ་ལ། སྤྱོད་འཇུག་ལས། བཏགས་པའི་དངོས་ལ་མ་རེག་
པར། །དེ་ཡི་དངོས་མེད་འཛིན་མ་ཡིན། ཞེས་གསུངས་པ་ལྟར།
ཐོག་མར་དགག་བྱ་ངེས་པའི་གནད། དེ་ནས་མྱུ་གུ་བདེན་པའི་
གཅིག་བྲལ་དུ་ངེས་པའི་གནད། བདེན་པའི་དུ་མ་དང་བྲལ་བར་
ངེས་པ་གནད། བདེན་གྲུབ་ཀྱི་གཅིག་དང་དུ་མ་གང་རུང་དང་བྲལ་
ན་བདེན་མེད་ཡིན་པས་ཁྱབ་པ་ངེས་པའི་གནད་བཞི་སྔོན་དུ་འགྲོ་
དགོས་པར་གསུངས་སོ། ། དེ་ཡང་མྱུ་གུ་བདེན་པར་གྲུབ་པ་ནི།
རྟགས་འདིས་དགག་བྱ་ཡིན་པས། དེའི་སྤྱི་བློ་ལ་ཤར་ཚུལ་ནི། མྱུ་
གུ་བདེན་པར་གྲུབ་པའི་དབང་དུ་བྱས་ན་མྱུ་གུ་རྒྱུ་རྐྱེན་ལས་སྐྱེ་བར་
ཡང་མི་རུང་ཞིང་། མྱུ་གུའི་ངོ་བོ་འཕེལ་ཏེ་འབྲས་བུ་འབྱིན་པར་
ཡང་མི་རུང་བའི་ཚུལ་སོགས་བློ་ལ་ཤར་བའོ། ། མྱུ་གུ་དེ་བདེན་
པའི་གཅིག་ཏུ་གྲུབ་ན། དེ་ལ་དབྱིབས་དང་ཁ་དོག་གི་ཆ་དང་།
རྡུལ་རྫས་བརྒྱད་ཀྱི་ཆེ་འདུས་པའི་བསགས་པའི་ཁམས་སུ་ཡང་མི་རུང་
68

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ངོ་། ། བདེན་པར་གྲུབ་པའི་དུ་མ་ཡིན་ན། བདེན་གྲུབ་ཀྱི་་
གཅིག་མེད་པས་དེ་དུ་མ་ག་ལ་ཡོད་དེ། དེ་དུ་མ་ནི་བདེན་གྲུབ་ཀྱི་
གཅིག་གཉིས་ཚོགས་པ་ལ་འདོགས་དགོས་པའི་ཕྱིར བདེན་གྲུབ་
ཀྱི་གཅིག་དང་དུ་མ་གང་རུང་དང་བྲལ་ན། བདེན་པར་མེད་པས་
》ཁྱབ་སྟེ། བདེན་པའི་གཅིག་དང་དུ་མ་གང་རུང་ནི། བདེན་གྲུབ་
ཀྱི་རང་བཞིན་དང་། བདེན་གྲུབ་ཀྱི་ཁྱབ་བྱེད་ཡིན་པས། བདེན་
གྲུབ་ཀྱི་གཅིག་དང་དུ་མ་གང་རུང་དང་བྲལ་བ་དེ། མྱུ་གུ་བདེན་
མེད་དུ་སྒྲུབ་པའི་རང་བཞིན་མ་དམིགས་པའི་གཏན་ཚིགས་དང་།
ཁྱབ་བྱེད་མ་དམིགས་པའི་གཏན་ཚིགས་གཉིས་ཀ་ཡིན་པའི་ཕྱིར།
དབུ་མ་རང་རྒྱུད་པའི་ལུགས་འདིར་བློ་གནོད་མེད་ལ་སྣང་བའི་དབང་
གིས་བཞག་པ་ལ་མ་ལྟོས་པར་ཡུལ་རང་གི་གདགས་གཞིའི་ངོས་ནས་
གྲུབ་པ་ནི་རིགས་པའི་དགག་བྱ་ཡིན་ཞིང་། འདི་བའི་ལུགས་ཀྱི་བློ་
གནོད་མེད་ཀྱི་དོན་ནི། རང་ཡུལ་འཛིན་པའི་བློ་ལ་རང་ཡུལ་སྣང་
བའི་ཚེ་ཡུལ་རང་གི་གདགས་གཞིའི་ངོས་ན་གྲུབ་པར་སྣང་བ་དང་།
རང་གི་མཚན་ཉིད་ཀྱིས་གྲུབ་པར་སྣང་བ་ལ་ཚད་མ་གཞན་གྱིས་་་་་
གནོད་པ་མེད་པའི་དོན་ཏེ། གཟུགས་སོགས་མཇལ་བའི་ཚད་མ་ལ་
གཟུགས་སོགས་རང་གི་གདགས་གཞིའི་ངོས་ནས་གྲུབ་པར་སྣང་་་
དགོས་ཤིང་། སྣང་བ་དེ་ལ་མི་བསླུ་བར་འདོད་པའི་ཕྱིར། ལེགས་
བཤད་སྙིང་བོ་ལས། སྤྲུལ་གཞིའི་ངོས་ནས་ཀྱང་རྟ་གླང་དུ་སྣང་བ་
ཡོད་མོད་ཀྱང་མིག་བསླད་པའི་ཤེས་པའི་དབང་གིས་དེ་ལྟར་སྣང་བ་
ཡིན་གྱི་རང་གི་གཉུག་མའི་རྒྱུ་རྐྱེན་ལས་དེར་སྣང་དུ་བསྐྱེད་པ་མིན་ཏེ།
གཞན་དུ་ན་མིག་མ་བསླད་པ་ལ་ཡང་དེར་སྣང་བར་འགྱུར་རོ། །
༼དེ་བཞིན་དུ་ས་བོན་ལས་མྱུ་གུ་སྐྱེ་བ་ཡང་ཐ་སྙད་པའི་བློ་ལ་དེ་ལྟར་
69

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྣང་བའི་དབང་གིས་མ་བཞག་པར་མྱུ་གུ་རང་གི་གནས་ལུགས་ཀྱི་
དབང་གིས་སྐྱེ་བ་མིན་ནོ། ། དེ་ལྟར་ཡིན་པ་ལ་རང་གི་ཡུལ་ཅན་གྱི་
བློའི་དབང་གིས་མ་བཞག་པར་མྱུ་གུ་རང་གི་གནས་ལུགས་ཀྱི་དབང་
གིས་སྐྱེ་བ་ཡོད་པར་འཛིན་པ་ནི་དོན་དམ་པར་སྐྱེ་བ་ཡོད་པར་འཛིན་
པ་ཡིན་ལ། དེས་དོན་དམ་པ་དང་དེ་ཁོ་ན་ཉིད་དུ་སྐྱེ་བ་ཡོད་ཅེས་པ་
ཡང་ཤེས་པར་བྱ་ལ། ཆོས་གཞན་ཐམས་ཅད་ཀྱི་དོན་དམ་པར་
དང་། དེ་ཁོ་ན་ཉིད་དུ་དང་བདེན་པའི་སྐྱེ་བ་སོགས་ཡོད་མེད་ཀྱང་
ཤེས་པར་བྱའོ། ། འདི་ནི་དབུ་མ་སྣང་བ་ལས། དེས་ཀྱང་སྲོག་
ཆགས་ཐམས་ཅད་ལ་ཡང་དག་པར་དངོས་པོའི་བདག་ཉིད་ལྟ་བུར་ཉེ་
བར་སྟོན་པ་མཐོང་བར་འགྱུར་ཏེ། དེའི་ཕྱིར་དེ་དག་གི་བསམ་པའི་
དབང་གིས་དངོས་པོ་རྫུན་པའི་དངོས་པོ་ཐམས་ཅད་ནི་ཀུན་རྫོབ་ཏུ་
ཡོད་པ་ཁོ་ནའོ་ཞེས་བྱའོ། ། ཞེས་དོན་དམ་པར་རང་བཞིན་མེད་
པ་ལ་ཡོད་པར་འཁྲུལ་བའི་བློ་ཀུན་རྫོབ་པ་ཐོག་མ་མེད་པའི་བག་
ཆགས་ལས་བྱུང་བ་དེས་སེམས་ཅན་རྣམས་ལ་ཡང་དག་པའི་དངོས་པོ་
ཡོད་པ་ལྟར་སྟོན་པས། དེ་དག་གི་བསམ་པའི་དབང་གིས་ཡོད་པ་
ལ་ཀུན་རྫོབ་ཏུ་ཡོད་པར་གསུངས་པས། དེའི་བཟློག་ཕྱོགས་ལ་དོན་
དམ་པར་ཡོད་པར་བྱ་དགོས་པས་དེ་ལ་བརྟེན་ནས་བཤད་དེ་དབུ་མ་
རང་རྒྱུད་པ་ཐམས་ཅད་ཀྱི་ལུགས་འདི་དང་འདྲའོ། ། བདག་་་
འཛིན་ལྷན་སྐྱེས་གཉིས་ལྟ་བུ་མ་དཔྱད་པའི་བློ་ལ་སྣང་བའི་དབང་
གིས་ཐ་སྙད་དུ་ཡོད་པར་འཇོག་མི་ནུས་ཀྱང་། ཐ་སྙད་ཀྱི་ཤེས་པ་
ཚད་མ་གཞན་གྱིས་མི་གནོད་པ་ལ་སྣང་བའི་དབང་གིས་ཐ་སྙད་དུ་
དོན་ཡོད་པར་འཇོག་ནུས་སོ། ། ཞེས་སོ། ། འཇུག་པའི་རྣམ་
བཤད་ལས། གཟུགས་བརྙན་ཡང་གཟུགས་ཀྱི་སྐྱེ་མཆེད་དུ་བཞེད་
70

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པ་ཡིན་ཏེ། འོག་ཏུ་གཟུགས་བརྙན་གྱིས་དེ་སྣང་བའི་དབང་ཤེས་
སྐྱེད་པར་གསུངས་པས་སོ། ། ཚུལ་དེ་དག་ནི་མིག་ལ་རྟ་གླང་དུ་
སྣང་བའི་སྒྱུ་མ་དང་བྲག་ཆ་སོགས་ལ་ཡང་ཤེས་པར་བྱ། ཞེས་དང་།
དེ་ལྟར་སྒྱུ་མའི་སྣང་བ་ནི། རྣལ་འབྱོར་སྤྱོད་པའི་དབུ་མ་བ་ལྟར་ན་
རང་རིག་མངོན་སུམ་དང་། ཕྱི་དོན་ཁས་ལེན་པའི་རང་རྒྱུད་པ་
ལྟར་ན་ས་ཕྱོགས་སམ་བར་སྣང་ལྟ་བུའི་གཞི་འཛིན་པའི་དབང་པོའི་
མངོན་སུམ་གྱིས་གྲུབ་ལ། ཞེས་གསུངས་པ་ལྟར། རང་རིག་་་་
མངོན་སུམ་འདོད་པ་རྣམས་ཀྱི་སྒྱུ་མའི་ལྟད་མོ་བ་རྣམས་ལ་རྗེས་སུ་
ངས་སྒྱུ་མ་མཁན་གྱི་ལྟད་མོ་དེ་དང་དེ་མཐོང་ངོ་སྙམ་པའི་ངེས་ཤེས་
ཞིག་སྐྱེས་ལ། ངེས་ཤེས་དེ་སྒྱུ་མ་མཐོང་བའི་མིག་ཤེས་ཉམས་སུ་
མྱོང་བའི་རང་རིག་གིས་དྲངས་པའི་རྒྱུ་མཚན་གྱིས་ཡིན་ནོ། །
སློབ་དཔོན་ལེགས་ལྡན་འབྱེད་སོགས་རང་རིག་མི་འདོད་པའི་དབུ་མ་
རང་རྒྱུད་པ་ལྟར་ན། ངས་སྒྱུ་མའི་རྟ་གླང་སོགས་མཐོང་ངོ་སྙམ་
པའི་ངེས་ཤེས་དེ་སྒྱུ་མའི་རྟ་སོགས་གང་དུ་མཐོང་བའི་ས་གཞི་ཡུལ་
ཕྱོགས་སོགས་མཐོང་བའི་མིག་ཤེས་ཀྱིས་འདྲེན་དགོས་ལ། ཐལ་
འགྱུར་བ་ལྟར་ན། དབང་ཤེས་ཡིན་ན་རང་གི་སྣང་བ་ལ་ཚད་མ་
ཡིན་པས་ཁྱབ་པར་འདོད་པས་ཡུལ་ཡང་ལོག་གང་ཡིན་ཀྱང་ངེས་ཤེས་
དེ་ཡུལ་དེ་མཐོང་བའི་དབང་ཤེས་དེ་ཉིད་ཀྱིས་དྲངས་པར་འདོད་
དོ། ། དེ་ཡང་ངས་སྒྱུ་མ་དེ་མཐོང་ངོ་ཞེས་དྲན་པའི་ཚེ། ངའི་
མིག་གིས་སྒྱུ་མ་དེ་མཐོང་ངོ་ཞེས་ཡུལ་དང་ཡུལ་ཅན་གཉིས་ཀ་དྲན་
དགོས་པས། ངེས་ཤེས་དེ་འདྲེན་བྱེད་ཀྱི་ཤེས་པ་ནི་སྒྱུ་མ་དེ་འཇོག་
བྱེད་དུ་གསུང་བ་ཡིན་ནོ། ། ཡུལ་དེ་དང་དེ་མཐོང་བའི་རྗེས་སུ་
ངས་སྔར་ཡུལ་དེ་དང་དེ་མཐོང་ངོ་ཞེས་དྲན་པ་ཞིག་སྐྱེས་པ་ནི་ཐམས་
- 71

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཅད་ཀྱིས་མྱོང་བས་གྲུབ་པས། གྲུབ་མཐའ་སྨྲ་བ་ཐམས་ཅད་ཀྱིས་
ཁས་ལེན་དགོས་ཏེ། རིགས་པའི་དབང་ཕྱུག་གིས། གཞན་དེ་
མཐོང་བར་གདོན་མི་ཟ། །དྲན་པ་ལས་ཀྱང་བདག་རིག་གྲུབ། །
ཞེས་གསུངས་པའི་ཕྱིར། དེའི་ཕྱིར་ཁ་ཅིག་གིས། སྒྱུ་མའི་རྟ་གླང་
མཐོང་བའི་མིག་ཤེས་ཉམས་མྱོང་གི་རང་རིག་དང་། དེ་དུས་ཀྱིས་
ཕྱོགས་དང་བར་སྣང་སོགས་མཐོང་བའི་དབང་ཤེས་ལ་སྒྱུ་མའི་རྟ་གླང་
སྣང་བར་ཐལ། །དེ་དག་དེ་འཇོག་བྱེད་ཡིན་པའི་ཕྱིར་ཟེར་བ་མི་
འཐད་དེ། དེ་ནི་སྒྱུ་མ་དེ་མཐོང་བའི་མིག་ཤེས་ཉམས་མྱོང་གི་རང་
རིག་གིས་སྒྱུ་མ་མཐོང་བའི་མིག་ཤེས་དངོས་སུ་རྟོགས་པའི་ཤུགས་ཀྱིས་
སམ་དོན་གྱིས་རྟོགས་པས། རང་རིག་དེ་སྒྱུ་མ་དེ་འཇོག་བྱེད་དུ་
གསུང་བ་ཡིན་གྱི། རང་རིག་དེ་ལ་སྒྱུ་མའི་རྟ་གླང་སོགས་དངོས་སུ་
སྣང་བའི་སྒོ་ནས་འཇོག་པར་གསུངས་པ་མ་ཡིན་པའི་ཕྱིར། མངོན་
པ་ཀུན་བཏུས་ལས། ཆོས་ཀྱི་སྐྱེ་མཆེད་པའི་གཟུགས་གང་ཞེ་ན།
དེ་ནི་རྣམ་པ་ལྔར་བལྟ་སྟེ། བསྡུས་པ་ལས་གྱུར་པ་དང་། མངོན་
པར་སྐབས་ཡོད་པ་དང་། ཡང་དག་པར་བླངས་པ་ལས་བྱུང་བ་
དང་། ཀུན་བརྟག་པ་དང་། དབང་འབྱོར་བའོ། ། ཞེས་ཡིད་
ཤེས་ཁོ་ན་ལ་སྣང་བའི་ཆོས་སྐྱེ་མཆེད་པའི་གཟུགས་ལྔ་གསུངས་པ་
ལས། དང་པོ་བསྡུས་པ་ལས་གྱུར་པའི་གཟུགས་ནི། བསགས་
པའི་རྡུལ་བློས་བཤིག་པ་ལས་གྱུར་པའི་རྡུལ་ཕྲ་རབ་བློ་ངོར་ཤར་བ་དེ་
དང་། མངོན་པར་སྐབས་ཡོད་པའི་གཟུགས་ནི། བུ་ག་ནམ་་་་
མཁའི་ཁམས་སུ་གཏོགས་པ་ཡིད་ཤེས་ཀྱི་ངོར་སྣང་བ་དང་མུན་པ་
ཤར་བ་ཞིག་སྟེ། བུ་སྟོན་རིན་པོ་ཆེའི་ཀུན་བཏུས་ཊཱི་ཀ་ལས།
བསྡུས་པའི་གོང་བུ་བློས་བཤིག་པ་ལས་གྱུར་པ་ནི། རྡུལ་ཕྲ་རབ་
72

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དང་། མངོན་པར་སྐབས་ཡོད་པ་ནི། བུ་ག་ནམ་མཁའི་ཁམས་
ཞེས་བྱ། །སྣང་དང་མུན་པ་དག་ཡིན་ནོ། །ཞེས་དང་། མངོན་པར་
སྐབས་ཡོད་པའི་དེ་དང་། རྡུལ་ཕྲ་རབ་དེ་ཉིད་གཞན་ལ་ཐོགས་
པར་བྱེད་པའི་རེག་བྱ་དང་བྲལ་བས་སོ། །ཞེས་དང་། ཀུན་བཏུས་
ཊཱི་ཀ་ལས། ཆོས་ཀྱི་སྐྱེ་མཆེད་པའི་གཟུགས་ལྔ་ཡོད་དེ། ཕྱི་རོལ་གྱི་
གཟུགས་ཐོགས་བཅས་ལ་གཞིག་པ་དང༌། ཐོགས་མེད་ལ་གཞིག་པ་
གཉིས་དང་གཟུགས་སུ་བཏགས་པ་དང་བླངས་པ་ལས་བྱུང་བ་དང་།
མི་སྡུག་པ་སྒོམ་པ་དང་། རྣམ་ཐར་གྱི་ཏིང་ངེ་འཛིན་ལ་སྣང་བའི་
གཟུགས་གཉིས་རྣམས་སུ་ཡོད་པའི་ཕྱིར། ཞེས་དང་། རགས་་
པའི་གཟུགས་ལ་ཡིད་ཀྱི་ཤེས་པས་ཆ་དང་ཆར་ཕྱེ་བས་ཡིད་ཤེས་ཀྱི་
ཡུལ་དུ་རྡུལ་ཕྲ་རབ་སྣང་བ་ནི། བསྡུས་པ་ལས་གྱུར་པ་ཞེས་བྱའོ། །
འབྱུང་བ་ཡོད་ན་གཟུགས་སུ་གདགས་པ་ཡོད་ལ། དེ་ཡོད་ན་རྡུལ་
ཕྲ་རབ་ཏུ་གདགས་པ་འབྱུང་བས། རྡུལ་ཕྲན་གྱི་ཐ་སྙད་འདི་ནི་
མཐར་འབྱུང་བ་ལ་བརྟེན་ནས་བྱུང་བས་འབྱུང་འགྱུར་ཞེས་བྱ་ཡི།
ཁ་དོག་བཞིན་དུ་འབྱུང་བས་ཕན་གདོགས་པ་ལ་བརྟེན་ནས་བྱུང་བ་
ནི་མ་ཡིན་ནོ། ། མངོན་པར་སྐབས་ཡོད་པ་དང་། ཡང་དག་
པར་བླངས་པ་ལས་བྱུང་བ་གཉིས་ལ་ཡང་། འབྱུང་འགྱུར་དུ་འཇོག་
ཚུལ་དེ་དང་འདྲ་བར་ཤེས་པར་བྱའོ། ། མངོན་པར་སྐབས་ཡོད་
ཕ་ནི། ཡིད་ཤེས་ཁོ་ན་ལ་བར་གྱི་སྣང་བ་སྐྱ་སེང་སེང་བོ་ལྟ་བུར་སྣང་
ཕ་སོགས་སོ། ། ཞེས་དང་། ཀུན་བརྟགས་པ་ནི། མི་སྡུག་པ་
སྒོམ་པའི་ཡིད་ལ་གསལ་བར་སྣང་བའི་ཀེང་རུས་ཀྱི་གཟུགས་བརྙན་
སོགས་སོ། ། དབང་འབྱོར་བ་ནི། ཟད་པར་ལ་སོགས་པའི་ཏིང་
་་་་་་་་༼ྋ་འཛིན་གྱི་ཡུལ་དུ་གསལ་བའི་སྣང་བའི་ས་ཆུ་ལ་སོགས་པའི་
73

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཟུགས་བརྙན་ཏེ། འཁྲུལ་བ་དང་བྲལ་བ་རྣམས་གཟུགས་བརྙན་
དུ་སྣང་བ་སྔར་བཤད་པ་ལྟར་རོ། ། འདི་ལྟར་མ་གོ་བའི་དབང་
གིས་བསྡུས་པ་ལས་གྱུར་པའི་གཟུགས་ལ་རྡུལ་ཕྲ་རབ་དངོས་བཞག་
ནས། བྱེ་སྨྲས་ཆོས་ཀྱི་སྐྱེ་མཆེད་པའི་གཟུགས་ལྔ་མི་འདོད་པའི་ཚུལ་
སོགས་མཁས་པ་ལ་ལས་བཤད་དོ། ། ཡང་དག་པར་བླངས་པའི་
དེ་ནི། སྡོམ་པ་གཟུགས་ཅན་དུ་འདོད་པ་ལྟར་ན་སོ་སོར་ཐར་བའི་
སྡོམ་པའི་རྣམ་རིག་མ་ཡིན་པའི་གཟུགས་དང་། ཀུན་བརྟགས་པའི་
གཟུགས་ནི། འབྱུང་བཞི་ཟད་པར་དང་མི་སྡུག་པའི་ཏིང་ངེ་འཛིན་
གྱི་སྣང་བའི་ཡུལ་ལྟ་བུ་དང་། དབང་འབྱོར་བའི་དེ་ནི། འཇུག་པ་
ལས། དག་པ་འདི་ནི་བཞེད་པ་འཇུག་པ་ཡིས། ། རྡུལ་གཅིག་
ཡུལ་ལ་མཁའ་གཏུགས་འཇིག་རྟེན་དང་། །འཇིག་རྟེན་མཐའ་ཡས་
ཕྱོགས་ཁྱབ་རྡུལ་སྟོན་མོད། །རྡུལ་རགས་མི་འགྱུར་འཇིག་རྟེན་ཕྲ་མི་
འགྱུར། །ཞེས་གསུངས་པ་ལྟ་བུའོ། ། རྣམ་བཤད་ལས། དེ་ལ་
ཆོས་ཀྱི་སྐྱེ་མཆེད་ཀྱི་གཟུགས་ལྔ་ནི་དངོས་པོ་སྨྲ་བའི་གྲུབ་མཐས་་་་་
བཏགས་པ་མིན་གྱི། མདོ་ལས་གསུངས་ཤིང་རང་ཉིད་ཀྱང་དེ་ལྟར་
དུ་བཞེད་དོ། ། ཞེས་སོ། ། འདི་ལ་ཁ་ཅིག མདོ་སེམས་རང་
རྒྱུད་པ་གསུམ་གྱི་ལུགས་ལ། བསྡུས་པ་ལས་གྱུར་བ་གཟུགས་དང་།
ཡང་དག་པར་བླངས་པ་ལས་བྱུང་བ་ལ་ཤེས་པ་དང་ལྡན་མིན་གཉིས་
དང་། ལྷག་མ་གསུམ་རྟག་པ་དང་། སྒྱུ་མའི་རྟ་དང་གཟུགས་
བརྙན་ལྟ་བུ་རྟོག་མེད་ཤེས་པས་བཞག་པ་རྣམས་ལྡན་མིན་འདུ་བྱེད་
ཡིན་ནོ་ཞེས་ཟེར། མི་འཐད་དེ། མིག་གི་མངོན་སུམ་ཚད་མས་
གསལ་བར་མཐོང་བའི་གཟུགས་བརྙན་ལྡན་མིན་འདུ་བྱེད་ཡིན་པར་
བཤད་པའི་ཕྱིར། ད་དུང་བརྗོད་པར་བྱ་སྟེ། གྲུབ་མཐའ་སྨྲ་བ་དེ་
- 74

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དག་གི་ལུགས་ལ་སྒྱུ་མའི་རྟ་དང་གཟུགས་བརྙན་དག་མིག་ཤེས་ཀྱིས་
མཐོང་བའི་ལྡན་མིན་འདུ་བྱེད་ཡིན་ནམ། དེས་མ་མཐོང་བའི་ལྡན་
མིན་འདུ་བྱེད་ཡིན། །དང་པོ་ལྟར་ན། གཟུགས་དང་ལྡན་མིན་
གཉིས་ཀྱི་ཡིན་པ་ཡོད་པར་ཐལ། སྒྱུ་མའི་རྟ་དང་གཟུགས་བརྙན་
དག་དེ་ཡིན་པའི་ཕྱིར། གཉིས་པ་ལྟར་ན། གྲུབ་མཐའ་སྨྲ་བ་དེ་
གསུམ་གྱི་ལུགས་ལ་སྒྱུ་མའི་ལྟད་མོ་བ་རྣམས་ཀྱིས་སྒྱུ་མའི་རྟ་སོགས་མི་
མཐོང་། ཆུའི་ནང་དུ་ཤར་བའི་ཟླ་བའི་གཟུགས་བརྙན་ཡང་སེམས་
ཅན་གྱི་མིག་གིས་མི་མཐོང་ཞེས་ཁས་ལེན་པར་ཐལ། དེ་དག་ལྡན་
མིན་འདུ་བྱེད་དུ་ཁས་ལེན་པའི་ཕྱིར། ཡང་ཁོ་ན་རེ། མདོ་སེམས་
རང་རྒྱུད་པ་གསུམ་གྱིས་སྒྱུ་མའི་རྟ་ཀུན་བརྟག་པའི་གཟུགས་ཡིན་ཀྱང་
ལྡན་མིན་དུ་འདོད་ལ། ཐལ་འགྱུར་བས་གཟུགས་ཀྱི་སྐྱེ་མཆེད་དང་
ཀུན་བརྟག་པའི་གཟུགས་གཉིས་ཀར་འདོད་ཟེར། འོ་ན་མདོ་་་་་
སེམས་རང་རྒྱུད་པ་གསུམ་གྱི་ལུགས་ལ་སྒྱུ་མའི་རྟ་མཐོང་བའི་མིག་
ཤེས་མེད་པར་ཐལ། ཀུན་བརྟག་པའི་གཟུགས་ཡིན་པའི་ཕྱིར།
ཁྱབ་སྟེ། ཀུན་བཏགས་པའི་གཟུགས་ཀྱི་གོ་དོན་ཡོད་པའི་ཕྱིར།
སྒྱུ་མའི་རྟ་ཐལ་འགྱུར་བས་གཟུགས་ཀྱི་སྐྱེ་མཆེད་དང་ཀུན་བཏགས་
པའི་གཟུགས་གཉིས་ཀར་འདོད་ཟེར་བ་ནི། དེ་ལས་ཀྱང་མི་འཐད་
དེ། དེ་འདྲའི་ཐལ་འགྱུར་བ་ཆོས་ཅན། ཁྱོད་གྲུབ་མཐའ་སྨྲ་བའི་
གང་ཟག་མ་ཡིན་པར་ཐལ། གཟུགས་ཀྱི་སྐྱེ་མཆེད་དང་ཆོས་ཀྱི་སྐྱེ་
མཆེད་གཉིས་ཀའི་གཞི་མཐུན་ཁས་ལེན་པའི་གང་ཟག་ཡིན་པའི་ཕྱིར།
དེར་ཐལ། སྒྱུ་མའི་རྟ་ཀུན་བཏགས་པའི་གཟུགས་ཡིན་པར་ཁས་
བླངས་པ་གང་ཞིག ཀུན་བཏགས་པའི་ཆོས་ཀྱི་སྐྱེ་མཆེད་པའི་་་་
གཟུགས་ཡིན་ན། ཆོས་ཀྱི་སྐྱེ་མཆེད་ཡིན་པས་ཁྱབ་པའི་ཕྱིར།
75

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དེས་ན་ཀུན་བཏགས་པའི་གཟུགས་ཞེས་པ་ནི། ཀུན་བཏགས་པའི་
གཟུགས་གང་ཡང་ཆོས་ཀྱི་སྐྱེ་མཆེད་ཡིན་པས་གཟུགས་ཀྱི་སྐྱེ་མཆེད་
དངོས་མིན་ཡང་། དེ་དག་ཡུལ་དུ་བྱེད་པའི་བློས་གཟུགས་དེ་དང་
དེར་སྒྲོ་བཏགས་ཏེ་ཡུལ་དུ་ཤར་བའི་རྣམ་པ་དེ་ལ་ཀུན་བཏགས་པའི་
གཟུགས་ཞེས་གསུངས་པ་ཡིན་ཏེ། འཇུག་པ་ལས། རྣལ་འབྱོར་
བ་ཡིས་བླ་མའི་མན་ངག་ལས། །ཀེང་རུས་ཀྱིས་གང་ས་གཞི་མཐོང་བ་
གང༌། །དེར་ཡང་གསུམ་ཆར་སྐྱེ་བ་མེད་པར་མཐོང་། །ལོག་པ་ཡིད་
ལ་བྱེད་པར་བསྟན་ཕྱིར་རོ། ། ཞེས་དང་། མདོ་ལས། འདི་ནི་
དེ་ཁོ་ན་ཉིད་མ་ཡིན་པ་ཡིད་ལ་བྱེད་པའོ། ། ཞེས་གསུངས་པའི་
ཕྱིར། ཡང་ཁ་ཅིག སྒྱུ་མའི་སྣང་བ་བདུན་པོ་རེ་རེ་ནས་ཆོས་ཀྱི་སྐྱེ་
མཆེད་པའི་ཀུན་བཏགས་པའི་གཟུགས་ཡིན་ཟེར། འདི་ཡང་མི་
འཐད་དེ། སྒྱུ་མ་དང་གཟུགས་བརྙན་དང་བྲག་ཆ་སོགས་འཇིག་
རྟེན་པའི་དབང་བོའི་མངོན་སུམ་གྱིས་མཐོང་ཞིང་ཐོས་པ་འདི་དག་
ཆོས་ཀྱི་སྐྱེ་མཆེད་ཡིན་པར་ཐལ། ཆོས་ཀྱི་སྐྱེ་མཆེད་པའི་ཀུན་་་་
བཏགས་པའི་གཟུགས་ཡིན་པའི་ཕྱིར། འདོད་ན། གཟུགས་ཀྱི་
སྐྱེ་མཆེད་དང་ཆོས་ཀྱི་སྐྱེ་མཆེད་གཉིས་ཀ་ཡིན་པར་ཐལ་ལོ། །
ཆོས་ཀྱི་སྐྱེ་མཆེད་དང་བཅོ་བརྒྱད་ཀྱི་ཆོས་ཁམས་ལ་མིག་ཤེས་ཀྱི་་་་
གཟུང་བྱ་མེད་དེ། མཛོད་ལས། གཉིས་ཀྱིས་རྣམ་ཤེས་ཕྱི་ཡི་ལྔ། །
ཞེས་གསུངས་པའི་ཕྱིར། རྣམ་བཤད་ལས། འདི་ཡིད་ཤེས་ཁོ་ན་
ལ་སྣང་བ་ཡིན་པས། གཟུགས་བརྙན་བཞིན་དུ་གཟུགས་ཀྱི་སྐྱེ་་་
མཆེད་མིན་ལ། སྐྱེ་མཆེད་གཟུགས་ཅན་ལྷག་མ་དགུ་ཡང་མིན་པས་
ཆོས་ཀྱི་སྐྱེ་མཆེད་ཀྱི་གཟུགས་ཀུན་བཏགས་པ་ཞེས་པའོ། ། མིག་
ཤེས་ལ་སྐྲ་ཤད་དུ་སྣང་བ་ནི་གཟུགས་བརྙན་བཞིན་དུ་གཟུགས་ཀྱི་སྐྱེ་
76

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
མཆེད་དོ། ། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་ནི་དེའི་མིག་
ཤེས་ལ་སྣང་བ་ཡིན་པས་གཟུགས་ཀྱི་སྐྱེ་མཆེད་དུ་བཞག་དགོས་སོ། །
ཞེས་དང་། རྨི་ལམ་ན་དབང་ཤེས་མེད་པས་ཡུལ་ལྔཪ་སྣང་བ་་་
རྣམས་ནི་ཡིད་ཤེས་ཁོ་ན་ལ་སྣང་བས་ན། དེ་ལ་གཟུགས་ཀྱི་སྐྱེ་་
མཆེད་སོགས་ལྔ་བཞག་ཏུ་མེད་ཀྱང་། ཡིད་ཙམ་གྱི་ངོར་ཀེང་རུས་
གསལ་བར་སྣང་བ་ཆོས་ཀྱི་སྐྱེ་མཆེད་དུ་འཇོག་པ་དང་འདྲ་བས་ཆོས་
ཀྱི་སྐྱེ་མཆེད་ཀྱི་གཟུགས་ཡིན་ལ། དེ་ཡང་གཟུགས་ལྔ་ལས་ཀུན་
་་་་་་་་་བཏགས་པའི་གཟུགས་ཡིན་ནོ། ། ཞེས་ཤིན་ཏུ་གསལ་བར་
གསུངས་སོ། ། དེས་ན་གྲུབ་མཐའ་སོ་སོའི་འདོད་ཚུལ་མི་འདྲ་བ་
ཡོད་ཀྱང་། སྒྱུ་མའི་རྟ་དང་གཟུགས་བརྙན་དག་མིག་ཤེས་ཀྱིས་་
མཐོང་མི་མཐོང་གི་ཁྱད་པར་འབྱེད་པ་སུས་ཀྱང་མ་བཤད་ལ། གྲུབ་
མཐའ་གང་གི་ལུགས་ཡིན་ཀྱང་སྒྱུ་མ་དང་གཟུགས་བརྙན་སོགས་མིག་
གིས་མངོན་སུམ་དུ་མཐོང་བ་ལ་མི་མཐོང་ཞེས་བསྙོན་མི་རིགས་པའི་
ཕྱིར། ཡང་ཁ་ཅིག རྨི་ལམ་གྱི་སྔོ་སོགས་སྣང་བའི་བློ་ལ་རྟོག་
བཅས་དང་རྟོག་མེད་གཉིས་ཡོད་པས། སྔ་མའི་སྣང་བ་རྟག་པ་
དང་། ཕྱི་མའི་སྣང་བ་ལྡན་མིན་ཡིན་ཟེར། མི་འཐད་དེ།
འཇུག་པ་ལས། གལ་ཏེ་གཉིད་ན་མིག་བློ་མི་སྲིད་པས། །ཡོད་མིན་
ཡིད་ཀྱི་ཤེས་པ་ཁོ་ན་ཡོད། ། ཅེས་དང་། མིག་དང་མིག་གི་ཡུལ་
དང་དེ་བསྐྱེད་སེམསས། །རྣ་སོགས་ལྷག་མ་གསུམ་པོའང་སྐྱེ་བ་་་་་
མེད། །ཅེས་དང་། རྣམ་བཤད་ལས། ཇི་ལྟར་རྨི་ལམ་དེར་མིག་
དང་མིག་གི་ཡུལ་གཉིས་མེད་པ་དེ་བཞིན་དུ། དེ་གཉིས་ཀྱིས་བསྐྱེད་
པའི་མིག་གི་རྣམ་ཤེས་ཀྱང་ཡོད་པ་མ་ཡིན། ཞེས་གསུངས་པ་ལྟར།
རྨི་ལམ་ན་དབང་ཤེས་མེད་པས། དེའི་མཇུག་མཐར་སྐྱེ་བའི་ཡིད་
77

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མངོན་ཡང་མེད་དོ། ། དེས་ན་ཁྱོད་ཀྱི་འདོད་པའི་རྨི་ལམ་གྱི་སྔོ་
སོགས་མཐོང་བའི་རྟོག་མེད་ཀྱི་ཤེས་པ་དེ་དབང་ཤེས་དང་ཡིད་ཤེས་
གང་ཡིན་ཡང་སྨྲ་དགོས་སོ། ། བཞི་བརྒྱ་བའི་འགྲེལ་བ་ལས།
ཆོས་མངོན་པ་ནས་གཟུགས་སོགས་ལྔ་བོ་རེ་རེ་ཞིང་དབང་བོ་དང་
ཡིད་ཤེས་ཀྱིས་ཤེས་པར་བྱ་བར་གསུངས་པའི་དོན་འཆད་པ་ནི།
རྣམ་པར་ཤེས་པ་གཉིས་ཀྱིས་དོན་གཅིག་རྣམ་པར་ཤེས་པ་མ་ཡིན་ཏེ།
གཅིག་ནི་ཡུལ་གྱི་རྣམ་པ་དངོས་སུ་གཅོད་པར་བྱེད་པ་སྟེ་གང་དང་
བོར་སྐྱེ་བའོ། ། གཉིས་པ་ནི། དངོས་སུ་བྱེད་པ་ཉིད་དུ་རྣམ་
པར་ཤེས་པ་མ་ཡིན་ཏེ། དབང་བོའི་རྣམ་པར་ཤེས་པའི་སྟོབས་ཀྱིས་
དེ་ལྟར་རྟོགས་ཤིང་སྐྱེ་བ་ན། དེས་ཀྱང་དོན་དེ་རྣམ་པར་ཤེས་སོ་
ཞེས་ཉེ་བར་འདོགས་སོ། ། ཞེས་དབང་མངོན་དང་ཡིད་མངོན་
གྱིས་མཐོང་ཚུལ་དང་སྐྱེ་ཚུལ་གསུངས་པ་ལྟར་རོ། ། གཞན་ཡང་།
མདོ་སེམས་རང་རྒྱུད་པ་གསུམ་གྱི་ལུགས་ལ། མངོན་པར་སྐབས་
ཡོད་པའི་གཟུགས་དང་། ཀུན་བརྟགས་པའི་གཟུགས་དང་།
དབང་འབྱོར་བའི་གཟུགས་གསུམ་རྟག་པ་ཡིན་ཟེར་བ་མི་འཐད་དེ།
ཆོས་ཀྱི་སྐྱེ་མཆེད་པའི་གཟུགས་ལྔ་བོ་ཡང་འདུས་བྱས་ཡིན་པའི་ཕྱིར།
དེར་ཐལ། མངོན་པ་ཀུན་བཏུས་ལས། གཟུགས་རྣམ་པ་ལྔ་གང་
ཡིན་པ་དང་། ཚོར་བའི་ཕུང་བོ་དང་། འདུ་ཤེས་ཀྱི་ཕུང་བོ་དང་།
འདུ་བྱེད་ཀྱི་ཕུང་བོ་གང་ཡིན་པ་དང་། འདུས་མ་བྱས་ཀྱི་དངོས་པོ་
བརྒྱད་གང་དག་ཡིན་པ་དེ་དག་གཅིག་ཏུ་བསྡུས་ཏེ། རྣམ་པ་བཅུ་
དྲུག་གི་བདག་ཉིད་ནི་ཆོས་ཀྱི་ཁམས་སོ། ། ཞེས་འདུས་བྱས་ཀྱི་
ཆོས་བརྒྱད་དང་། འདུས་མ་བྱས་ཀྱི་ཆོས་བརྒྱད་གསུངས་པའི་ཕྱིར།
བུ་སྟོན་རིན་པོ་ཆེའི་ཀུན་བཏུས་འགྲེལ་བ་ཉི་མའི་འོད་ཟེར་ལས།
78

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཆོས་ཀྱི་སྐྱེ་མཆེད་ཀྱི་གཟུགས་བསྡུས་པ་ལས་གྱུར་པ་སོགས་ལྔ་དང་།
ཚོར་བ་སོགས་གསུམ་སྟེ། འདུས་བྱས་བརྒྱད་དང་། འདུས་མ་
བྱས་བརྒྱད་དེ་བཅུ་དྲུག་ནི་ཡིད་ཡུལ་ཁོ་ན་ཡིན་པས་སོ། ། ཞེས་
གསུངས་པའི་ཕྱིར། འདུས་མ་བྱས་བརྒྱད་ནི། ཆོས་དགེ་མི་དགེ་
ལུང་མ་བསྟན་གསུམ་གྱི་དེ་བཞིན་ཉིད་གསུམ་དང་། སོ་སོར་་་་
བརྟགས་མིན་གྱི་འགོག་པ་དང་། སོ་སོར་བརྟགས་འགོག་དང་།
རྣམ་མཁའ་དང་། མི་གཡོ་བ་དང་། འདུ་ཤེས་དང་ཚོར་བ་འགོག་
པའོ།།། ཀུན་བཏུས་ལས། མི་གཡོ་བ་གང་ཞེ་ན། དགེ་རྒྱས་ཀྱི་
འདོད་ཆགས་དང་བྲལ་ལ། གོང་མའི་འདོད་ཆགས་དང་མ་བྲལ་
ཆའི་བདེ་བ་དང་སྡུག་བསྔལ་འགོག་པའོ། ། ཞེས་སོ། ། འདུས་
ས་ཀྱི་ཆོས་བརྒྱད་ནི། སྔར་བཤད་པའི་ཆོས་ཀྱི་སྐྱེ་མཆེད་ཀྱི་་་་་
》གཟུགས་ལྔ་དང་། ཚོར་བ་འདུ་ཤེས་འདུ་བྱེད་གསུམ་སྟེ་བརྒྱད་་
དོ། ། འདི་དག་ནི་མདོ་ལས་བཤད་པའི་ཆོས་ཁམས་བཅུ་དྲུག་གོ
་རྣམ་བཤད་ལས། དབུ་མ་རང་རྒྱུད་པ་རྣམས་བདེན་པ་སོགས་
གསུམ་དུ་གྲུབ་པ་ཤེས་བྱ་ལ་མི་སྲིད་པར་བཞེད། ཅེས་དང་། དེ་
《ཚར་བྱས་ན་བློ་ལ་སྣང་བའམ་བློའི་དབང་གིས་བཞག་པ་མིན་པར་
དོན་གྱི་སྡོད་ལུགས་སུ་ཡོད་པ་ནི་བདེན་པ་དང་དོན་དམ་དང་ཡང་
དག་པར་ཡོད་པ་དང་། དེར་འཛིན་པ་ནི་བདེན་འཛིན་ལྷན་སྐྱེས་
སོ། ། ཞེས་བདེན་པར་གྲུབ་པ་དང་དོན་དམ་པར་གྲུབ་དང་ཡང་
དག་པར་གྲུབ་པ་གསུམ་དབུ་མ་རང་རྒྱུད་པའི་མི་བཞེད་ཀྱང་།
ཡུལ་རང་གི་ངོ་བོས་གྲུབ་པ་དང་། རང་གི་མཚན་ཉིད་ཀྱིས་གྲུབ་པ་
་་་་་་་་དང་། རང་བཞིན་གྱིས་གྲུབ་པ་གསུམ་ཡོད་པས་བཞེད་པར་
གཆུབས་སོ། ། ལེགས་བཤད་སྙིང་བོ་ལས། ཞི་འཚོ་ཡབ་སྲས་ཀྱི་
79

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལུགས་འདིས་སྔོ་སེར་སོགས་ཀྱི་རྣམ་པ་རང་འཛིན་མངོན་སུམ་ལ་སྣང་
བ་ལྟར་དོན་བྱེད་ནུས་པའི་དངོས་པོར་འདོད་དོ། ། དཔལ་ལྡན་
ཆོས་གྲགས་ཀྱི་བཞེད་ཚུལ་ཡང་དེ་ལྟར་འགྲེལ་བས་དེ་རྣམས་ནི་རྣམ་
བདེན་ལྟར་འདོད་པའི་དབུ་མ་བ་ཡིན། ཞེས་གསུངས་ལ། དེ་
ཡང་སེམས་ཙམ་རྣམ་བདེན་པ་ལ་ཁྲ་འཛིན་མིག་ཤེས་ཀྱིས་ཁྲ་བོ་ལ་ང་
ལྟ་བའི་ཚེ་ཁྲ་བོའི་སྟེང་གི་སྔོ་སེར་སོགས་ཁ་དོག་གི་གྲངས་དང་མཉམ་
པའི་མིག་ཤེས་རིགས་མཐུན་དུ་མ་སྐྱེ་བར་འདོད་པའི་གཟུང་འཛིན་
གྲངས་མཉམ་པ་དང་། སྔོན་པོ་དང་སྔོ་འཛིན་མིག་ཤེས་གཉིས་་
དམིགས་དུས་ལ་ལྟོས་ནས་དུས་མཉམ་པས་རྫས་གཅིག་ཀྱང་། གྲུབ་
དུས་ལ་བལྟོས་ནས་རྫས་ཐ་དད་པའི་རྒྱུ་འབྲས་སུ་འདོད་པའི་སྒོ་ང་
ཕྱེད་ཚ་བ་དང་། ཁྲ་བོ་ལ་བལྟས་པའི་ཚེ་སྔར་ལྟར་རྣམ་ཤེས་དུ་མ་མི་
སྐྱེ་བར་རིགས་མཐུན་གྱི་རྣམ་ཤེས་གཅིག་ཁོ་ན་སྐྱེ་བར་འདོད་པའི་སྣ་
ཚོགས་གཉིས་མེད་པ་སྟེ། འདོད་ཚུལ་གསུམ་བྱུང་བ་ལས། སློབ་
དཔོན་ཞི་བ་འཚོ་ཡབ་སྲས་ཀྱི་བཞེད་པ་ནི་ཕྱི་མ་ལྟར་ཏེ། བདེ་་
གཤེགས་གཞུང་འགྲེལ་ལས། སྣ་ཚོགས་གཉིས་མེད་པ་ཁོ་ན་རྣལ་
འབྱོར་སྤྱོད་པ་བ་རྣམས་ཀྱི་ལུགས་ཡིན་ནོ། ། ཞེས་གསུངས་པའི་
ཕྱིར། དེ་ལྟར་གོང་དུ་བཤད་པའི་གཅིག་ཏུ་བྲལ་དང་། རྟེན་
འབྲེལ་གྱི་གཏན་ཚིགས་སོགས་བདེན་པར་མ་གྲུབ་ཀྱང་། བདེན་
པར་མེད་པའི་དབུ་མའི་ལྟ་བ་སྐྱེད་པར་བྱེད་པའི་ནུས་པ་ཡོད་དེ།
འཇུག་པ་ལས། མི་བདེན་བཞིན་དུའང་རང་གི་བྱང་བཞིན་མཛེས་
པར་བསྒྲུབ་བྱའི་ཕྱིར། །དེ་ནི་ཡོད་པ་ཇི་ལྟར་དེ་བཞིན་འདིར་ཡང་
ཤེས་རབ་གདོང་། །སྦྱང་བར་བྱ་ལ་ནུས་པ་མཐོང་བར་འགྱུར་པའི་.
གཏན་ཚིགས་ནི། །འཐད་པ་དང་བྲལ་ལས་ཀྱང་བསྒྲུབ་བྱ་རྟོགས་
80 -

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཞེས་ཤེས་པར་བྱ། །ཞེས་གསུངས་པ་ལྟར་རོ། ། ཡུམ་སྲས་ཀྱི་དོན་
ནི། གསེར་ཕྲེང་ལས། ཡུམ་དེ་ཡང་གང་ཞེ་ན། མཁྱེན་པ་་་
གསུམ་ནི་འདིར་ཡུམ་དུ་བསྟན་ལ། དེ་ཡང་སྒྲས་ཟིན་ཚོད་དང་
བསྟུན་ན་གཞི་ཤེས་ནི་ཉན་རང་གི་ཉེར་ཞི་ཐོབ་བྱེད་དུ་བསྟན་པས།
སློབ་ལམ་ལྟ་བུར་མངོན་ཀྱང་ཉན་རང་གི་བཞེད་པ་སྒྲུབ་པ་ལ་དེའི་
ཡུམ་དུ་བཤད་པར་འདོད་ནས་ཐབས་ཙམ་དུ་བཤད་ཀྱི། །ཉེར་ཞི་
ཐོབ་ཟིན་པའི་གཞི་ཤེས་འདིར་བསྟན་གཞི་ཤེས་སུ་མི་འདོད་པ་མིན་
ནོ། ། ཞེས་དང་། རྒྱུ་མཚན་འདིས་ཀྱང་ཐེག་གསུམ་གྱི་མངོན་
རྟོགས་མ་ལུས་པ་ཡུམ་ཡིན་ནོ། ། ཞེས་དང་། འདིར་མངོན་་
རྟོགས་ཡུམ་དང་གང་ཟག་སྲས་སུ་འཇོག་པ་ནི། མ་དང་བུ་ལྟར་ངོ་
བོ་བསྐྱེད་པས་འཇོག་པ་མིན་ནོ། ། ཞེས་དང་། དག་ལྡན་ལས།
འདི་ཇི་ལྟར་དེ་རྣམས་ཀྱིས་ཡུམ་དུ་འགྱུར་ཞེ་ན། ཇི་སྐད་བཤད་
ཕའི་དོན་ཆེན་པོ་གསུམ་ཐོབ་པའི་ཕྱིར་ཏེ། གང་ཡང་སྐྱེ་བོ་རྣམས་
ལ་ཕན་ཆེན་པོ་འདོགས་པ་དེ་ནི་འཇིག་རྟེན་ན་མ་ཞེས་བྱའོ། །
གཞན་ཡང་ཇི་སྲིད་དུ་དེ་དག་གི་ཟག་པ་མེད་པའི་ཕུང་བོའི་བདག་
ཉིད་མ་སྐྱེད་ཅིང་མ་གསོས་པ་དེ་སྲིད་དུ་དེ་དག་གིས་ཇི་སྐད་བཤད་
པའི་དོན་ཆེན་པོ་རྣམས་ཐོབ་པར་མི་ནུས་སོ། ། དེའི་ཕྱིར་དོན་
གྱིས་ན་སྐྱེད་པ་དང་གསོ་བ་ཡིན་པར་ཤེས་པར་བྱའོ། ། ཞེས་ཡུམ་
ལ་སྐྱེད་པའི་ཡུམ་དང་ཟག་མེད་ཀྱི་ཕུང་བོ་གསོ་བའི་ཡུམ་གཉིས་་་་
གསུངས་པ་ལ། གསེར་ཕྲེང་ལས། དེ་ལ་ཡུམ་དུ་འཇོག་ཚུལ་སྔ་
མས་མཐར་ཐུག་དང་། ཕྱི་མ་ནི་གསན་སྐབས་ཀྱི་བཞེད་པ་སྒྲུབ་
པས་ཡུམ་དུ་བཞག་པར་སྣང་ཞིང་། རྩ་འགྲེལ་གཉིས་ལས་ནི་སྔ་མ་
ཁོ་ན་སྣང་ངོ་། ། འོན་ཀྱང་རྣམ་མཁྱེན་ནི་སངས་རྒྱས་ཀྱི་ས་ཁོ་ན་
81

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ན་ཡོད་པའི་ཕྱིར་སངས་རྒྱས་ཀྱི་གསོ་བའི་ཡུམ་དུ་རུང་ཡང་དེ་མ་སྐྱེ་བ་
སྐྱེད་པའི་ཡུམ་དུ་མི་གཟུང་ངོ༌། ། ཞེས་གསུངས་སོ། ། རྣམ་
བཤད་ལས། མཁྱེན་པ་སྔ་མས་འཕགས་པ་ཕྱི་མ་བསྐྱེད་ཅིང་ཉེར་ཞི་
ལ་སོགས་པའི་བཞེད་དོན་སྒྲུབ་པར་བྱེད་པར་ཡུམ་དང་སྲས་ནི་བསྐྱེད་
བྱ་སྐྱེད་བྱེད་དུ་ཤེས་པར་བྱའོ། ། ཞེས་དང་། ཡུམ་གྱི་ལྡོག་པ་
ངོས་བཟུང་བར་བཞེད་ནས། ཤེས་རབ་ཀྱི་གཙོ་བོ་བདག་མེད་་་
རྟོགས་པའི་ཤེས་རབ་དེ་ཉིད་བསྟན་པ་ཡིན་གྱི། ཡུམ་དང་མཁྱེན་པ་
ལ་དེས་ཁྱབ་པར་སྟོན་པ་མ་ཡིན་ནོ། ། ཞེས་འགྲེལ་བར། ཐམས་
ཅད་མཁྱེན་པ་ཉིད་གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསྟོད་དོ། ། ཞེས་པའི་དོན་བཤད་དོ། ། ལུང་གི་སྙེ་མ་ལས།
དེ་ཡང་ཆོས་མཆོག་མན་ཆད་ཀྱི་གཞི་ཤེས་ལ་མ་ཤེས་རྗེས་མཐུན་པ་ནི།
ཉན་ཐོས་དང་བྱང་སེམས་འཕགས་པ་སྐད་ཅིག་དང་པོའི་ཡུམ་ཡིན་ལ།
དེའི་རྗེས་ནས་མཁྱེན་པ་སྐད་ཅིག་སྔ་མ་འཕགས་པ་སྐད་ཅིག་ཕྱི་མའི་
སྐྱེད་བྱེད་ཀྱི་ཡུམ་ཡིན་ནོ། ། རྣམ་མཁྱེན་སྐད་ཅིག་སྔ་མ་སངས་
རྒྱས་སྐད་ཅིག་ཕྱི་མའི་ཡུམ་ཡིན་ལ། སངས་རྒྱས་གསར་དུ་སྐྱེད་པའི་
ཡུམ་ནི། རྣམ་མཁྱེན་རྗེས་མཐུན་པ་རྡོ་རྗེ་ལྟ་བུའི་ཏིང་ངེ་འཛིན་
ནོ། ། སྡུད་པར། གང་དག་འདས་དང་ཕྱོགས་བཅུའི་འཇིག་
རྟེན་མགོན་གང་དང་། །མ་འོངས་དུས་ན་འབྱུང་འགྱུར་དེ་དག་འདི་
ལས་བྱུང་། །འཇིག་རྟེན་སྟོན་པ་རྒྱལ་བ་རྣམས་ཀྱི་སྐྱེད་བྱེད་ཡུམ། །
ཞེས་སོ། ། གཞན་ཡང་སྐྱེད་བྱེད་ཀྱི་ཡུམ་དང་། གསོ་བྱེད་ཀྱི་
ཡུམ་དང་། ཕན་འདོགས་བྱེད་ཀྱི་ཡུམ་ཞེས་ཀྱང་གསུངས་སོ། །
རྒྱུད་བླ་མ་ལས། ངོ་བོ་རྒྱུ་འབྲས་ལས་ལྡན་འཇུག་པ་དང་། །གནས་
སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་འགྱུར་ཡོན་ཏན་
82

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དབྱེར་མེད་ནི། །དོན་དམ་དབྱིངས་ཀྱི་དགོངས་དོན་ཡིན་ཞེས་བྱ། །
ཞེས་ཁམས་རང་བཞིན་གྱིས་རྣམ་པར་དག་པ་རྣམ་བཞག་རྣམ་པ་
བཅུའི་སྒོ་ནས་གསུངས་པ་ལས། ཁམས་ལ་སྒྲིབ་པའི་གློ་བུར་གྱི་སྒྲིབ་
པ་བཞི་ནི། ཆོས་ལ་ཁོང་ཁྲོ་བདག་ལྟ་དང༌། །འཁོར་བའི་སྡུག་
བསྔལ་གྱིས་འཇིགས་དང་། །སེམས་ཅན་དོན་ལ་ལྟོས་མེད་ཉིད། །
འདོད་ཆེན་མུ་སྟེགས་ཉན་ཐོས་དང༌། །རང་བྱུང་རྣམས་ཀྱི་སྒྲིབ་རྣམ་
བཞི། །ཞེས་འདོད་ཆེན་ནམ་ལོག་སྲེད་ཅན་གྱི་ཐེག་པ་ཆེན་པོའི་ཆོས་
ལ་ཁོང་ཁྲོ་བའི་སྒྲིབ་པ་དང་། ཕྱི་རོལ་མུ་སྟེགས་པའི་གང་ཟག་གི་
བདག་ཏུ་ལྟ་བའི་སྒྲིབ་པ་དང་། འཁོར་བའི་སྡུག་བསྔལ་གྱིས་་་་་་
འཇིགས་ནས་རང་ཉིད་གཅིག་པུའི་དོན་བྱེད་པ་ལས། སེམས་ཅན་
ལ་ཕན་པའི་དོན་བྱེད་པ་འདོར་བར་འདོད་པའི་ཉན་ཐོས་འཇིག་སྲེད་
ཀྱི་སྒྲིབ་པ་དང་། རང་བྱུང་རང་རྒྱལ་རྣམས་ཀྱི་སེམས་ཅན་གྱི་དོན་
བྱེད་པ་ལ་ལྟོས་པ་མེད་པ་བརྩེ་མེད་ཀྱི་སྒྲིབ་པ་བཞིའོ། ། སྒྲིབ་པ་དེ་
རྣམས་དག་བྱེད་ཀྱི་རྒྱུ་ནི། ཕ་ལྟ་བུའི་བྱང་ཆུབ་ཀྱི་སེམས་དང་།
མ་ལྟ་བུའི་སྟོང་ཉིད་རྟོགས་པའི་ཤེས་རབ་ཀྱི་ཕར་ཕྱིན་དང་། བདེ་
བའི་མངལ་གནས་ལྟ་བུའི་ནམ་མཁའ་མཛོད་ལ་སོགས་པའི་བསམ་
གཏན་གྱི་ཏིང་ངེ་འཛིན་དང༌། མ་མ་ལྟ་བུའི་སྙིང་རྗེ་ཆེན་པོ་པོ་་་་་་
བཞིའོ། ། དེ་ལྟར་ཡང་། ཐེག་མཆོག་ལ་མོས་ས་བོན་ཤེས་རབ་
ནི། ། སངས་རྒྱས་ཆོས་སྤྱོད་མ་དང་བསམ་གཏན་གྱི །བདེ་བའི་་་
མངལ་གནས་སྙིང་རྗེ་མ་མ་ཅན། །གང་ཡིན་དེ་དག་ཐུབ་པའི་རྗེས་
སྐྱེས་སྲས། །ཞེས་གསུངས་སོ། །
ད་ནི་མཆོད་བརྗོད་ཀྱི་ཚིག་དོན་དངོས་འཆད་པ་ལ། འདི་
ཉིད་ལས། ཉན་ཐོས་དང་དེའི་ཕྱོགས་སུ་བསླན་པ་རྣམ་པར་ཐར་བ་
83

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་བསྟན་པ་རང་
སངས་རྒྱས་ཀྱང་སྟེ། མྱ་ངན་ལས་འདའ་བར་འདོད་པ་རྣམས་གཞི་
ཐམས་ཅད་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས་ཕུང་བོ་དང་
བཅས་པ་དང་ཕུང་བོ་མེད་པའི་མཚན་ཉིད་ཀྱི་མྱ་ངན་ལས་འདས་པ་
རྣམ་པ་གཉིས་ཐོབ་པར་མཛད་པ་གང་ཡིན་པ་དང་། བྱང་ཆུབ་
སེམས་དཔའ་འཁོར་བ་ཇི་སྲིད་པར་འགྲོ་བའི་དོན་བྱེད་པ་རྣམས་ལམ་
ཐམས་ཅད་སྐྱེ་བ་མེད་པར་རྟོགས་པའི་ངོ་བོ་ཉིད་ཀྱིས་འགྲོ་བ་མཐའ་
དག་གི་དོན་སྒྲུབ་པར་མཛད་པ་གང་ཡིན་པ་དང་། རྣམ་པ་ཐམས་
ཅད་སྐྱེ་བ་མེད་པར་ཐུགས་སུ་ཆུད་པ་གང་དང་ལྡན་ན། སངས་
རྒྱས་ཡང་དག་པར་བསྡམས་པའི་སྐུ་ཅན་རྣལ་འབྱོར་ཅན་གྱི་དབང་
ཕྱུག་གི་གཙོ་བོ་རྣམས། སྤྱོད་པའི་གཉེན་པོར་ཆོས་ཀྱི་འཁོར་ལོ་མ་
ལུས་པ་རྣམ་པ་ཐམས་ཅད་བསྐོར་བར་མཛད་པ། སངས་རྒྱས་ཉན་
ཐོས་ལ་སོགས་པས་ཡོངས་སུ་བསྐོར་བ་དེ་སྒྲུབ་པར་བྱེད་པའི་ཡུམ་དེ་
ལ་ཕྱག་འཚལ་ལོ། ། ཞེས་བྱུང་། སྡུག་ཀུན་རགས་པ་ཉེ་བར་ཞི་
བའི་ཉེར་ཞི་ཐོབ་བྱར་བྱེད་པའི་རྟེན་ཉན་ཐོས་དང་། རྟེན་དེའི་
ཕྱོགས་སུ་བསླན་པ་ཕྱི་རོལ་དོན་འཛིན་གྱི་རྟོག་པ་སྤངས་པའི་རྣམ་
པར་ཐར་བ་ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་་་་
བསྟན་པ་རང་སངས་རྒྱས་ཀྱང་སྟེ། མྱ་ངན་ལས་འདའ་བར་འདོད་
པ་རྣམས་གཞི་གང་ཟག་གི་བདག་ཏུ་གྲུབ་པའི་སྐྱེ་བ་མེད་པར་ཡོངས་
སུ་ཤེས་པ་དང༌། དེ་དང་ཕྱི་རོལ་དོན་དུ་གྲུབ་པ་མེད་པར་ཡོངས་སུ་
ཤེས་པ་ཉིད་ཀྱིས། ཉོན་མོངས་སྤངས་ཀྱང་སྔར་གྱི་ཕུང་བོ་ལྷག་མ་
དང་བཅས་པའི་མྱང་འདས་དང༌། ཉོན་མོངས་མ་ཟད་སྔར་གྱི་ཕུང་
བོ་ལྷག་མ་ཡང་མེད་པའི་མཚན་ཉིད་ཅན་གྱི་ལྷག་མ་མེད་པའི་མྱ་ངན་
84

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལས་འདས་པ་རྣམ་པ་གཉིས་ཐོབ་པར་མཛད་པ་གང་ཡིན་པ་ཞེས་པ་
སྟེ། སྐབས་གཉིས་པར། ཉོན་མོངས་ཤེས་བྱ་ལམ་གསུམ་གྱི། །
ཉམས་ཕྱིར་སློབ་མ་བསེ་རུ་དང༌། །རྒྱལ་སྲས་རྣམས་ཀྱི་དག་པ་སྟེ། །
ཞེས་དང་། འགྲེལ་བ་ལས། འདོད་ཆགས་ལ་སོགས་པའི་ཉོན་
མོངས་པ་དང་། དེ་དང་ཤེས་བྱའི་སྒྲིབ་པའི་ཕྱོགས་གཅིག་པོ་གཟུང་
བའི་དོན་གྱི་རྣམ་པར་རྟོག་པ་དང་། ཐེག་པ་གསུམ་གྱི་ལམ་གྱི་སྒྲིབ་
པ་གསུམ་སྤངས་པའི་ཕྱིར། གོ་རིམ་བཞིན་དུ་ཉན་ཐོས་དང་།
རང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་དག་པ་ཡིན་པ་
ཡིན་ནོ། ། ཞེས་སོ། ། རྣམ་བཤད་ལས། ཐབས་གང་གིས་ན།
གཞི་ཐམས་ཅད་གང་ཟག་གི་བདག་གིས་སྐྱེ་བ་མེད་པར་ཡོངས་སུ་
ཤེས་པ་ཉིད་ཀྱིས་སོ། ། འབྲས་བུ་གང་ན། ཉོན་མོངས་ཟད་པར་
སྤངས་ཀྱང་སྔ་མའི་ལས་ཉོན་གྱི་འབྲས་བུ་སྡུག་བསྔལ་གྱི་ཕུང་བོ་དང་
བཅས་པ་དང་ཕུང་བོ་མེད་པའི་མྱང་འདས་ལས་འདས་པ་རྣམ་པ་
གཉིས་སོ། ། འདིར་ལྷག་མེད་ཀྱི་མྱང་འདས་བེམ་རིག་རྒྱུན་ཆད་
པའི་མྱང་འདས་ལ་འདོད་པ་མི་རིགས་ཏེ། དེ་ཉན་ཐོས་སྡེ་བས་
བཏགས་པ་འབའ་ཞིག་ཡིན་པའི་ཕྱིར་དང་། སློབ་དཔོན་རང་ཉིད་
ཀྱིས་རིགས་པའི་ལམ་ནས་དྲངས་པའི་དམན་པའི་མྱང་འདས་ཀྱི་རྣམ་
བཞག་བྱེད་པ་སྐབས་སུ་བབ་པའི་ཕྱིར་རོ། ། ཞེས་དང་། གསེར་
ཕྲེང་ལས། སྤྱིར་མྱང་འདས་བཞིར་གསུང་རབ་ལས་འབྱུང་སྟེ།
རང་བཞིན་དང་མི་གནས་པ་དང་། ལྷག་བཅས་དང་། ལྷག་མེད་
ཀྱི་མྱང་འདས་སོ། ། དེས་དང་པོ་ནི། ཆོས་རྣམས་ཀྱི་རང་བཞིན་
སྤྲོས་པ་མཐའ་དག་དང་བྲལ་བའོ། ། གཉིས་པ་ནི། སངས་རྒྱས་
དང་བྱང་སེམས་ཀྱི་མྱང་འདས་སོ། ། ཐ་མ་གཉིས་ནི། ཐེག་
85

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དམན་གྱི་དབང་དུ་བྱས་པ་ནི། དགྲ་བཅོམ་པ་ཚེའི་འདུ་བྱེད་མ་
བཏང་བ་ན་ཉོན་མོངས་པ་སྤངས་ཀྱང་ལས་ཉོན་གྱིས་འཕངས་པའི་
སྡུག་བསྔལ་གྱི་ལྷག་མ་ཡོད་པ་ནི་ལྷག་བཅས་དང་། སྐུ་ཚེའི་འདུ་
བྱེད་བཏང་བ་ན་སྡུག་བསྔལ་གྱི་ཁམས་སུ་པདྨའི་སྦུབས་སུ་ཡིད་ཀྱི་
ལུས་ཀྱིས་གནས་པ་ན་ལྷག་མེད་དུ་བཞེད་པར་མངོན་ནོ། ། ཞེས་
སོ། ། གཏན་ལ་དབབ་པ་བསྡུ་བ་ལས། ཕུང་བོའི་ལྷག་མ་དང་
བཅས་པའི་མྱ་ངན་ལས་འདས་པའི་དབྱིངས་ལ་གནས་པ་དེ། ཉོན་
མོངས་པ་ཐམས་ཅད་དང་བྲལ་བར་བརྗོད་པར་བྱའམ། མ་བྲལ་
བར་བརྗོད་པར་བྱ་ཞེ་ན། སྨྲས་པ། བྲལ་བར་བརྗོད་པར་བྱའོ། །
སྡུག་བསྔལ་ཐམས་ཅད་དང་བྲལ་བར་བརྗོད་པར་བྱའམ། མ་བྲལ་
བར་ཡང་བརྗོད་པར་ཞེ་ན། སྨྲས་པ། བྲལ་བ་དང་། མ་བྲལ་
བར་ཡང་བརྗོད་པར་བྱ་སྟེ། མ་འོངས་པའི་སྐྱེ་བའི་སྡུག་བསྔལ་
འབྱུང་བར་འགྱུར་བ་གང་ཡིན་པ་དེ་དང་བྲལ་བར་བརྗོད་པར་་་་་
བྱའོ། ། ད་ལྟར་གྱི་སྐྱེ་བའི་གང་ཡིན་པ་དེ་ལས་ཀྱང་སེམས་ལས་
བྱུང་བ་དང་ནི་བྲལ་བར་བརྗོད་པར་བྱའོ། ། བཀྲེས་པའི་སྡུག་
བསྔལ་དང་། སྐོམ་པའི་སྡུག་བསྔལ་དང་། ཁམས་མ་སྙོམས་པ་
ལས་གྱུར་པ་དང་། དུས་ཚིགས་འགྱུར་བ་ལས་གྱུར་པ་དང་།
གནོད་པ་ལས་བྱུང་བའི་སྡུག་བསྔལ་དང་ནི་མ་བྲལ་བར་བརྗོད་པར་
བྱའོ། ། དེ་ཡང་ཀུན་ཏུ་འབྱུང་བ་ལས་ཡིན་གྱི་ཉོན་མོངས་པ་དང་
འབྲེལ་བ་ལས་ནི་མ་ཡིན་ནོ། ། གལ་ཏེ་དགྲ་བཅོམ་པ་ཐམས་ཅད་
སེམས་ལ་དབང་ཐོབ་པ་ཡིན་ན། ཅིའི་ཕྱིར་ཚེའི་འདུ་བྱེད་བཏང་སྟེ་
ཡོངས་སུ་མྱ་ངན་ལས་མི་འདའ་བར་སྡུག་བསྔལ་གྱིས་གནོན་བཞིན་དུ་
གནས་ཤེ་ན། སྨྲས་པ། ནུས་པའི་ཁྱད་པར་གྱི་ཕྱིར་ཏེ། འདི་
86

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལྟར་དགྲ་བཅོམ་པ་ལ་ལས་ནི་ཚེའི་འདུ་བྱེད་གཏོང་བར་ནུས་ལ།
ལ་ལས་ནི་མི་ནུས་པ་དང་། ལ་ལས་ནི་ཚེའི་འདུ་བྱེད་བསྲིང་བར་
ནུས་ལ། ལ་ལས་ནི་མི་ནུས་པའི་ཕྱིར་རོ། ། ཞེས་སོ། ། ཉི་
སྣང་ལས། བསྟན་པ་འདི་ལ་ཡོངས་སུ་མྱ་ངན་ལས་འདས་པ་རྣམ་
པ་མང་པོ་རྣམ་པར་བཞག་སྟེ། འདི་ལྟར་རྩེ་མོ་ཐོབ་པ་རྣམས་ཀྱི་ནི་
དགེ་བའི་རྩ་བ་ཆད་པ་ཡོངས་སུ་མྱ་ངན་ལས་འདས་པ་ཡིན་ནོ། །
བཟོད་པ་ཐོབ་པ་རྣམས་ཀྱི་ནི་ངན་འགྲོ་ཡོངས་སུ་མྱ་ངན་ལས་འདས་
པ་ཡིན་ནོ། ། བསམ་གཏན་ཐོབ་པ་རྣམས་ཀྱི་ནི་དེའི་ཡན་ལག་
དག་ཡོངས་སུ་མྱ་ངན་ལས་འདས་པ་ཡིན་ནོ། ། རྒྱུན་དུ་ཞུགས་པ་
རྣམས་ཀྱི་ནི་སྲིད་པ་བརྒྱད་པ་ཡོངས་སུ་མྱ་ངན་ལས་འདས་པ་ཡིན་
ནོ། ། ལན་གཅིག་ཕྱིར་འོང་བ་རྣམས་ཀྱི་ནི་འདོར་སྲིད་པ་གཉིས་
པ་ཡོངས་སུ་མྱ་ངན་ལས་འདས་པ་ཡིན་ནོ། ། ཕྱིར་མི་འོང་བ་
རྣམས་ཀྱི་ནི་འདོད་པའི་ཁམས་ཡོངས་སུ་མྱ་ངན་ལས་འདས་པ་ཡིན་
ནོ། ། དགྲ་བཅོམ་པ་རྣམས་ཀྱི་ནི་ཕུང་བོ་ལྷག་མ་དང་བཅས་པ་
དང་ལྷག་མ་མེད་པའི་མྱ་ངན་ལས་འདས་པ་ཡིན་ནོ། ། ཞེས་་་
གསུངས་པས། མྱ་ངན་ལས་འདས་པ་ཞེས་པའི་མྱ་ངན་ལ་དུ་མ་
ཞིག་ཡོད་དོ། ། མདོར་ན། འཕང་འབྲས་ཀྱི་ཕུང་བོ་ལྷག་མ་དང་
བཅས་པས་ཆ་ནས་བཞག་པའི་མྱང་འདས་ནི། ལྷག་བཅས་མྱང་
འདས་དང་། འཕང་འབྲས་ཀྱི་ཕུང་བོ་ལྷག་མ་ཡང་མེད་པས་ཆ་
ནས་བཞག་པའི་མྱང་འདས་ནི། སྐབས་འདིར་བསྟན་པའི་ལྷག་
མེད་མྱང་འདས་ཀྱི་དོན་ནོ། ། ཁ་ཅིག མཛོད་ཀྱི་བྱེ་སྨྲའི་ལུགས་
ལ་དགྲ་བཅོམ་པའི་རྒྱུད་ལ་འཕེན་བྱེད་མི་དགེ་བའི་ལས་མེད་ཟེར་བ་
ནི་མི་འཐད་དེ། གང་སྤེལ་ལས། དགྲ་བཅོམ་པ་ཡང་ཅིའི་ཕྱིར་
87

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྲིད་པ་མངོན་པར་འགྲུབ་པར་མི་འགྱུར་ཏེ། དེ་ལ་ཡང་ལས་དགེ་
བ་མི་དགེ་བ་ཡང་སྲིད་འཕེན་པ་ཅན་རྣམ་པར་སྨིན་པ་དུ་མ་འཕངས་
པ་ཡིན་ནོ། ། དེའི་ཕྱིར་ཕྲ་རྒྱས་མེད་པར་ནི་སྲིད་པ་མངོན་པར་
འགྲུབ་པར་མི་ནུས་ཏེ། ཞེས་དང་། རྒྱལ་སྲས་མ་ལས། དགྲ་
བཅོམ་པ་དག་ལ་སོ་སོ་སྐྱེ་བོའི་གནས་སྐབས་ན་བྱས་པའི་ལས་དགེ་
བའམ་མི་དགེ་བ་དག་ནི་མེད་པ་མ་ཡིན་མོད་ཀྱི་ཕྲ་རྒྱུས་མེད་པའི་ཕྱིར།
དེ་དག་གི་སྲིད་པ་མངོན་པར་མི་ནུས་སོ། ། ཞེས་གསུངས་པའི་
ཕྱིར། འདོད་ཉོན་དགུ་བའི་དངོས་གཉེན་བར་ཆད་མེད་ལམ་དེ།
མཚུངས་ལྡན་མི་དགེ་བའི་གཏོང་རྒྱུ་ཡིན་ཀྱང་གཟུགས་ཅན་མི་དགེ་
བའི་གཏོང་རྒྱུ་མིན་ཏེ ཉོན་མོངས་པ་ཅན་གཟུགས་མིན་ནི། །
གཉེན་པོ་སྐྱེ་བས་རྣམ་ཉམས་འགྱུར། །ཞེས་པའི་རྩ་འགྲེལ་གྱིས་་་་་
གཟུགས་མིན་ཞེས་དམིགས་ཀྱིས་བཀར་ནས་གསུངས་པ་ལ་རྒྱུ་མཚན་
ཞིག་ཡོད་པའི་ཕྱིར། གཞན་དུ་ན་སྤངས་ན་བཏང་བས་ཁྱབ་པར་
ཐལ། འདོད་པ་ལ་ཆགས་པ་དང་བྲལ་བའི་ཚེ་མི་དགེ་བ་ཐམས་
ཅད་ཐོབ་པ་ཆད་པའི་ཚུལ་གྱིས་གཏོང་དགོས་པའི་རྒྱུ་མཚན་ཡོད་པའི་
ཕྱིར། དེས་ན་མི་དགེ་བའི་ལས་གཟུགས་ཅན་དང་དཀར་ནག་་
འདྲེས་མའི་ལས་དག་ནི་དམིགས་པའི་ཚུལ་གྱིས་སྤངས་པ་ཡིན་གྱི།
ཐོབ་པ་ཆད་པའི་ཚུལ་གྱིས་སྤངས་པ་མིན་ཏེ། དགྲ་བཅོམ་པ་ལ་
ཡང་ལྡན་པའི་ཕྱིར། དམིགས་པའི་ཚུལ་གྱི་སྤོང་ཚུལ་ནི། མདོ་
ལས། དགེ་སློང་དག་མིག་ལ་འདུན་པའི་འདོད་ཆགས་དེ་སྤོངས་
ཤིག་དང་། དེ་ལྟ་ན་མིག་དེ་སྤང་བར་འགྱུར་རོ། ། ཞེས་ས་་་་་
གསུངས་པ་ལྟ་བུའོ། ། དེ་ཡང་དཔེར་ན། སློབ་དཔོན་གང་སྤེལ་
གྱིས། སྐྱེ་བའི་ཤིང་རྟ་སྐྱེ་བོ་བྱིས་པ་ཡིས། །ཞོན་ཞིང་ཉོན་མོངས་
88

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལས་ཀྱི་འཕང་ལོ་ཅན། །འདི་ནི་ཉོན་མོངས་འཕང་ལོ་གཅིག་ཉམས་
ན། །ལས་ཀྱི་འཕང་ལོ་གཅིག་པུ་འཁོར་མ་ཡིན། །ཞེས་གསུངས་པ་
ལྟར་རོ། ། མཁས་པ་ཆེན་པོ་སྟག་ཚང་ལོ་ཙཱ་བས། འཁོར་བ་
རགས་པ་མ་དག་སྐྱེ་འཆི་སྟེ། །དེ་ཡི་རྩ་བ་ཉོན་མོངས་ཅན་རྨོངས་
ཡིན། །ཕྲ་བ་ཡིད་ལུས་དག་གི་སྐྱེས་འཆི་སྟེ། །དེ་ཡི་རྩ་བ་མ་རིག་བག་
ཆགས་ས། །ཞེས་གསུངས་པ་ལྟར། ཉན་རང་དགྲ་བཅོམ་པ་དང་།
དག་སའི་བྱང་སེམས་ཀྱི་རྒྱུད་ལ་ཀུན་འབྱུང་ཕྲ་བ་མ་རིག་བག་ཆགས་
ཀྱི་ས་དང་། ཟག་མེད་ཀྱི་ལས་ཡོད་པས། རྐྱེན་དེ་དང་རྒྱུ་དེའི་
དབང་གིས་སྐྱེ་བ་བླངས་པའི་གང་ཟག་གསུམ་ཀྱི་ཡིད་ཀྱི་རང་བཞིན་
གྱི་ལུས་ནི་སྡུག་བདེན་ཕྲ་མོ་སྟེ། རྒྱུད་བླ་མ་ལས། གཙང་བདག་
བདེ་དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པའི་འབྲས། །ཞེས་
དང་། དེ་ནི་རང་བཞིན་ངག་ཕྱིར་དང་། །བག་ཆགས་སྤངས་ཕྱིར་
གཙང་བ་ཡིན། །བདག་དང་བདག་མེད་སྤྲོས་པ་དག ། ཉེ་བར་ཞི་
བའི་དམ་པའི་བདག། ། ཡིད་ཀྱི་རང་བཞིན་ཕུང་བོ་དང་། །དེ་རྒྱུ་
ལོག་ཕྱིར་བདེ་བ་ཉིད། །ཅེས་དང་། སློབ་དཔོན་ཐོགས་མེད་ཀྱི་
འགྲེལ་བ་ལས། རྐྱེན་གྱི་མཚན་ཉིད་དང༌། རྒྱུའི་མཚན་ཉིད་དང་།
འབྱུང་བའི་མཚན་ཉིད་དང༌། འཇིག་པའི་མཚན་ཉིད་དོ། ། དེ་
ལ་རྐྱེན་གྱི་མཚན་ཉིད་ནི། མ་རིག་པའི་བག་ཆགས་ཀྱི་ས་སྟེ། འདུ་
བྱེད་རྣམས་ཀྱི་མ་རིག་པ་བཞིན་ནོ། ། རྒྱུའི་མཚན་ཉིད་ནི་མ་རིག་
པའི་བག་ཆགས་ཀྱི་སའི་རྐྱེན་ཅན་ཟག་པ་མེད་པའི་ལས་ཉིད་དེ།
འདུ་བྱེད་བཞིན་ནོ། ། འབྱུང་བའི་མཚན་ཉིད་ནི། མ་རིག་པའི་
བག་ཆགས་ཀྱི་སའི་རྐྱེན་དང་ལྡན་པ་ཟག་པ་མེད་པའི་ལས་ཀྱི་རྒྱུ་ཅན་
ཡིད་ཀྱི་རང་བཞིན་གྱི་ལུས་གསུམ་གྲུབ་པ་སྟེ། ཞེས་དང་། འཇིག་
89

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་མཚན་ཉིད་ནི། ཡིད་ཀྱི་རང་བཞིན་གྱི་ལུས་རྣམ་པ་གསུམ་
མངོན་པར་འགྲུབ་པའི་རྐྱེན་ཅན་བསམ་གྱིས་མི་ཁྱབ་པར་ཡོངས་སུ་
བསྒྱུར་བའི་འཆི་འཕོ་བ་སྟེ། སྐྱེ་བའི་རྐྱེན་ཅན་གྱི་རྒ་ཤི་བཞིན་ནོ། །
ཞེས་པ་ནས། བཅོམ་ལྡན་འདས། མ་རིག་པའི་བག་ཆགས་ཀྱི་
སའི་རྐྱེན་གྱིས་ཟག་པ་མེད་པའི་ལས་ཀྱི་རྒྱུ་ལས་བྱུང་བའི་དགྲ་བཅོམ་
པ་དང་། རང་སངས་རྒྱས་དང་། དབང་ཐོབ་པའི་བྱང་ཆུབ་་་
སེམས་དཔའ་རྣམས་ཀྱི་རང་བཞིན་གྱི་ལུས་གསུམ་འབྱུང་སྟེ།
བཅོམ་ལྡན་འདས་མ་རིག་པའི་བག་ཆགས་ཀྱི་ས་གསུམ་པོ་འདི་དག་
ཏུ་ཡིད་ཀྱི་རང་བཞིན་གྱི་ལུས་གསུམ་པོ་འདི་དག་འབྱུང་བ་དང་ཟག་
པ་མེད་པའི་ལས་མངོན་པར་འགྲུབ་པའི་རྐྱེན་ལགས་སོ། ། ཞེས་
དང་། ཊཱི་ཀ་ལས། རང་གི་ངོ་བོ་ནི། ཤེས་སྒྲིབ་ཀྱིས་བསྡུས་པའི་
ཉོན་མོངས་པ་ཅན་མ་ཡིན་པའི་མ་རིག་པ་རིགས་འདྲ་བར་མ་ཆད་དུ་
འབྱུང་བ་དེ་ཉིད་མ་རིག་བག་ཆགས་ཀྱི་ས་སྟེ། ཞེས་དང་། མ་
རིག་པའི་བག་ཆགས་ཀྱི་སའི་རྐྱེན་ཅན་ཉོན་མོངས་པའི་ཟག་པ་མེད་
པའི་ལས་ཡིད་ཀྱི་རང་བཞིན་གྱི་ལུས་ཀྱི་ཉེར་ལེན་གྱི་རྒྱུ་སེམས་པས་
བསྡུས་པ་གང་ཟག་གསུམ་གྱི་ལུས་ངག་རྣམ་རིག་བསྐྱེད་པའི་ཀུན་སློང་
གི་རྩོལ་བ་ཕྲ་མོ་ཉིད་ནི། སྔར་བཤད་པའི་འདུ་བྱེད་བཞིན་ནོ། །
ཞེས་སོ། ། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་
གང་དང་ལྡན་ན། སངས་རྒྱས་ཡང་དག་པར་བསྡམས་པའི་སྐུ་ཅན་
རྣལ་འབྱོར་ཅན་གྱི་དབང་ཕྱུག་གི་གཙོ་བོ་རྣམས། སྤྱོད་པའི་གཉེན་
པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་བསྐོར་བར་་་་་
མཛད་པ། ཞེས་བྱུང་། མཛོད་ལས། ཆོས་ཀྱི་ཕུང་བོ་བརྒྱད་ཁྲི་
དག ། གང་རྣམས་ཐུབ་པའི་གསུངས་དེ་དག ། ཚིག་གམ་མིང་
90

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། ཁ་ཅིག་
བསྟན་བཅོས་ཚད་ཅེས་ཟེར། ཕུང་བོ་ལ་སོགས་གཏམ་རེ་ཡིན། །
སྤྱོད་པ་རྣམས་ཀྱི་གཉེན་པོར་ནི། ། ཆོས་ཀྱི་ཕུང་བོ་མཐུན་པར་
གསུངས། །ཞེས་སོ། ། མངོན་པའི་རྒྱན་ལས། ཀུན་ལས་བཏུས་
་འགྲེལ་པ་ལས་ཀྱང་། ཉན་ཐོས་ཀྱི་ཐེག་པའི་སྐབས་སུ་གནས་
བརྟན་ཀུན་དགའ་བོས། ཆོས་ཀྱི་ཕུང་བོ་བརྒྱད་ཁྲི་བཞི་སྟོང་གང་
དདྲུག་གཟུང་བ་རྣམས་ནི་སྡེ་སྣོད་གསུམ་པོ་འདི་དག་ཉིད་ཡིན་ནོ། །
ཞེས་འབྱུང་བའི་ཕྱིར་དང༌། སྡེ་བ་གཞན་གྱི་ལུང་ལས་ཀྱང་། ཆོས་
ཕུང་བོ་བརྒྱད་ཁྲི་བཞི་སྟོང་། ཞེས་གསུངས་པའི་ཕྱིར་རོ། །
དེས་ན་བརྒྱད་ཁྲིར་འདོད་པ་ནི་ཁ་ཆེ་བྱེ་བྲག་ཏུ་སྨྲ་བ་ཁོ་ནའི་ལུགས་
ཡིན་པར་མངོན་ནོ། ། འོ་ན་ཆོས་ཀྱི་ཕུང་བོ་རེ་རེའི་ཚད་ཇི་ཙམ་
ཟིན་ཞེ་ན། ཁ་ཅིག་གིས། ཤཱ་རིའི་བུས་ཉེ་བར་བསྡུས་པའི་བསྟན་
ཅོས་ཆོས་ཀྱི་ཕུང་བོའི་ཚད་དང་མཉམ་ཞེས་ཟེར་ཏེ། དེ་ལ་ནི་ཤོ་
་ཀ་དྲུག་སྟོང་ཡོད་ལ་དེ་ཡང་ཆོས་ཀྱི་ཕུང་བོ་གཅིག་ཡིན་ཏེ། ཞེས་
དང་། ཆོས་ཀྱི་ཕུང་བོ་ཤཱ་རའི་བུ། ཞེས་སོ། ། སེམས་ཙམ་པ་
《ལྟར་ན། ཀུན་ལས་བཏུས་ཀྱི་འགྲེལ་བ་ལས་ནི། ཆོས་ཀྱི་ཕུང་བོ་
གཅིག་གི་ཚད་ཇི་ཙམ་ཞེ་ན། གྲངས་བརྒྱ་ཕྲག་བཅུ་ནི་ཆོས་ཀྱི་ཕུང་
ལོ་སྟེ་གྲངས་སྟོང་ཞེས་བྱ་བའི་ཐ་ཚིག་གོ ། ཞེས་ཆོས་ཀྱི་ཕུང་བོ་
རེ་ལ་ཚིག་ལེའུར་བྱས་པ་སྟོང་སྟོང་ཡོད་པར་བཤད་ཅིང་། དེ་
ལས། བགྲང་བྱའི་ཚུལ་འདིས་ཆོས་ཀྱི་ཕུང་བོ་བརྒྱད་ཁྲི་བཞི་
་ནི། ཚིག་ལེའུར་བྱས་པ་བྱེ་བ་ཕྲག་བརྒྱད་དང་འབུམ་ཕྲག་བཞི་
ར་འགྱུར་རོ། ། ཞེས་བཤད་དོ། ། ཚིག་ལེའུར་བྱས་པའི་
ད་ནི། སློབ་དཔོན་ཆོས་ཀྱི་བཤེས་གཉེན་གྱིས། ཚིགས་སུ་་་་་
91

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཅད་པ་རེ་ལ་ཡི་གེའི་འབྲུ་སུམ་ཅུ་རྩ་གཉིས་ཉིད་དོ། ། ཞེས་རྒྱ་
གར་གྱི་ཡི་གེ་བརྒྱད་བཞི་སུམ་ཅུ་རྩ་གཉིས་ལ་བཤད་པས་བོད་ཀྱི་ནི་
ཚེག་བར་ཉི་ཤུ་རྩ་བརྒྱད་དུ་འགྱུར་རོ། ། གཞན་དག་ན་རེ།
ཕུང་བོ་དང་། སྐྱེ་མཆེད་དང་། ཁམས་དང་། རྟེན་ཅིང་འབྲེལ་
བར་འབྱུང་བ་ལ་སོགས་པའི་དོན་གྱི་སྡེ་ཚན་རེ་རེར་རྫོགས་པར་སྟོན་
པའི་གཏམ་རྒྱུད་རེ་རེ་ཆོས་ཀྱི་ཕུང་བོ་རེ་རེ་ཡིན་གྱི་ཚིགས་སུ་བཅད་
པའི་གྲངས་ངེས་པ་ནི་མེད་དོ་ཞེས་འདོད་དོ། ། འོ་ན་དེ་དག་ཅིའི
ཕྱིར་བསྟན་ཞེ་ན། འདོད་ཆགས་དང་ཞེ་སྡང་དང་གཏི་མུག་དང་ང་
རྒྱལ་དང་ལྟ་བ་དང་ཐེ་ཚོམ་ལ་སོགས་པའི་སེམས་ཅན་གྱི་ཉོན་མོངས་
པའི་སྤྱོད་པ་ཐ་དད་པ་བརྒྱད་ཁྲི་རྣམས་ཀྱི་གཉེན་པོར་ཆོས་ཀྱི་ཕུང་
བོའང་དེ་དག་དང་མཐུན་པར་གསུངས་སོ། ། ཞེས་དང་། བོད་
ཀྱི་སློབ་དཔོན་ཁ་ཅིག་ནི། འདོད་ཆགས་ལ་སོགས་པ་གསུམ་དང་དེ་
དག་ཆ་མཉམ་པས་ཀུན་ནས་བསླངས་པའི་སྤྱོད་པ་ཉི་ཁྲི་ཉི་ཁྲི་དང་
སྟོང་སྟོང་ཡོད་པས་དེའི་གཉེན་པོར་ཆོས་ཀྱི་ཕུང་བོ་བརྒྱད་ཁྲི་བཞི་
སྟོང་ཡིན་ཏེ། དཀོན་མཆོག་ཏ་ལ་ལའི་གཟུང་ལས། སྟོང་ཕྲག་
བརྒྱད་ཅུ་རྩ་བཞི་གང་ཡིན་པས། །རྒྱལ་བ་གང་དག་འགྲོ་བའི་དོན་
མཛད་པའི། །ཆོས་ཀྱི་བྱེ་བྲག་སྒོ་མོ་དེ་དག་གིས། བསམ་པ་ཇི་་
བཞིན་འཇིག་རྟེན་སེམས་ཅན་འདུལ། །ཞེས་དང་། ཀློག་ཐོབ་ཀྱིས་
ཞུས་པའི་མདོ་ལས་ཀྱང་དེ་ལྟར་གསུངས་པའི་ཕྱིར་རོ། ། ཞེས་
ཟེར་རོ། ། ཞེས་སོ། ། མདོ་སྡེ་བསྐལ་བཟང་ལས། ཡོངས་སུ་
སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། ། ཞེས་པ་ནས།
རིང་བསྲེལ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། མཆོག་
ཏུ་དགའ་བའི་རྒྱལ་བོ། དེ་ལྟ་བས་ན་བྱང་ཆུབ་སེམས་དཔའ་ནི་ཕ་
92

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རོལ་ཏུ་ཕྱིན་པ་བརྒྱ་ཉི་ཤུ་རྩ་གཅིག་གི་བསམ་པས། ཞེས་དང་།
དེ་དག་ལས་ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་འདོད་ཆགས་
སྤྱོད་པ་རྣམས་ལ་ཆོས་སྟོན་པའོ། ། ཕ་རོལ་ཏུ་ཕྱིན་པ་ཉིས་སྟོང་
ཆིག་བརྒྱ་ནི་ཞེ་སྡང་སྤྱོད་པ་རྣམས་ལ་ཆོས་སྟོན་པའོ། ། ཕ་རོལ་ཏུ་
ཕྱིན་པ་ཉིས་སྟོང་ཆིག་བརྒྱ་ནི་གཏི་མུག་སྤྱོད་པ་རྣམས་ལ་ཆོས་སྟོན་
པའོ། ། ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་ཆ་མཉམ་པར་
སྦྱོར་བ་རྣམས་ལ་ཆོས་སྟོན་པ་སྟེ། དེ་དག་ནི་ཕ་རོལ་ཏུ་ཕྱིན་པ་
བརྒྱད་སྟོད་བཞི་བརྒྱའོ། ། དེ་དག་གི་རྣམ་པ་ལ་འཇུག་པ་སྟོང་
སྟོང་སྟེ། རྣམ་པ་བརྒྱ་བརྒྱ་བོ་རེ་རེའི་སྟོང་སྟོང་བོ་དེས་ན་དེ་དག་ནི་
ཕ་རོལ་ཏུ་ཕྱིན་པ་བརྒྱད་ཁྲི་བཞི་སྟོང་ཞེས་བྱའོ། ། ཞེས་གསུངས་
ལ། དགོངས་འགྲེལ་འགྲེལ་ཆེན་ལས། —བསྐལ་བ་བཟང་བོའི་་་
མདོ་ལས་སྒོ་སུམ་བརྒྱ་ལྔ་བཅུ་བོ་རེ་རེ་ལ་ཡང་ཕ་རོལ་ཏུ་ཕྱིན་པ་དྲུག་
དྲུག་ཡོད་པ་དེས་ན། ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ཉིད་དུ་
འགྱུར་ཏེ། གཉེན་པོ་དེ་དག་ཀྱང་འབྱུང་བ་ཆེན་པོ་བཞི་དང་ཞེ་
སྡང་དྲུག་གི་ནད་རབ་ཏུ་སྦྱོང་བས་ཉིས་ཁྲི་ཆིག་སྟོང་ཉིད་དུ་འགྱུར་ལ།
དེ་བཞིན་དུ་འདོད་ཆགས་ལ་སོགས་པའི་ནད་རྣམ་པ་གསུམ་གྱི་གཉེན་
པོའི་ཕྱིར་བརྒྱད་ཁྲི་བཞི་སྟོང་ཉིད་དུ་འགྱུར་རོ། ། ཞེས་གསུངས་
སོ། ། བདག་ཅག་གི་སྟོན་པ་བཅོམ་ལྡན་འདས་ཤཱཀྱ་ཐུབ་པས་
ཆོས་ཀྱི་འཁོར་ལོ་བསྐོར་བའི་ཚུལ་ནི། ཚངས་པ་ཆེན་པོས། ཉོན་
མོངས་ཚོགས་ཀྱི་ནད་བརྒྱས་གཙེས་པའི་སྐྱེ་བོ་འདི་དག་ལ། །རྒྱལ་བ་
སྨན་པས་འཁོར་ལོ་དམ་པ་བསྐོར་ཏེ་མཐར་མཛད་གསོལ། །ནོར་
བདུན་བགོ་བཤའ་མཛོད་ཅིག་འདྲེན་པ་འཁོར་ལོ་བསྐོར་བར་
གསོལ། །དགོངས་པ་ཡོངས་རྫོགས་རིམས་ནད་མ་མཆིས་འཁོར་ལོ་
93

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཆོག་བསྐོར་གསོལ། །ཞེས་དང་། མ་གདྷར་ནི་སྔོན་ཆད་ཆོས་་
འབྱུང་བ། །དག་པ་མ་ལགས་དྲི་མར་བཅས་པར་རྟོགས། །བདུད་རྩི་
ཆོས་ཀྱི་སྒོ་མོ་ཕྱེ་མཛོད་ལ། །དྲི་མ་མེད་པའི་རྟོགས་པ་བཤད་པར་
མཛོད། །ཅེས་གསེར་གྱི་འཁོར་ལོ་ཕུལ་ཏེ་ཞུས་པ་ན། བཅོམ་ལྡན་
འདས་ཀྱིས། ཚངས་པ་ངས་ནི་ཚེགས་ཆེན་གྱིས། །སྐྱོན་རྣམས་་
བཅོམ་ནས་རྟོགས་གྱུར་པ། །སྲིད་དང་ཆགས་པས་དཀྲིས་རྣམས་་་
ཀྱིས། །ཆོས་ནི་ལེགས་པར་རྟོགས་མི་འགྱུར། །ཞེས་བཀའ་སྩལ་བས།
ཚངས་པ་ཆེན་པོས། འཇིག་རྟེན་ན་དབང་བོ་མཆོག་དང་།
འབྲིང་དང་། དམན་པ་དག་ཡོད་པས་འགའ་ཞིག་གིས་ཐོས་ན་
རྟོགས་པར་འགྱུར་བས་ངེས་པར་ཆོས་གསུང་དུ་གསོལ། ཞེས་ནན་
ཏན་ཆེན་པོས་ཞུས་པ་ན། བཀའ་སྩལ་པ། བདུད་རྩི་སྒོ་མོ་དག་ནི་
དབྱེ་བར་བྱ། །ཉན་པར་སུ་འདོད་སོམ་ཉི་སོལ་ཅིག་དང་། །ཚངས་
པ་མི་རྣམས་ལ་ནི་གྱ་ནོམ་ཆོས། ། ཀླན་ཀ་མི་བཙལ་མདོ་ཙམ་་
བཤད་པར་བྱ། །ཞེས་ཞལ་གྱིས་བཞེས་ཏེ། གྲོང་ཁྱེར་ཆེན་པོ་ཝ་ར་
ནཱ་སིར་ཕེབས་ཏེ། དེར་ཀཻའུ་དཱི་ན་ཡ། རྟ་ཐུལ། རླངས་པ།
མིང་ཆེན་། བཟང་ལྡན་ཏེ་ལྔ་སྡེ་རྣམས་འབབ་ཆུ་གནོད་པ་ཅན་གྱི་
འགྲམ་དྲང་སྲོང་ལྷུང་བ་རི་དྭགས་ཀྱི་ནགས་སུ་འཁོད་པ་ལ། བཀའ་
སྩལ་པ། དགེ་སློང་དག མཐའ་གཉིས་པོ་འདི་དག་ནི་རབ་ཏུ་
བྱུང་བའི་འཇུག་པར་བྱ་བ་མ་ཡིན་ཏེ། འདོད་པ་བསོད་ཉམས་
དང་། ངལ་ཞིང་དུབ་པའི་མཐའོ། ། མཐའ་གཉིས་སྤངས་ནས་
དབུ་མའི་ལམ་གྱིས་དེ་བཞིན་གཤེགས་པས་ཆོས་སྟོན་ཏེ། འདི་ལྟ་སྟེ།
འཕགས་པའི་ལམ་ཡན་ལག་བརྒྱད་དོ། ། དགེ་སློང་དག འདི་
ནི་སྡུག་བསྔལ་འཕགས་པའི་བདེན་པའོ། ། ཀུན་འབྱུང་འཕགས་
94

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པའི་བདེན་པའོ། ། འགོག་པ་འཕགས་པའི་བདེན་པའི་ལམ་་
འཕགས་པའི་བདེན་པའོ། ། ཞེས་སོགས་དང༌། སྡུག་བསྔལ་ནི་
ཡོངས་སུ་ཤེས་པར་བྱའོ། ། ཀུན་འབྱུང་ནི་སྤང་པར་བྱའོ། །
འགོག་པ་ནི་མངོན་དུ་བྱའོ། ། ལམ་ནི་བསྒོམ་པར་བྱའོ། །
ཞེས་སོགས་དང༌། སྡུག་བསྔལ་ཡོངས་སུ་ཤེས་སོ། ། ཀུན་འབྱུང་
སྤངས་སོ། ། འགོག་པ་མངོན་དུ་བྱས་སོ། ། ལམ་བསྒོམས་སོ་
ཞེས་འཕགས་པའི་བདེན་པ་བཞི་ལན་གསུམ་བཟླས་ཏེ་རྣམ་པ་བཅུ་
གཉིས་ཀྱིས་ཆོས་ཀྱི་འཁོར་ལོ་བསྐོར་རོ། ། ཆོས་ཀྱི་རྣམ་གྲངས་
འདི་ཉིད་ལུང་གི་ཆོས་ཀྱི་འཁོར་ལོ་ཡིན་ཏེ། ལན་གསུམ་དུ་བཟླས་
པ་ནི། བདེན་པ་རྣམས་ལན་གསུམ་དུ་བཟླས་པའོ། ། རྣམ་པ་
བཅུ་གཉིས་ནི། སྡུག་བསྔལ་བ་དང་ཀུན་འབྱུང་བ་དང་འགོག་པ་
དང་ལམ་མོ་ཞེས་པ་བཞི་དང་། ཡང་དེ་བཞི་རིམ་པ་བཞིན་ཡོངས་
སུ་ཤེས་པར་བྱ། །སྤང་བར་བྱ། མངོན་དུ་བྱ། བསྒོམ་པར་བྱ་
ཞེས་པ་བཞི་དང་། ཡང་བདེན་བཞི་རིམ་པ་བཞིན་ཡོངས་སུ་ཤེས་
སོ། ། སྤངས་སོ། ། མངོན་དུ་བྱས་སོ། ། བསྒོམས་སོ་ཞེས་
པ་བཞི་སྟེ་བཅུ་གཉིས་སོ། །དེའི་ཚེ་ནམ་མཁའ་ལས་གནོད་སྦྱིན་་
རྣམས་ཀྱིས་ཨ་ལ་ལ་འཛམ་བུའི་གླིང་དུ་ཆོས་ཀྱི་འཁོར་ལོ་བསྐོར་བར་
མཐོང་ངོ་། ། ཞེས་རབ་ཏུ་དགའ་བའི་ཆེད་དུ་བརྗོད་པའི་
དབྱངས་ཀྱིས་ཁྱབ་པར་གྱུར་ཏོ། ། དེ་ལྟར་འཕགས་པའི་བདེན་པ་
བཞི་ལན་གསུམ་དུ་བཟླས་པ་ལས། དང་པོའི་ཚེ་ཀོ་དི་ནྱ་དང་ལྷ་
བརྒྱད་ཁྲི་ཞིག་གིས་བདེན་པ་མཐོང་ངོ༌། ། བཟླས་པ་གཉིས་པའི་
ཚེ་ཀུན་ཤེས་ཀཽ་དི་ན་ཡས་དགྲ་བཅོམ་ཐོབ། ལྷག་མ་བཞིས་བདེན་
པ་མཐོང་། བཟླས་པ་གསུམ་པ་བསྐོར་བའི་ཚེ་འཕགས་པ་རྟ་ཐུལ་
95

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་སོགས་པ་བཞིས་ཀྱང་དགྲ་བཅོམ་ཐོབ་བོ། ། དེའི་ཚེ་འཇིག་
རྟེན་ན་དགྲ་བཅོམ་པ་དྲུག་སྟེ། བཅོམ་ལྡན་འདས་དང་། ཡེ་ཤེས་
ཁོང་ཆུད་ཀྱི་སྒོ་ནས་བསྙེན་རྫོགས་ཀྱི་སྡོམ་པ་ཐོབ་པའི་དགེ་སློང་ལྔ་
སྡེའོ། ། རྣམ་གྲངས་བཅུ་གཉིས་པོ་རེ་རེའི་མཐར་མིག་སྐྱེས་སོ། །
ཤེས་པ་སྐྱེས་སོ། ། རིག་པ་སྐྱེས་སོ། ། བློ་སྐྱེས་སོ། ། ཞེས་
གསུངས་པ་རྣམས། བྱེ་བྲག་སྨྲ་བ་འགའ་ཞིག་གིས་རྣམ་གྲངས་ཞེ་
བརྒྱད་དུ་འདོད་དོ། ། འོ་ན་མདོ་ལས། འཕགས་པའི་བདེན་པ་
བཞི་ལན་གསུམ་དུ་བཟླས་ཏེ། རྣམ་པ་བཅུ་གཉིས་ཀྱི་ཆོས་ཀྱི་འཁོར་
ལོ་བསྐོར་བར་གསུངས་པ་ཅི་ཞེ་ན། ཞེས་བརྒྱད་པོ་བཞི་ཚན་བཅུ་
གཉིས་ཡིན་པས་མདོ་དང་མི་འགལ་ལོ་ཞེས་ཟེར་ཏེ། མཛོད་འགྲེལ་
ལས། སུམ་ཚན་དང་བཅུ་གཉིས་སུ་ཆོས་མཐུན་པའི་ཕྱིར་ལན་་
གསུམ་དུ་བཟླས་ཏེ། རྣམ་པ་བཅུ་གཉིས་ཞེས་བཤད་དོ། ཆོས་
གཉིས་དང་གནས་བདུན་ལ་མཁས་པར་བསྟན་པ་བཞིན་ནོ། །
བཟླས་པ་འདི་དག་གིས་གྲངས་བཞིན་དུ་མཐོང་བ་དང་སྒོམ་པ་དང་
མི་སློབ་པའི་ལམ་བསྟན་ཏོ་ཞེས་ཟེར་རོ། ། ཞེས་སོ། ། འདི་
བཞི་ལ་བཤད་པའི་རྣམ་གྲངས་མང་སྟེ། བུ་སྟོན་རིན་པོ་ཆེས།
བཟླས་པ་རེ་རེར་མིག་སྐྱེས་སོ། །ཤེས་པ་དང་རིག་པ་དང་བློ་སྐྱེས་
སོ། ། ཞེས་སྦྱོར་བ་དང་། བར་ཆད་མེད་པ་དང་། རྣམ་པར་
གྲོལ་བ་དང་། ཁྱད་པར་གྱི་ལམ་སྐྱེས་པར་བསྟན་པ་ནི་རྣམ་གྲངས་
བཅུ་གཉིས་སོ། ། ཞེས་གསུངས་ལ། མངོན་པའི་རྒྱན་ལས།
དེ་ཡང་མཐོང་བའི་ལམ་ལྟ་བུ་ལ་དཔེར་བརྗོད་ན་གོ་རིམ་བཞིན་དུ་
ངེས་འབྱེད་ཆ་མཐུན་རྣམས་དང༌། བཟོད་པ་བརྒྱད་དང་། ཤེས་
པ་རྣམས་དང་། སྒོམ་པའི་ལམ་རྣམས་སྦྱོར་བ་ལ་སོགས་པ་བཞི་
96

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཡིན་པ་བཞིན་ནོ། ། ཞེས་སོ། ། རྣམ་བཤད་རིགས་པ་ལས།
ཟག་པ་མེད་པའི་ཤེས་རབ་ནི་མིག་གོ ། ཐེ་ཚོམ་མེད་པའི་ཕྱིར་ཤེས་
པའོ། ། ཡང་དག་པར་དོན་དུ་འགྱུར་པའི་ཕྱིར་རིག་པའོ།།།
རྣམ་པར་དག་པའི་བློ་སྟེ། ཞེས་ཆོས་ཀྱི་མིག་མཐོང་ལམ་ལ་ཁྱད་
པར་ཐ་དད་པ་གསུམ་གྱི་སྒོ་ནས་ཕྱི་མ་གསུམ་ཡང་བཞག་གོ། རྒྱན་
སྣང་ལས་དེ་བཞི་གསུངས་པའང་འདི་དང་འདྲ་ལ། རྒྱ་ནག་འགྲེལ་
ཆེན་ལས། དེ་ལ་མིག་ཅེས་བྱ་བ་ནི་འདི་ལྟ་སྟེ་ཆོས་སུ་བཟོད་པའོ། །
ཤེས་པ་ནི་འདི་ལྟ་སྟེ་ཆོས་སུ་ཤེས་པའོ། ། རིག་པ་ནི་འདི་ལྟ་སྟེ་
རྗེས་སུ་ཤེས་པའི་བཟོད་པའོ། ། བློ་ནི་འདི་ལྟ་སྟེ་རྗེས་སུ་ཤེས་པ་
རྣམས་སོ། ། ཞེས་ཆོས་རྗེས་བཟོད་ཤེས་བཞི་ལ་བཤད་དོ། །
མངོན་པའི་རྒྱན་ལས། དེ་ལ་ལན་གསུམ་དུ་བཟླས་པ་ནི་བྱེ་བྲག་ཏུ་
སྨྲ་བ་ན་རེ། འདི་ནི་སྡུག་བསྔལ་འཕགས་པའི་བདེན་པའོ། །
ཞེས་སྡུག་བསྔལ་གྱི་ངོ་བོ་ལ་བཟླས་པ་གཅིག་དང་། སྡུག་བསྔལ་
ཡོངས་སུ་ཤེས་པར་བྱའོ། ། ཞེས་བྱ་བ་ལ་བཟླས་པ་གཅིག་དང་།
སྡུག་བསྔལ་ཡོངས་སུ་ཤེས་སོ། ། ཞེས་མཐར་ཐུག་པ་ལ་བཟླས་པ་
གཅིག་སྟེ་གསུམ་མོ། ། རྣམ་པ་བཅུ་གཉིས་ནི་བཟླས་པ་དེ་དག་རེ་
ཪེ་ལའང་སྡུག་བསྔལ་གྱི་ངོ་བོ་མངོན་སུམ་དུ་གྱུར་པའི་མིག་དང་།
ཐེ་ཚོམ་མེད་པས་ཤེས་པ་དང་། ཡང་དག་པའི་དོན་ཤེས་པས་རིག་
རྣམ་པར་དག་པའི་ཕྱིར་བློ་ཞེས་པ་བཞི་བཞི་དང་། དེ་པ་དང་།
བཞིན་དུ་བདེན་པ་གཞན་གསུམ་པོ་རེ་རེ་ལའང་བཟླས་པ་གསུམ་
གསུམ་དང་། བཟླས་པ་རེ་རེ་ལའང་མིག་སྐྱེས་པ་ལ་སོགས་པ་་་་་
རྣམས་བཞི་བཞི་ཡོད་པས་རྣམ་པ་བཅུ་གཉིས་བཅུ་གཉིས་ཡིན་ནོ། །
འོ་ན་ནི་བདེན་པ་བཞི་བོ་རེ་རེ་ལའང་བཟླས་པ་གསུམ་གསུམ་བཅུ་
97

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཉིས་དང་། བཟླས་པ་རེ་རེ་ལའང་རྣམ་པ་བཞི་བཞི་དང་ལྡན་
པས་རྣམ་པ་བཞི་བཅུ་རྩ་བརྒྱད་ཡོད་པའི་ཕྱིར་བཟླས་པ་གསུམ་དང་
རྣམས་པ་བཅུ་གཉིས་སུ་ཇི་ལྟར་འགྱུར་ཞེ་ན། བདེན་མོད་ཀྱི་བདེན་
པ་རེ་རེ་ལའང་བཟླས་པ་གསུམ་དང་རྣམ་པ་བཅུ་གཉིས་བར་འདྲ་
བའི་ཕྱིར་ལན་གསུམ་དུ་བཟླས་ཏེ་རྣམ་པ་བཅུ་གཉིས་ཞེས་བརྗོད་དེ།
དཔེར་ན་གཉིས་བསྟན་པ་དང་གནས་བདུན་ལ་མཁས་པ་བསྟན་པ་
བཞིན་ནོ། ། དེ་ལ་གཉིས་བསྟན་པ་ནི། མདོ་ལས། དགེ་སློང་
དག་ཁྱེད་ལ་གཉིས་བསྟན་པར་བྱ་ཡི། དེ་ལེགས་པར་རབ་ཏུ་སྟོན་
པ་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། ། གཉིས་གང་
ཞེ་ན། མིག་དང་གཟུགས་རྣམས་ཞེས་བྱ་བ་ནས་ཡིད་དང་ཆོས་
རྣམས་སོ་ཞེས་བྱ་བའི་བར་སྦྱར་ཏེ་གཉིས་ཚན་དྲུག་ཡོད་ཀྱང་གཉིས་
གཉིས་སུ་ཆོས་མཐུན་པའི་ཕྱིར་གཉིས་སུ་གསུངས་པ་དང་། གནས་
བདུན་ནི། མདོ་ལས། དགེ་སློང་གནས་བདུན་ལ་མཁས་པ་ནི་
ཆོས་འདུལ་བ་འདི་ལ་མྱུར་དུ་ཟག་པ་ཟད་པ་འཐོབ་པར་འགྱུར་རོ། །
བདུན་གང་ཞེ་ན། གཟུགས་ཡང་དག་པ་ཇི་ལྟ་བ་བཞིན་དུ་རབ་ཏུ་
ཤེས་སོ། ། གཟུགས་ཀུན་འབྱུང་བ་དང་། གཟུགས་འགོག་པ་
དང་། གཟུགས་འགོག་པར་འགྱུར་པའི་ལམ་དང་། གཟུགས་ཀྱི་
རོ་མྱང་བ་དང་། ཉེས་དམིགས་དང་། ངེས་པར་འབྱུང་བའང་
ཡང་དག་པ་ཇི་ལྟ་བཞིན་དུ་རབ་ཏུ་ཤེས་སོ། ། ཞེས་པ་དང༌། དེ་
བཞིན་དུ་ཚོར་བ་ལ་སོགས་པའི་ཕུང་བོ་ལའང་སྦྱར་ནས་བདུན་ལྔ་
སུམ་ཅུ་རྩ་ལྔ་ཡོད་ཀྱང་བདུན་ཚན་དུ་འདྲ་བས་བདུན་དུ་གསུངས་པ་
བཞིན་ནོ། ། དེ་ལ་བདེན་པ་བཞི་ཆར་གྱི་བཟླས་པ་གསུམ་གྱིས་
ཝོ
རིམ་པ་ལྟར་མཐོང་སྒོམ་མི་སློབ་པའི་ལམ་གསུམ་བསྟན་ཏོ་ཞེས་ཟེར་
98 -

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རོ། ། སློབ་དཔོན་ནི། དེ་ལྟ་ན་མཐོང་ལམ་ཁོ་ན་ཆོས་ཀྱི་འཁོར་
པོ་མ་ཡིན་པར་འགྱུར་ཏེ། བཟླས་པ་གཅིག་དང་རྣམ་པ་བཞི་ལས་
མེད་པས། ལན་གསུམ་དུ་བཟླས་པ་དང་རྣམ་པ་བཅུ་གཉིས་མ་ཚང་
བའི་ཕྱིར་རོ། ། དེས་ན་ཆོས་ཀྱི་རྣམ་གྲངས་དེ་ཉིད་ཆོས་ཀྱི་འཁོར་
པོ་རབ་ཏུ་སྟོན་པའི་ཕྱིར་ཆོས་ཀྱི་འཁོར་ལོ་དང་། བཟླས་པ་གསུམ་
དང་རྣམ་པ་བཅུ་གཉིས་ཀྱི་དོན་རབ་ཏུ་སྟོན་པས་ལན་གསུམ་དུ་་་་
བཟླས་པ་དང་རྣམ་པ་བཅུ་གཉིས་དང༌། གདུལ་བྱའི་རྒྱུད་ལ་དེའི་
དོན་ཤེས་པར་བྱེད་པའི་སྒོ་ནས་གཏོད་ཅིང་གོ་བར་བྱེད་པའི་ཕྱིར་
བསྐོར་བའང་ཡིན་ནོ། །ཡང་ན་མཐོང་སྒོམ་མི་སློབ་པའི་ལམ་གསུམ་
གའང་གདུལ་བྱའི་རྒྱུད་ལ་འཇུག་པས་ཆོས་ཀྱི་འཁོར་ལོ་ཡིན་ནོ། །
ཞེས་སོ། ། གཞི་བསྡུ་བ་ལས། ཆོས་ཀྱི་འཁོར་ལོ་བསྐོར་བ་ནི་
རྣམ་པ་ལྔས་ལེགས་པར་བསྐོར་བར་རིག་པར་བྱ་སྟེ། ལྔ་གང་ཞེ་ན།
བཅོམ་ལྡན་འདས་བྱང་ཆུབ་སེམས་དཔར་གྱུར་པ་ན་གང་ལ་དམིགས་
ནས་བརྙེས་པར་བྱས་པས་བརྙེས་པ་དང་། ཐབས་གང་གིས་བརྙེས་
པ་དང་། བརྙེས་པར་བྱ་བ་གང་ཡིན་པ་དེ་དང་། བརྙེས་པར་བྱ་
བ་བདེ་ཡང་གཞན་གྱི་རྒྱུད་ལ་ངེས་པར་བསྐྱེད་པ་དང་། ཉིན་ཀྱི་
ཐུགས་སུ་ཆུད་པ་ལ་ཡིད་ཆེས་པ་སྐྱེས་པ་དང་། གཞན་དག་ཀྱང་
གཞན་གྱིས་རྟོགས་པ་ལ་ཡིད་ཆེས་པ་བསྐྱེད་པའོ། ། དེ་ལ་་་་་
དམིགས་པ་ནི། འཕགས་པའི་བདེན་པ་བཞི་ཡིན་ཏེ། འཕགས་
པའི་བདེན་པ་བཞི་བོ་རྣམས་ནི་སྔ་མ་བཞིན་དུ་འདི་ལྟ་སྟེ་ཉན་ཐོས་ཀྱི་
ས་ལས་མདོ་དང་རྒྱས་པར་རྣམ་པར་བཞག་པ་བཞིན་དུ་རིག་པར་
བྱའོ། ། དེ་ལ་ཐབས་ནི་འཕགས་པའི་བདེན་པ་དེ་དག་ལ་ལན་
གསུམ་དུ་བཟླས་ཏེ་རྣམ་པ་བཅུ་གཉིས་ཀྱི་ཡེ་ཤེས་ཏེ། མངོན་པར་
99-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྟོགས་པའི་ཚེ་བྱང་ཆུབ་སེམས་དཔའ། འདི་ནི་སྡུག་བསྔལ་་་་་
འཕགས་པའི་བདེན་པ་ཡིན་ནོ། ། ཞེས་བྱ་བ་ནས་འཕགས་པའི་
ལམ་ཡིན་ནོ། །ཞེས་བྱ་བའི་བར་དུ་མཐོང་བའི་སྤང་བར་བྱ་བའི་ཉོན་
མོངས་པ་རྣམས་སྦང་བའི་ཕྱིར། མངོན་སུམ་གྱི་ཡེ་ཤེས་གང་ཡིན་པ་
དེ་ནི་འཕགས་པའི་ཤེས་རབ་ཀྱི་མིག་སྐྱེས་པ་ཡིན་ནོ། །དེ་ཡང་འདས་
པ་དང་ད་ལྟ་བ་དང་མ་འོངས་པའི་བྱེ་བྲག་གིས་རིམ་བཞིན་དུ་ཤེས་པ་
དང་རིག་པ་དང་བློ་ཞེས་བྱའོ། ། དེ་ལྟར་གྱུར་པ་དེའི་སློབ་པའི་
གོང་ན་བདག་གིས་ཡོངས་སུ་མ་ཤེས་པར་ཡོངས་སུ་ཤེས་པར་བྱ་བ་
སྡུག་བསྔལ་གྱི་བདེན་པ་དང་། སྤངས་པར་བྱ་བ་མ་སྤང་བ་ཀུན་
འབྱུང་བའི་བདེན་པ་དང་། མངོན་སུམ་དུ་བྱ་བ་མངོན་སུམ་དུ་མ་
བྱས་པའི་འགོག་པའི་བདེན་པ་དང་། བསྒོམ་པར་བྱ་བ་མ་བསྒོམ་
པའི་ལམ་གྱི་བདེན་པ་ཡོད་དོ་སྙམ་དུ་ཤེས་རབ་ཀྱིས་རྟོགས་པ་ནི་ལན་
གཉིས་སུ་བཟླས་པ་སྟེ། སྔ་མ་བཞིན་དུ་རྣམ་པ་བཞིར་རིག་པར་བྱའོ
། ། ཁྱད་པར་ནི་འདི་ཡོད་དེ། རྣམ་པ་བཞི་བཟླས་པ་སྔ་མ་
གཉིས་ནི་སློབ་པའི་འཕགས་པའི་ཤེས་རབ་ཀྱི་མིག་གོ ། ཕྱི་མ་
ཤོས་ནི་མི་སློབ་པའོ། ། བརྙེས་པར་བྱ་བ་བརྙེས་པ་ནི་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཡིན་པར་རིག་པར་བྱའོ། །
གཞན་གྱི་རྒྱུད་ལ་ངེས་པར་བསྐྱེད་པ་དང་། ཉིད་ཀྱི་ཐུགས་སུ་ཆུད་
པ་ལ་ཡིད་ཆེས་པ་བསྐྱེད་པ་ནི་འདི་ལྟ་སྟེ། ཚེ་དང་ལྡན་པ་ཀུན་ཤེས་
ཀོ་དི་ནྱས་བཅོམ་ལྡན་འདས་ལས་ཐོག་མར་འཕགས་པའི་བདེན་པ་
བཞིའི་ཆོས་ཀུན་ཤེས་པར་གྱུར་ཏེ། དྲིས་ན་ཡང་བདག་གིས་ཆོས་
ཀུན་འཚལ་ཏོ་ཞེས་སྨྲས་པ་དང་། དེའི་འོག་ཏུ་ཡང་སྔ་མ་བཞིན་དུ་
མཐར་ཐུག་གི་རྣམ་པ་དག་གིས་ལྔ་ཆར་གྱིས་དགྲ་བཅོམ་པ་ཉིད་ཐོབ་
100

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
སྟེ། རྣམ་པར་གྲོལ་བའི་ཡེ་ཤེས་ཀྱང་བསྐྱེད་པ་ལྟ་བུའོ། ། དེ་ལ་
གཞན་དག་ཀྱང་གཞན་གྱིས་རྟོགས་པ་ལ་ཡིད་ཆེས་པ་བསྐྱེད་པ་ནི་
འདི་ལྟ་སྟེ། བདག་གིས་ཆོས་ཀུན་ཤེས་སོ་ཞེས་ཀུན་ཤེས་ཀོ་དི་ནྱའི་
འཇིག་རྟེན་པའི་སེམས་སྐྱེས་པ་ཡང་རིག་པ་ཀུན་ཤེས་ཀོ་དི་ནྱས་ཆོས་
ཀུན་ཤེས་པར་གྱུར་ཏོ་སྙམ་དུ་དེ་བཞིན་གཤེགས་པའི་འཇིག་རྟེན་པའི་
པ་སྐྱེས་པ་ཡང་རིག་ནས། ས་ལ་གནས་པའི་གནོད་སྦྱིན་
རྣམས་ཀྱིས་སྒྲ་བརྗོད་ནས་སྐད་ཅིག་ཡུད་ཙམ་ཐང་ཅིག་དེ་ཉིད་ལ་
ཚངས་པའི་འཇིག་རྟེན་གྱི་བར་དུ་སྒྲ་གྲག་པར་གྱུར་ཏོ། ། བཅོམ་
ལྡན་འདས་ཀྱིས་ཀུན་ཤེས་ཀཽ་དི་ནྱའི་རྒྱུད་ལ་ཀུན་ཤེས་པའི་ཆོས་ཉིད་
དང་མཐུན་པར་བསྐོར་ལ། དེས་ཀྱང་གཞན་དག་ལ་མཐུན་པར་
བསྐོར་པར་འགྱུར་བ་དང་། དེ་དག་གིས་ཀྱང་གཞན་དག་ལ་མཐུན་
པར་བསྐོར་པར་འགྱུར་ཏེ། དེ་བས་ན་གཅིག་ནས་གཅིག་ཏུ་བརྒྱུད་
དེ་མཐུན་པར་བསྐོར་བའི་དོན་གྱིས་འཁོར་ལོ་ཞེས་བྱའོ། ། ཡང་
དག་པའི་ལྟ་བ་ལ་སོགས་པ་ཆོས་ཀྱི་རང་བཞིན་པས་ན་ཆོས་ཀྱི་འཁོར་
ལའོ ། ། ཞེས་སོ། ། བྱེ་བྲག་སྨྲ་བ་རྣམས་ནི། མཛོད་ལས།
དེ་ཉིད་ཚངས་ཚུལ་ཚངས་པ་ཡི། ། འཁོར་ལོ་ཚངས་པས་བསྐོར་
ཕྱིར་རོ། ། ཆོས་ཀྱི་འཁོར་ལོ་མཐོང་བའི་ལམ། ། མྱུར་བར་
འགྲོ་སོགས་རྩིབས་སོགས་ཕྱིར། ། ཞེས་དང༌། རང་འགྲེལ་ལས།
མྱུར་དུ་འགྲོ་བའི་ཕྱིར་དང་། འདོར་བ་དང་འཇུག་པའི་ཕྱིར་དང་།
རྨ་རྒྱལ་བ་ལས་རྒྱལ་བར་བྱེད་པའི་ཕྱིར་དང་། རྒྱལ་བ་རྣལ་དུ་་་
འགོད་པའི་ཕྱིར་དང་། འཕར་བ་དང་འབབ་པའི་ཕྱིར་ཏེ། མྱུར་
ཐར་འགྲོ་བ་ལ་སོགས་པས་ནི་དེ་ལྟ་བུ་ཡིན་ནོ། ། ཞེས་གསུངས་པ་
མཐོང་བའི་ལམ་སྐད་ཅིག་བཅོ་ལྔ་ནི་ཆོས་ཀྱི་འཁོར་ལོ་ཡིན་
101

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཏེ། ཚངས་པ་བཅོམ་ལྡན་འདས་ཀྱིས་བསྐོར་བའི་ཕྱིར་རོ། ། དེ་
ཡང་དཔེར་ན། འཁོར་སྒྱུར་གྱི་འཁོར་ལོ་རིན་པོ་ཆེ་ནི། མྱུར་དུ་
འགྲོ་བ་དང༌། འཁོར་བའི་ཚེ་རྒྱལ་ཕྱོགས་ཀྱི་ལམ་འདོར་ཞིང་མདུན་
ཕྱོགས་ཀྱི་ལམ་དུ་འགྲོ་བ་དང་། ཡུལ་ཁམས་མ་རྒྱལ་བ་ལས་རྒྱལ་
བར་བྱེད་པ་དང་། རྒྱལ་ཟིན་པ་དག་རྣལ་དུ་འགོད་པ་དང་།
ཡུལ་མཐོ་བ་ལ་འཕར་བ་དང་། དམའ་བ་ལ་འབབ་པའི་ཁྱད་པར་
དྲུག་དང་ཆོས་མཐུན་པར། མཐོང་བའི་ལམ་གྱི་ཤེས་བཟོད་སྐད་
ཅིག་མ་རྣམས་ནི་གཅིག་གི་མཇུག་ཐོགས་སུ་གཅིག་མྱུར་དུ་སྐྱེས་པ་
དང་། དམིགས་པ་དང་རྣམ་པ་སྔ་མ་སྔ་མ་དོར་ནས་ཕྱི་མ་ཕྱི་མ་ལ་
འཇུག་པ་དང་། ཆོས་བཟོད་དང་རྗེས་སུ་ཤེས་པའི་བཟོད་པ་བར་
ཆད་མེད་ལམ་རྣམས་ཀྱིས་མཐོང་སྤང་མ་སྤང་བ་རྣམས་སྤོང་བར་བྱེད་
པ་དང་། ཆོས་ཤེས་དང་རྗེས་སུ་ཤེས་པ་རྣམ་གྲོལ་ལམ་རྣམས་ཀྱིས་
མཐོང་སྤང་སྤངས་པ་བརྟན་པར་བྱེད་པ་དང་། རྗེས་བཟོད་རྗེས་
ཤེས་རྣམས་ཀྱིས་ཁམས་གོང་མའི་བདེན་པ་ལ་དམིགས་པས་འཕར་བ་
དང་། ཆོས་བཟོད་ཆོས་ཤེས་རྣམས་ཀྱི་ཁམས་འོག་མ་འདོད་པའི་
བདེན་པ་ལ་དམིགས་པས་འབབ་པ་ལྟ་བུ་ཡིན་ནོ་ཞེས་བཞེད་དོ། །དེ་
ལྟར་ན་མཐོང་ལམ་སྐད་ཅིག་མ་བཅོ་ལྔ་བོ་རེ་རེ་ལ་ཁྱད་ཆོས་དྲུག་མི་
ཚང་སྟེ། མ་རྒྱལ་བ་ལས་རྒྱལ་བར་བྱེད་པ་ལྟ་བུ་ནི་ཆོས་བཟོད་རྗེས་
བཟོད་རྣམས་དང་། རྒྱལ་བ་རྣལ་དུ་འགོད་པ་ལྟ་བུ་ནི་ཆོས་ཤེས་
རྗེས་ཤེས་དག་དང་། མཐོ་བ་ལ་འཕར་བ་ལྟ་བུ་ནི་གོང་མའི་ལམ་
བདེན་དང་། དམའ་བ་ལ་འབབ་པ་ལྟ་བུ་ནི་འདོད་པའི་ལམ་་་་
བདེན་ཁོ་ན་ཡིན་པའི་ཕྱིར་རོ། ། དེས་ན་མཐོང་ལམ་སྤྱི་ཙམ་ལ་
ཁྱད་ཆོས་དྲུག་ཚང་མིན་དང༌། ལྔ་སྡེའི་རྒྱུད་ལ་སྐྱེས་པའི་མཐོང་
102

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལམ་ཁྱད་པར་དྲུག་ལྡན་གྱི་མཐོང་ལམ་ཡིན་མིན་དང་། བསྟན་པ་
འདིའི་དབང་དུ་བྱས་པའི་རྒྱུན་ཞུགས་ཞུགས་པ་ཐམས་ཅད་ཀྱི་མཐོང་
ལམ་ཁྱད་པར་དྲུག་ལྡན་གྱི་ཆོས་འཁོར་ཡིན་མིན་སོགས་ཀྱང་ལུགས་
འདིར་དཔྱད་པར་བྱའོ། ། རྩིབས་སོགས་ཕྱིར། ཞེས་པ་ནི་་་་་
བཙུན་པ་དབྱངས་སྒྲོག་སོགས་ཀྱི་འདོད་པ་བརྗོད་པ་སྟེ། རང་་
འགྲེལ་ལས། བཙུན་པ་དབྱངས་སྒྲོག་ན་རེ། འཕགས་པའི་ལམ་
ཡན་ལག་བརྒྱད་པོ་ནི། འཁོར་ལོའི་རྩིབས་ལ་སོགས་པ་དང་ཆོས་
མཐུན་པའི་ཕྱིར་ཆོས་འཁོར་ལོ་ཞེས་བྱ་སྟེ། ཡང་དག་པའི་ལྟ་བ་
དང་རྟོག་པ་དང་རྩོལ་བ་དང་དྲན་པ་རྣམས་ནི་རྩིབས་ལྟ་བུ་ཡིན་ནོ། །
ཡང་དག་པའི་ངག་དང་ལས་ཀྱི་མཐའ་དང་འཚོ་བ་རྣམས་ནི་ལྟེ་བ་ལྟ་
བུ་ཡིན་ནོ། ། ཏིང་ངེ་འཛིན་ནི་མུ་ཁྱུད་ལྟ་བུ་ཡིན་ནོ། ། ཞེས་
དང། མངོན་པའི་རྒྱན་ལས། བར་ཆད་མེད་པའི་ལམ་ཟག་མེད་
དང་རྣམ་གྲོལ་འདུས་བྱས་པ་གང་ཡིན་པ་དེ་ཉིད་ནི། སྡིག་པ་མི་
དགེ་བའི་རྣམ་པ་དུ་མ་སྤངས་པས་ཚངས་པ་དང༌། ཉོན་མོངས་པོ་
སྤོང་བའི་ཟག་མེད་ཀྱི་ལམ་ཡིན་པས་ཚངས་པའི་ཚུལ་ཡང་ཡིན་ཏེ།
བརྒྱ་བྱིན་གྱི་མདོ་ལས། བཅོམ་ལྡན་འདས་དེ་ནི་ཚངས་པ་ཞེས་ཀྱང་
བྱ། ཞི་བ་དང་བསིལ་བར་གྱུར་བ་ཞེས་ཀྱང་བྱའོ། ། ཞེས་ཀྱང་
གསུངས་པའི་ཕྱིར་རོ། ། དེས་ན་ཚངས་པ་དང་ཞི་བ་དང་བསིལ་
བར་གྱུར་པ་ཞེས་བྱ་བ་ནི་བཅོམ་ལྡན་འདས་ཡིན་ཏེ། ཚངས་པའི་
ཚུལ་ཟག་མེད་ཀྱི་ལམ་བླ་ན་མེད་པ་དང་ལྡན་པའི་ཕྱིར་དང་། ཉོན་
མོངས་པ་ཚངས་པ་དང་ཞི་བ་དང་བསིལ་བའི་ཕྱིར་རོ། ། ཚུལ་ནི་
ཉོན་མོངས་པ་སྤོང་བ་དེའི་ཐབས་ཟག་མེད་ཀྱི་ལམ་ཡིན་ནོ། ། དེ་
-ནི་ཚངས་པའི་འཁོར་ལོའང་ཡིན་ཏེ འཁོར་ལོ་དང་འདྲ་བའི་ཕྱིར་
103

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང། ཚངས་པ་བཅོམ་ལྡན་འདས་ཀྱིས་བསྐོར་བའི་ཕྱིར། །ཞེས་
དང་། བཙུན་པ་དབྱངས་སྒྲོག་ན་རེ། མཐོང་ལམ་འཕགས་ལམ་
ཡན་ལག་བརྒྱད་ནི་འཁོར་ལོའི་རྩིབས་དང་སོགས་ཀྱིས་བཟུང་བ་ལྟེ་བ་
དང་མུ་ཁྱུད་དང་འདྲ་བའི་ཕྱིར་ཆོས་ཀྱི་འཁོར་ལོ་ཡིན་ནོ། ། དེ་ལ་
ཤེས་རབ་ཀྱི་བསླབ་པ་ཡང་དག་པའི་ལྟ་བ་དང་རྟོག་པ་དང་རྩོལ་བ་
དང་དྲན་པ་རྣམས་ནི་རྩིབས་ལྟ་བུ་ཡིན་ཏེ། ཕན་ཚུན་འཇུག་པའི་
ཕྱིར་དང་། མཐོང་སྤང་གཅོད་པའི་ཕྱིར་རོ། ། ཡང་དག་པའི་
ངག་དང་ལས་ཀྱི་མཐའ་དང་འཚོ་བ་རྣམས་ནི་ལྟེ་བ་དང་འདྲ་སྟེ།
དེ་དག་ནི་ཚུལ་ཁྲིམས་ཀྱི་བསླབ་པ་ཡིན་པས་དེ་ལ་བརྟེན་ནས་སེམས་
ཀྱི་བསླབ་པ་ཏིང་ངེ་འཛིན་འཐོབ་ལ་དེ་ཐོབ་པས་ཤེས་རབ་ཀྱི་བསླབ་
པ་སྐྱེ་བའི་ཕྱིར་རོ། ། ཏིང་ངེ་འཛིན་ནི་མུ་ཁྱུད་དང་འདྲ་སྟེ
དེས་གཞན་དག་ཉེ་བར་འཛིན་པའི་ཕྱིར་རམ། དམིགས་པ་ལ་་་
སེམས་སྡུད་པའི་ཕྱིར་རོ། ། ཞེས་ཟེར་རོ་ཞེས་སོ། ། བཤད་པ་
འདི་ནི། གཞི་བསྡུ་བ་ལས། ཡང་དག་པའི་ལྟ་བ་ལ་སོགས་པ་ཆོས་
ཀྱི་རང་བཞིན་ཡིན་པས་ན་ཆོས་ཀྱི་འཁོར་ལོའོ། ། ཞེས་གསུངས་
པ་དང་ཕལ་ཆེར་ཕྱོགས་འདྲའོ། ། བཅོམ་ལྡན་འདས་ཤཱཀྱ་ཐུབ་
པས་འཛམ་བུའི་གླིང་འདིར་ཆོས་ཀྱི་འཁོར་ལོ་རིམ་པ་གསུམ་ཇི་ལྟར་
བསྐོར་བའི་ཚུལ་ནི། དགོངས་འགྲེལ་ལས། བཅོམ་ལྡན་འདས་
ལ་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་འདི་སྐད་
ཅེས་གསོལ་ཏོ། ། བཅོམ་ལྡན་འདས་འདི་ན་བདག་གཅིག་པུ་་་
དབེན་པ་ཞིག་ན་མཆིས་པའི་ཚེ། སེམས་ཀྱི་ཡོངས་སུ་རྟོག་པ་འདི་
ལྟ་བུ་སྐྱེས་ལགས་ཏེ། བཅོམ་ལྡན་འདས་ཀྱིས་རྣམ་གྲངས་དུ་མར་
ཕུང་བོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། སྐྱེ་བའི་
104

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
མཚན་ཉིད་དང་། འཇིག་པའི་མཚན་ཉིད་དང༌། སྤང་བ་དང་།
ཡོངས་སུ་ཤེས་པ་ཡང་བཀའ་སྩལ། ཕུང་བོ་རྣམས་ཇི་ལྟ་བ་བཞིན་
དུ་སྐྱེ་མཆེད་རྣམས་དང་། རྟེན་ཅིང་འབྲེལ་བར་འབྱུང་བ་རྣམས་
དང་། ཟས་རྣམས་ཀྱི་བར་ཡང་བཀའ་སྩལ། བཅོམ་ལྡན་འདས་
ཀྱིས་རྣམ་གྲངས་དུ་མར་བདེན་པ་རྣམས་ཀྱི་རང་གི་མཚན་ཉིད་ཀྱང་
བཀའ་སྩལ། ཡོངས་སུ་ཤེས་པ་དང་། སྤང་བ་དང་། མངོན་དུ་
བགྱི་བ་དང་། བསྒོམ་པ་ཡང་བཀའ་སྩལ། བཅོམ་ལྡན་འདས་
ཀྱིས་རྣམ་གྲངས་དུ་མར་ཁམས་རྣམས་ཀྱི་རང་གི་མཚན་ཉིད་ཀྱང་
བཀའ་སྩལ། ཁམས་སྣ་ཚོགས་པ་ཉིད་དང་། ཁམས་དུ་མ་ཉིད་
དང་། སྤང་བ་དང་། ཡོངས་སུ་ཤེས་པ་ཡང་བཀའ་སྩལ།
བཅོམ་ལྡན་འདས་ཀྱིས་རྣམ་གྲངས་དུ་མར་དྲན་པ་ཉེ་བར་བཞག་པ་
རྣམས་ཀྱི་རང་གི་མཚན་ཉིད་ཀྱང་བཀའ་སྩལ། མི་མཐུན་པའི་་་
ཕྱོགས་དང་། གཉེན་པོ་དང་། མ་སྐྱེ་བ་རྣམས་སྐྱེ་བ་དང་།
སྐྱེས་པ་རྣམས་གནས་པ་དང་། མི་བསྐྱུད་པ་དང་། སླར་ཞིང་
འབྱུང་བ་དང་། འཕེལ་ཞིང་ཡངས་པ་ཉིད་ཀྱང་བཀའ་སྩལ།
དྲན་པ་ཉེ་བར་བཞག་པ་རྣམས་ཇི་ལྟ་བ་བཞིན་དུ་ཡང་དག་པར་སྦོང་
བ་རྣམས་དང་། རྫུ་འཕྲུལ་གྱི་རྐང་བ་རྣམས་དང་། དབང་བོ་
རྣམས་དང་། སྟོབས་རྣམས་དང་། བྱང་ཆུབ་ཀྱི་ཡན་ལག་རྣམས་
ཀྱི་ཡང་བཀའ་སྩལ། བཅོམ་ལྡན་འདས་ཀྱིས་རྣམ་གྲངས་དུ་མར་
འཕགས་པའི་ལམ་ཡན་ལག་བརྒྱད་པའི་རང་གི་མཚན་ཉིད་ཀྱང་་་
བཀའ་སྩལ། མི་མཐུན་པའི་ཕྱོགས་དང་། གཉེན་པོ་དང༌། མ་
སྐྱེས་པ་རྣམས་སྐྱེ་བ་དང་། སྐྱེས་པ་རྣམས་གནས་པ་དང་། མི་
བསྐྱུད་པ་དང་། སླར་ཞིང་འབྱུང་བ་དང་། འཕེལ་ཞིང་ཡངས་པ་
105

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཉིད་ཀྱང་བཀའ་སྩལ། བཅོམ་ལྡན་འདས་ཀྱིས་ཆོས་ཐམས་ཅད་ངོ་
བོ་ཉིད་མ་མཆིས་པ། ཆོས་ཐམས་ཅད་མ་སྐྱེ་བ། མ་འགག་པ།
གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པ་
ཞེས་ཀྱང་བཀའ་སྩལ་ལགས་ན། བཅོམ་ལྡན་འདས་ཀྱིས་ཅི་ལ་་་
དགོངས་ནས། ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་
ཐམས་ཅད་མ་སྐྱེས་པ། མ་འགག་པ། གཟོད་མ་ནས་ཞི་བ།
རང་བཞིན་གྱིས་མྱ་ངན་ལས་འདས་པ་ཞེས་བཀའ་སྩལ་སྙམ་བགྱིད་
ལགས་ཏེ། བཅོམ་ལྡན་འདས་ཀྱིས་ཅི་ལ་དགོངས་ནས་ཆོས་ཐམས་
ཅད་ངོ་བོ་ཉིད་མ་མཆིས་པ། ཆོས་ཐམས་ཅད་མ་སྐྱེས་པ།
འགག་པ། གཟོད་མ་ནས་ཞི་བ། རང་བཞིན་གྱི་ཡོངས་སུ་མྱ་ངན་
ལས་འདས་པ་ཞེས་བཀའ་སྩལ་བའི་དོན་དེ་ཉིད། བཅོམ་
ལྡན་་་
འདས་ལ་བདག་ཡོངས་སུ་ཞུ་ལགས་སོ། ། ཞེས་གཟུགས་ཀྱི་ཕུང་
བོ་ནས་འཕགས་ལམ་ཡན་ལག་གི་བར་གྱི་ཆོས་རྣམས་རང་གི་མཚན་
ཉིད་ཀྱིས་གྲུབ་པར་གསུངས་པ་དང་། ཡང་ཆོས་ཐམས་ཅད་ངོ་བོ་
ཉིད་མ་མཆིས་པ། མ་སྐྱེས་པ། མ་འགག་པ། གཟོད་མ་ནས་ཞི་
བ། རང་བཞིན་གྱི་ཡོངས་སུ་མྱ་ངན་ལས་འདས་པའོ་ཞེས་གསུངས་
པ་གཉིས་བསྟན་ཚོད་ལྟར་སྒྲ་སོར་བཞག་ན་འགལ་ཞིང་། འགལ་བ་
མེད་དགོས་པས། དོན་གང་ལ་དགོངས་ནས་ཆོས་ཐམས་ཅད་ངོ་བོ་
ཉིད་མེད་པ་སོགས་སུ་གསུང་ཞེས་དྲི་བ་ཞུས་པ་ཡིན་ནོ། ། ལན་དུ་
ཆོས་ཐམས་ཅད་ངོ་བོ་ཉིད་མེད་པར་བསྟན་པ་ནི། ཆོས་རང་རང་
གི་སྟེང་ན་ངོ་བོ་ཉིད་མེད་ཚུལ་རེ་ཡོད་པས། ཆོས་རྣམས་ཆ་གསུམ་
དུ་ཕྱེ་ནས་ཀུན་བཏགས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་
པའི་ངོ་བོ་ཉིད་དུ་མེད་པ་དང༌། འདུས་བྱས་ཀྱི་ཆོས་རྣམས་རྒྱུ་རྐྱེན་
- 106

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལ་མ་ལྟོས་པར་རང་དབང་གི་སྐྱེ་བའི་ངོ་བོ་ཉིད་དུ་མེད་པ་དང་།
ཡོངས་གྲུབ་ཀྱི་ཆོས་རྣམས་དགག་བྱ་གང་གིས་སྟོང་པར་གྱུར་པའི་
དགག་བྱ་དེའི་ངོ་བོ་ཉིད་དུ་མེད་པ་སྟེ། དེ་ལྟ་བུའི་ངོ་བོ་ཉིད་མེད་པ་
སོགས་སུ་བསྟན་ཏོ་ཞེས་འཆད་པ་ལ་དགོངས་འགྲེལ་ལས། དེ་ནས་
བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་
སྩལ་ཏོ། ། ཆོས་རྣམས་ངོ་བོ་ཉིད་མེད་ཆོས་རྣམས་མ་སྐྱེས་དང་། །
ཆོས་རྣམས་མ་འགག་ཆོས་རྣམས་གཟོད་ནས་ཞི་བ་དང་། །ཆོས་་་་
རྣམས་ཐམས་ཅད་རང་བཞིན་མྱ་ངན་འདས་པར་ནི། །དགོངས་པ་
མེད་པར་མཁས་པ་སུ་ཞིག་སྨྲ་བར་བྱེད། །མཚན་ཉིད་ངོ་བོ་ཉིད་མེད་
སྐྱེ་བ་ངོ་བོ་མེད། །དོན་དམ་ངོ་བོ་ཉིད་མེད་ཅེས་ནི་ངས་བཤད་དོ། །
འདི་ལ་མཁས་པ་གང་ཞིག་དགོངས་པ་ཤེས་པ་ནི། །རབ་ཏུ་ཉམས་
པར་གྱུར་པའི་ལམ་དུ་དེ་མི་འགྲོ། ཀུན་གྱི་རྣམ་དག་ལམ་ནི་གཅིག་པུ་
འདི་ཡིན་ཏེ། །རྣམ་པར་དག་པའང་གཅིག་སྟེ་གཉིས་པ་གང་ཡང
མེད། །དེ་ཕྱིར་ཐེག་པ་གཅིག་པ་འདི་ནི་འདོགས་བྱེད་ཀྱང་། །སེམས་
ཅན་རིགས་ནི་རྣམ་པ་སྣ་ཚོགས་མེད་མ་ཡིན། །སེམས་ཅན་ཁམས་
འདི་ན་ནི་གང་དག་བདག་གཅིག་པུ། །མྱ་ངན་འདའ་བར་བྱེད་པའི་
སེམས་ཅན་དཔག་ཏུ་མེད། །གང་དག་མྱ་ངན་འདས་ཀྱང་སེམས་
ཅན་མི་གཏོང་བའི། །བསྟན་པ་སྙིང་རྗེ་ལྡན་པ་དེ་དག་ཤིན་ཏུ་
དཀོན། །གང་གྲོལ་དེ་དག་རྣམས་ཀྱི་ཟག་པ་མེད་པའི་དབྱིངས། །ཕྲ་
ཞིང་བསམ་གྱིས་མི་ཁྱབ་མཉམ་ཞིང་བྱེ་བྲག་མེད། །ཐམས་ཅད་དོན་
གྲུབ་སྡུག་བསྔལ་ཉོན་མོངས་སྤངས་པ་སྟེ། །གཉིས་སུ་བརྗོད་པ་མ་
ཡིན་བདེ་ཞིང་བརྟན་པ་ཡིན། །ཞེས་གསུངས་ཤིང་། སུམ་ཅུ་བ་
ལས་ཀྱང་། ངོ་བོ་ཉིད་ནི་རྣམ་གསུམ་གྱི།།ངོ་བོ་ཉིད་མེད་རྣམ་
107

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསུམ་ལ། །དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་
མེད་བསྟན་པ་ཡིན། །ཞེས་གསུངས་པ་ལྟར་རོ། ། ཕུང་བོ་རྣམས་
ཀྱི་རང་གི་མཚན་ཉིད་ཀྱང་བཀའ་སྩལ། སྐྱེ་བའི་མཚན་ཉིད་དང་།
འཇིག་པའི་མཚན་ཉིད་དང་། སྤང་བ་དང་ཡོངས་སུ་ཤེས་པ་ཡང་
བཀའ་སྩལ ཞེས་ཚིག་ཕྱི་མ་གཉིས་ཀྱི་དོན་ནི། དགོངས་འགྲེལ་
འགྲེལ་ཆེན་ལས། ཀུན་ནས་ཉོན་མོངས་པའི་གཟུགས་ཀྱི་ཕུང་བོ་
གང་ཡིན་པ་དེ་གཏན་དུ་སྤང་བར་བྱའོ། ། ཀུན་ནས་ཉོན་མོངས་
པ་མ་ཡིན་པའི་གཟུགས་ཀྱི་ཕུང་བོ་གང་ཡིན་པ་དེ་ནི་ཡོངས་སུ་ཤེས་
བར་བྱའོ། ། ཡང་ན། ཀུན་འབྱུང་བའི་དོན་གྱི་མཐའ་གང་ཡིན་
པ་དེ་ནི་གཏན་དུ་སྤང་བར་བྱའོ། ། སྡུག་བསྔལ་གྱི་བདེན་པའི་
དོན་གྱི་མཐའ་གང་ཡིན་པ་དེ་ནི་ཡོངས་སུ་ཤེས་པར་བྱའོ། ། ཞེས་
བཤད་ཚུལ་བྱུང་བ་ལས་ཕྱི་མ་ལྟར་ན། ཉེར་ལེན་གྱི་ཕུང་བོ་ལ་་
ཆགས་ཤིང་ཞེན་པའི་སྲེད་པ་སོགས་སྤང་བར་བྱ་བ་དང་། དེ་དག་
གི་ངོ་བོ་ནད་དང་འདྲ་ཞིང་སྙིང་བོ་མེད་པར་ཤེས་པར་བྱ་ཞེས་བསྟན་
པ་ཡིན་ནོ། ། ཁམས་སྣ་ཚོགས་པ་དང༌། ཁམས་དུ་མ་ཞེས་པ་ལ་
བཤད་ཚུལ་གཉིས་ཏེ། བསྡུ་བ་ལས། ཁམས་སྣ་ཚོགས་པ་ཉིད་
གང་ཞེ་ན། ཁམས་བཅོ་བརྒྱད་པོ་དག་ཕན་ཚུན་མཚན་ཉིད་ཐ་དད་
པ་ཉིད་གང་ཡིན་པའོ། ། ཁམས་དུ་མ་ཉིད་གང་ཞེ་ན། དེ་དག་
ཉིད་ཁམས་སྣ་ཚོགས་པ་དཔག་ཏུ་མེད་པའི་རབ་ཏུ་དབྱེ་བས་གནས་
པའོ། ། ཞེས་ཁམས་བཅོ་བརྒྱད་པོ་རྣམས་ཀྱི་རང་རང་གི་མཚན་
ཉིད་དམ་རང་བཞིན་མི་འདྲ་བས་སྣ་ཚོགས་པ་དང་། དེ་རྣམས་
སེམས་ཅན་དུ་མའི་རྗེས་སུ་རབ་ཏུ་དབྱེ་བས་མཐའ་མེད་པས་དེ་ལྟར་
བཤད་དོ། ། གཉིས་པ་ནི། —ལེགས་བཤད་སྙིང་བོ་ལས།
108

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཁམས་སྣ་ཚོགས་དང་དུ་མ་ལ་འགྲེལ་བ་རྣམས་ཀྱིས་གཞན་དུ་བཤད་
ཀྱང་འོག་ནས་འབྱུང་བའི་མདོ་དང་སྦྱར་ན་ཁམས་བཅོ་བརྒྱད་དང་
ཁམས་དྲུག་ལ་བྱའོ། ། ཞེས་དང་། འོག་ནས་འབྱུང་བའི་མདོ་ནི།
དགོངས་འགྲེལ་ལས། ཁམས་དྲུག་པོ་དང་། ཁམས་བཅོ་བརྒྱད་
པོ་དག་གི་ཁམས་རེ་རེ་ལ་ཡང་དེ་བཞིན་ལེགས་སོ། ། ཞེས་པའོ། །
ལེགས་བཤད་སྙིང་པོ་ལས། དེ་ལྟར་ན་གསུང་རབ་ལ་ཆོས་རྣམས་
རང་གི་མཚན་ཉིད་ཀྱིས་ཡོད་པ་དང་། ཆོས་རྣམས་རང་གི་མཚན་
ཉིད་ཀྱིས་མ་གྲུབ་སྟོན་པ་དང་། རང་གི་མཚན་ཉིད་ཀྱིས་གྲུབ་མ་
གྲུབ་ལེགས་པར་ཕྱེ་བའི་མདོ་སྡེ་གསུམ་འབྱུང་ཞིང་། དེ་དག་ཀྱང་
ངོ་བོ་ཉིད་ཡོད་མེད་ལེགས་པར་ཕྱེ་མ་ཕྱེ་གཉིས་སུ་འགྱུར་ལ། ཕྱེ་བ་
ནི་དོན་གཞན་དུ་དྲང་བར་མི་བྱ་བས་ངེས་པའི་དོན་དང་། མ་ཕྱེ་བ་
ནི་དོན་གཞན་དུ་དྲང་དགོས་པས་དྲང་བའི་དོན་ཡིན་ལ། དེ་ལ་
ཡང་གཉིས་ཡོད་པས་མདོ་སྦེ་གཉིས་དྲང་དོན་དང་གཅིག་ངེས་དོན་དུ་
སྔར་བཤད་པ་རྣམས་ཀྱི་ཤུགས་ཀྱིས་ཤེས་པར་འགྱུར་རོ། ། ཤུགས་
ལ་གནས་པའི་དོན་དེ་ཉིད་དུས་རིམ་པའི་སྒོ་ནས་འཁོར་ལོ་གསུམ་
དང་སྦྱར་བའི་དྲང་ངེས་སུ་འགྱུར་ཚུལ་དོན་དམ་ཡང་དག་འཕགས་
ཀྱིས་སྟོན་པ་ལ་ཞུས་པ་ནི། ཞེས་སོ། ། དགོངས་འགྲེལ་ལས།
དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་དོན་དམ་ཡང་
དག་འཕགས་ཀྱིས་འདི་སྐད་ཅེས་གསོལ་ཏོ། ། བཅོམ་ལྡན་འདས་
ཀྱིས་དང་པོར་ཡུལ་ཝ་རཱ་ནཱ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་
ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ། འཕགས་
ཕའི་བདེན་པ་བཞི་རྣམ་པར་བསྟན་པས་ཆོས་ཀྱི་འཁོར་ལོ་ངོ་མཚར་
《རྨད་དུ་བྱུང་བ། །སྔོན་ལྷར་གྱུར་པའམ། མིར་གྱུར་བ་སུས་ཀྱང་
109

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆོས་དང་མཐུན་པར་འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་
ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་
ན་མ་མཆིས་པ སྐབས་མ་མཆིས་པ། དྲང་བའི་དོན་རྩོད་པའི་
གཞིའི་གནས་སུ་གྱུར་བ་ལགས་ལ། བཅོམ་ལྡན་འདས་ཀྱིས་ཆོས་
རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས་ཏེ། སྐྱེ་བ་མ་
མཆིས་པ་དང་། འགག་པ་མ་མཆིས་པ་དང་། གཟོད་མ་ནས་ཞི་
བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་
ལས་བརྩམས་ནས། ཐེག་པ་ཆེན་པོ་ལ་ཡང་དག་པར་ཞུགས་པ་
རྣམས་ལ། སྟོང་བ་ཉིད་སྨོས་པའི་རྣམ་པར་ཆེས་ངོ་མཚར་རྨད་དུ་
བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་
མཆིས་པ། དྲང་བའི་དོན་རྩོད་པའི་གཞིའི་གནས་སུ་གྱུར་བ་ལགས་
ཀྱི། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་
ཉིད་དང་། འགག་པ་མ་མཆིས་པ་ཉིད་དང་། གཟོད་མ་ནས་ཞི་
བ་རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་
ནས། ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ་
ལེགས་པར་རྣམ་པར་ཕྱེ་བ་དང་ལྡན་པ་ངོ་མཚར་རྨད་དུ་བྱུང་བའི་
ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་
ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ། སྐབས་མ་མཆིས་
པ། ངེས་པའི་དོན་ལགས་ཏེ། རྩོད་པའི་གཞིའི་གནས་སུ་གྱུར་པ་
མ་ལགས་སོ། ། ཞེས་གསུངས་སོ། ། དོན་ནི། བཅོམ་ལྡན་
འདས་ཀྱིས་ཞེས་པས་ཆོས་ཀྱི་འཁོར་ལོ་སྐོར་བ་བོ་བསྟན། དང་བོར་
ཞེས་པས་འཁོར་ལོ་དང་བོ་བསྐོར་བའི་དུས་དང་། ཡུལ་ཝ་རཱ་ཎ་སཱི་
110

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དྲང་སྲོང་སྨྲ་བ་རི་དྭགས་ཀྱི་ནགས་སུ་ཞེས་པས་འཁོར་ལོ་དང་པོ་ཐོག་
མ་གང་དུ་བསྐོར་བའི་གནས་དང༌། ཉན་ཐོས་ཀྱི་ཐེག་པ་ལ་ཡང་
དག་པར་ཞུགས་པ་རྣམས་ལ་ཞེས་པས་གང་ལ་བསྐོར་བའི་གདུལ་བྱ་
དང་། འཕགས་པའི་བདེན་པ་བཞི་རྣམ་པར་བསྟན་པས་ཞེས་པས་
ཆོས་འཁོར་འདི་གང་ལས་བརྩམས་པའི་བརྗོད་བྱ་དང་། ཆོས་ཀྱི་
འཁོར་ལོ་ཞེས་པས་ངོ་བོ་དང་། ངོ་མཚར་རྨད་དུ་བྱུང་བ། སྔོན་
ལྷར་གྱུར་བའམ། མིར་གྱུར་བ་སུས་ཀྱང་ཆོས་དང་མཐུན་པར་་་
འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་ཞེས་པས་ཆོས་འཁོར་
འདི་ཡི་ཆེ་བ་བསྟན། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་
བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་
དོན་རྩོད་པའི་གཞིའི་གནས་སུ་གྱུར་བ་ལགས། ཞེས་པས་རྒྱུ་མཚན་
གཉིས་སམ་གསུམ་གྱི་སྒོ་ནས་དྲང་དོན་གྱི་མདོར་བསྟན་ཏོ། ། དེ་
ཡང་བླ་ན་མཆིས་པ་དང་། „སྐབས་མཆིས་པ་དང་། དྲང་བའི་དོན་
དང་། རྩོད་པའི་གཞིའི་གནས་སུ་གྱུར་བ་བཞིའི་དོན་ནི། ལེགས་
བཤད་སྙིང་བོ་ལས། དེ་ལ་བླ་ན་མཆིས་པ་ནི། འདིའི་གོང་ན་ཁྱད་
པར་ཅན་གྱི་བསྟན་པ་ཡོད་པའོ། ། སྐབས་མཆིས་པ་ནི། འདི་
ལས་སྐབས་ཁྱད་པར་ཅན་གྱི་བསྟན་པ་ཡོད་པའོ། །སྟོང་བ་ཉིད་མི་
སྟོན་ཞིང་ཡོད་པར་སྟོན་པས་དྲང་བའི་དོན་ནོ། །རྩོད་པ་དང་བཅས་
པ་ནི། གཞན་གྱིས་གཞིག་པར་བྱ་བ་དང་ཉན་ཐོས་སྡེ་བ་རྣམས་
ཀྱིས་རྩོད་པ་སྨྲ་བའི་གནས་སུ་གྱུར་བའོ། ། ཞེས་ཝེན་ཚིག་གིས་
བཤད་དོ། ། མདོའི་དོན་ནི དང་བོ་ནི་བླ་ན་སྟེ་འདིའི་གོང་ན་
ངེས་དོན་གཞན་ཡོད་པའོ། ། གཉིས་པ་ནི། འདིའི་དོན་ཇི་ལྟར་
བསྟན་པ་ལྟར་ཁས་བླངས་པ་ལ་རྒོལ་བ་གཞན་གྱི་སྐྱོན་གྱི་སྐབས་་་་་
111

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཆིས་པའོ། ། འདི་ལ་རྒྱ་ནག་གི་འགྲེལ་བ་ལས་རྒོལ་བ་དང་་་
བཅས་པ་ཞེས་ཀྱང་འགྱུར་བས་དོན་དེ་ལྟར་རོ། ། གསུམ་པ་ནི།
འདིའི་དོན་གཞན་དུ་དང་དགོས་བའོ། ། བཞི་བ་ནི། དོན་འདི་
ལྟར་ཡིན་ཞེས་སྟོན་པས་གསལ་བོར་མ་ཕྱེ་བས་དོན་ལ་མི་མཐུན་པར་
རྩོད་པའོ།།། ཞེས་གསུངས་ལ། རྒྱ་ནག་འགྲེལ་ཆེན་ལས།
འདི་ལྟར་ཆོས་ཀྱི་འཁོར་ལོ་འདི་སྟོང་བ་ཉིད་མཁྱུད་ཅིང་ཡོད་པ་ཉིད་
དུ་བསྟན་པས་དྲང་བའི་དོན་ཡིན་ལ། འཁོར་བ་དང་མྱ་ངན་ལས་
འདས་པའི་རྒྱུ་དང་འབྲས་བུ་དང་གང་ཟག་ལ་བདག་མེད་པ་ཡོངས་
སུ་རྫོགས་པར་སྟོན་ཅིང་། ཆོས་སྟོང་བ་ཉིད་ཀྱི་རིགས་པ་སྟོན་པར་
མི་བྱེད་པས། དེའི་བསྟན་པ་འདི་ནི་གོང་ན་ཁྱད་པར་ཅན་ཡོད་
པའི་བསྟན་པ་དང་། གཞན་དག་གིས་གཞིག་པར་བྱ་བ་དང༌། སྡེ་
བ་ཉི་ཤུ་བོ་དག་གིས་རྩོད་པ་སྨྲ་བའི་གནས་སུ་གྱུར་བ་ཡིན་ནོ་ཞེས་བྱ་
བའི་ཐ་ཚིག་གོ། ཞེས་དང་། རི་དྭགས་ཀྱི་ཚལ་དུ་ཆོས་བསྟན་པ་
གང་ཡིན་པ་དེ་ནི་བདེན་པ་བཞི་རྣམས་པར་བཞག་པའོ། རྒྱལ་བྱེད་
ཀྱི་ཚལ་དུ་ཆོས་བསྟན་པ་གང་ཡིན་པ་དེ་ནི་བདེན་པ་གཉིས་རྣམ་པར་
བཞག་པའོ། ། ཞེས་པ་ནས། ངོ་བོ་ཉིད་རྣམ་པ་གསུམ་དང་ངོ་
བོ་ཉིད་མེད་པ་རྣམ་པ་གསུམ་ལས་བརྩམས་ནས་ཡོད་པ་དང་མེད་
པའི་རིགས་མ་ལུས་ཤིང་ཡོངས་སུ་རྫོགས་པར་སྟོན་པ་གང་ཡིན་དེ་
དག་ནི་དུས་གསུམ་པའི་བསྟན་པའོ། ། ཞེས་དང༌། འཁོར་ལོ་
གསུམ་པའི་ཐད་དུའང་དེ་ཉིད་ལས། ཆོས་ཀྱི་འཁོར་ལོ་བསྐོར་བ་
འདི་མཆོག་ཏུ་རྨད་དུ་བྱུང་ཞིང་དེ་ལས་ལྷག་པའི་མཆོག་གཞན་མེད་
པའི་ཕྱིར་བླ་ན་མེད་པ་ཞེས་བྱའོ། ། ཕྱིས་མཆོག་ཏུ་འགྱུར་པའི་
སྐབས་མེད་ཅིང་ཕྱིས་གཞིག་པའི་སྐབས་མེད་པའི་ཕྱིར་སྐབས་མེད་པ་
112

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཞེས་བྱའོ། ། ཡོད་པ་དང་མེད་པ་ཡོངས་སུ་རྫོགས་པར་བསྟན་
པའི་ཕྱིར་ངེས་པའི་དོན་ཡིན་ཞིང་། རྩོད་པ་སྨྲ་བ་རྣམས་ཀྱི་གཞིའི་
གནས་མ་ཡིན་པའོ། ། ཞེས་འཁོར་ལོ་གསུམ་པ་འདི་ཡི་སྒྲས་ཟིན་
ལྟར་ཁས་བླངས་པ་ལ་ནི་ཕྱིས་སུ་རྒོལ་བ་གཞན་གྱི་ཀླན་ཀ་འཇུག་པའི་
སྐབས་མེད་པས་ན། སྐབས་མ་མཆིས་པ་ཞེས་གསུངས་པར་བཤད་
པ་ཡིན་ནོ། ། ཐེག་པ་ཐམས་ཅད་ལ་ཡང་དག་པར་ཞུགས་པ།
ཞེས་པའི་དོན་ནི། སློབ་དཔོན་ཡང་དག་བདེན་པས། ཐེག་པ་
ཆུང་ངུ་བ་ཀུན་གྱིས་བགྲོད་པར་བྱ་བ་ཡིན་པའི་ཕྱིར་རྩོད་པ་མེད་པའོ།
ཞེས་དང༌། དགོངས་འགྲེལ་འགྲེལ་ཆེན་ལས། གསུམ་པ་ནི་ཐེག་
པ་གསུམ་གའི་གང་ཟག་གི་ཆེད་དུའོ། ། ཞེས་དང་། དྲང་དེས་
རྣམ་འབྱེད་ལས། འཁོར་ལོ་གསུམ་པ་བརྗོད་བྱ་གང་ལས་བརྩམས་
པ་བར་བ་དང་འདྲ་ཞིང་། གདུལ་བྱ་ནི་ཐེག་པ་ཐམས་ཅད་ལ་ཡང་
དག་པར་ཞུགས་པ་སྟེ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་
ལ་འདི་ནི་གཉིས་ཀའི་དབང་དུ་བྱས་པའོ། ། ཞེས་དང་། རྒྱ་
ཆེར་རོལ་བ་ལས། ཇི་ལྟར་སྒྱུ་མ་སྨིག་སྒྱུ་དང་། །རྨི་ལམ་ཆུ་ཟླ་བྲག་
ཆ་དང་། །འདྲ་བའི་ཆོས་ཚུལ་སྣ་ཚོགས་ཀྱི། །ཆོས་ཀྱི་འཁོར་ལོ་་་་
མགོན་པོས་བསྐོར། །ཞེས་སོ།། ཆོས་འབྱུང་གསུང་རབ་རིན་པོ་
ཆེའི་མཛོད་ལས། བཀའ་བར་བ་མཚན་ཉིད་མེད་པའི་ཆོས་འཁོར་
ནི། གནས་བྱ་རྒོད་ཕུང་བོའི་རི་ལ། དུས་ནི་ཁྲོ་ཕུ་ལོ་ཙཱ་བ་བྱམས་
པ་དཔལ་ན་རེ།། ལོ་སུམ་ཅུ་ཟེར་རོ། ། མཆིམས་ནམ་མཁའ་
གྲགས་ཀྱིས་ལོ་ཉི་ཤུ་རྩ་བདུན་ནོ་ཟེར། ཆག་ལོ་ཙཱ་བས་ལོ་སོ་གཅིག་
ཟེར་རོ། ། ཁ་ཅིག་ལོ་བཅུ་གཉིས་སོ་ཞེས་ཟེར་རོ། ། ཤེར་ཕྱིན་
ལ་ཆོས་ཀྱི་བཤེས་གཉེན་ན་རེ། ·སྙིང་བོའི་དོན་སྟོན་པ་དང་།
113

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མངོན་པར་རྟོགས་པའི་དོན་སྟོན་པ་གཉིས་སོ། ། དང་བོ་ནི་དོན་
དམ་སྟོང་བ་ཉིད་དམ་རྣམ་ཐཪ་སྒོ་གསུམ་སྟོན་པ་སྟེ་ཤེཪ་སྙིང་ལ་་
སོགས་པའོ། ། གཉིས་པ་ནི། རྒྱས་པ་སྟོང་ཕྲག་བརྒྱ་བ་དང་།
འབྲིང་གི་རྒྱས་པ་ཉི་ཁྲི་ལྔ་སྟོང་བ་དང་། འབྲིང་གི་འབྲིང་ཁྲི་བརྒྱད་
སྟོང་བ་དང་། འབྲིང་གི་བསྡུས་པ་ཤེས་རབ་ཁྲི་བའོ། ། བསྡུས་
པའི་རྒྱས་པ་བརྒྱད་སྟོང་བ་དང་། བསྡུས་པའི་བསྡུས་པ་ཡོན་ཏན་
རིན་པོ་ཆེ་སྡུད་པའོ། ། དེ་དག་དོན་མངོན་རྟོགས་བརྒྱད་སྟོན་
པར་ཁྱད་མེད་ཅིང་། ཚིག་རྒྱས་བསྡུས་ཀྱི་ཁྱད་ཁོ་ནར་ཟད་དེ། དེ་
ལ་བསྡུས་སོགས་རབ་དབྱེ་བའི། །ཁྱད་པར་ཡོད་པ་ཁོ་ན་ཟད། །ཅེས་
པའི་འགྲེལ་བར་འབྱུང་ངོ་། དེ་ལ་དང་བོ་ལྔ་ཅིག་ཆར་གསུངས་པ་
ཡིན་ཏེ། ཞུ་བ་བོ་ཐམས་ཅད་མཐུན་པར་བྱུང་ཞིང་། ཞིང་དག་
སྦྱོར་བའི་ཐད་དུ་གང་གཱའི་ལྷ་མོ་ལུང་བསྟན་པར་མཚུངས་པས་སོ། །
ཁྱབ་པ་ཡོད་དེ། སངས་རྒྱས་གཅིག་གིས་གང་ཟག་གཅིག་ཡང་ཡང་
བྱང་ཆུབ་ཏུ་ལུང་སྟོན་པར་མི་རིགས་པས་སོ། ། འོན་ཀྱང་།
གསུང་གཅིག་ཉིད་དུ་གསུངས་མོད་ཀྱི། །དུ་མ་ཉིད་དུ་སོ་སོར་གོ།
ཞེས་པའམ། གསུང་ནི་ཅིག་ཅར་གསུང་མཛད་ལ། དུ་མ་ཉིད་དུ་
རིག་འགྱུར་ཏེ། །དེ་ནི་བདག་གི་ཆེད་དུ་ཞེས། །ཐམས་ཅད་ཀྱི་ནི་
རྟོགས་ཕྱིར་རོ། ། ཞེས་པ་བཞིན་དུ་རང་གི་བློ་དབང་བོ་བརྟུལ་
འབྲིང་རྣོ་གསུམ་གྱིས་ཚིག་རྒྱས་འབྲིང་བསྡུས་གསུམ་གོ་བ་བཞིན་དུ་
སྡུད་པ་པས་ཀྱང་བསྡུས་པ་ཡིན་ནོ། ། ཞེས་དང་། གསུམ་པ་
དོན་དམ་རྣམ་པ་ངེས་པའི་འཁོར་ལོ་ནི། གནས་ནི་རི་བོ་མ་ལ་ཡ་
དང་ཡངས་པ་ཅན་ལ་སོགས་པའོ། ། དུས་ནི་མཆིམས་པ་ལོ་བཅུ་
ཟེར་རོ ཁྲོ་ལོ་ན་རེ། ལོ་བཅུ་གཉིས་ཟེར་རོ། ། ཆག་ན་རེ།
114

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བདུན་ནམ་དགུ་ཟེར་རོ། ། ཁ་ཅིག་ནི་ལོ་ཉི་ཤུ་རྩ་དྲུག་གམ་རྩ་
བརྒྱད་ཟེར་རོ། ། དུས་ཀྱི་ངེས་པ་འདི་རྣམས་ཀྱི་ཁུངས་གསལ་བོ་
ཁོ་བོས་མ་མཐོང་ངོ་། ། ཞེས་དང་། འཁོར་ལོ་ཐ་མ་ངེས་དོན་
རྩོད་མེད་ཡིན། དང་བོ་གཉིས་དྲང་དོན་རྩོད་པ་ཅན་ཡིན་ཞེས་
སེམས་ཙམ་པས་འདོད་དོ། ། ཞེས་དང་། དབུ་མ་བ་རྣམས་་
བཀའ་དང་བོ་དང་ཐ་མ་གཉིས་དགོངས་པ་ཅན། བར་བ་ངེས་དོན་
དུ་འདོད་དོ། ། ཞེས་སོ། ། དེ་ལྟར་སངས་རྒྱས་བཅོམ་ལྡན་
འདས་ཤཱཀྱ་ཐུབ་པས་ཆོས་ཀྱི་འཁོར་ལོ་རིམ་པ་གསུམ་པོ་རེ་རེ་ནས་
གདུལ་བྱ་ཐུན་མོང་བའི་ངོར་ལོ་ངོ་ཅི་ཙམ་ཞིག་ལ་བསྐོར་ཞེ་ན།
མཆིམས་ཆེན་པོ་ནམ་མཁའ་གྲགས་ཀྱིས། ཆོས་འཁོར་དང་བོ་ལོ་
བདུན། བར་བ་ལོ་ཉེར་བདུན། ཐ་མ་ལོ་བཅུ་ལ་གསུང་བར་
བཤད། ཆག་ལོ་ཙཱ་བ་ཆོས་རྗེ་དཔལ་གྱིས། འཁོར་ལོ་དང་བོ་ལོ་
བདུན་ལ་ཟླ་བ་གཉིས་ཀྱིས་ས་ཚང་བ་དང་། བར་བ་ལོ་སོ་གཅིག
ཐ་མ་ལོ་བདུན་ནམ་དགུ་ཟེར། ཁྲོ་ཕུ་ལོ་ཙཱ་བ་བྱམས་པ་དཔལ་གྱིས།
འཁོར་ལོ་བར་བ་ལོ་སུམ་ཅུ། ཐ་མ་ལོ་བཅུ་ལ་གསུང་བར་བཤད་
པས། འཁོར་ལོ་དང་བོ་ལོ་བཞི་ལ་འདོད་པར་མངོན་ནོ། ། དེ་
ལྟར་བཞེད་ཚུལ་མི་འདྲ་བ་དུ་མ་ཞིག་བྱུང་བ་ནི། ཆོས་ཀྱི་འཁོར་ལོ་
དང་བོ་བསྐོར་བའི་ཚེ། ཨ་ལ་ལ་འཛམ་བུའི་གླིང་དུ་ཆོས་ཀྱི་འཁོར་
ལོ་བསྐོར་བ་མཐོང་ངོ་། ། ཞེས་པ་དང་། ཆོས་འཁོར་གཉིས་པ་
བསྐོར་བའི་ཚེ་ཡང་ལྷའི་བུ་རྣམས་ཀྱིས། ཀྱེ་མ་འཛམ་བུའི་གླིང་དུ་
ཆོས་ཀྱི་འཁོར་ལོ་གཉིས་པ་བསྐོར་བར་ཡང་མཐོང་ངོ་། །ཞེ ་་་་་་་་་
བསྒྲགས་པ་དང་། འཁོར་ལོ་གསུམ་པ་ནི་དགོངས་འགྲེལ་ལས།
ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ་ལེགས་པར་
115

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྣམ་པར་ཕྱེ་བ་དང་ལྡན་པའི་ཆོས་ཀྱི་འཁོར་ལོ་གསུམ་པ་བསྐོར་ཏེ།
ཞེས་སོགས་གསུངས་པ་ལ་བརྟེན་ནས་བདེན་པ་བཞིའི་ཆོས་ཀྱི་འཁོར་
ལོ་བསྐོར་བ་ནས་བཟུང་སྟེ། འཁོར་ལོ་བར་བ་གསུང་ཁའི་བར་དུ་
འཁོར་ལོ་དང་བོ་བསྐོར་བ་དང་། འཁོར་ལོ་བར་བ་བསྐོར་བ་ནས་
བཟུང་སྟེ་འཁོར་ལོ་གསུམ་པ་བསྐོར་ཁའི་བར་དུ་ཆོས་འཁོར་གཉིས་པ་
བསྐོར་བ་དང་། འཁོར་ལོ་གསུམ་པ་བསྐོར་བ་ནས་བཟུང་སྟེ་མྱ་
ངན་ལས་འདས་པའི་མཛད་པ་སྟོན་ཁའི་བར་དུ་འཁོར་ལོ་གསུམ་པ་
བསྐོར་བའི་དབང་དུ་བྱས་ནས། བཅོམ་ལྡན་འདས་མངོན་པར་
རྫོགས་པར་སངས་རྒྱས་པའི་ལོ་དང་ཟླ་བ་གང་ཡིན་པ་དང་།
བཅོམ་ལྡན་འདས་དགུང་གྲངས་གང་དང་གང་ལ་བབས་པ་དང་།
དུས་གང་དང་གང་གི་ཚེ་ཆོས་ཀྱི་འཁོར་ལོ་རིམ་པ་གསུམ་བསྐོར་བའི་
དུས་ཚིགས་ལ་བཞེད་སྲོལ་མང་བོ་ཞིག་བྱུང་བའི་དབང་གིས་ཡིན་
ནོ། ། དེ་ཡང་བུ་སྟོན་རིན་ཆེན་གྲུབ་དང༌། མཁས་གྲུབ་རིན་པོ་
ཆེ་སོགས་ལྟར་ན། མེ་ཕོ་རྟ་ལ་སྐུ་བལྟམས། དགུང་གྲངས་ཉེར་
དགུ་བ་ཤིང་ཕོ་ཁྱི་ཡི་ལོར་ཁབ་ནས་མངོན་པར་འབྱུང་།
ཆུ་ཕོ་རྟ་ཡི་ལོར་སངས་རྒྱས་པར་གསུངས་ཤིང་། དེ་ལྟར་ན་
དགུང་གྲངས་སོ་བདུན་པ་ལ་སངས་རྒྱས་པ་ལ་སངས་རྒྱས་པར་འདོད་
དགོས་ཏེ། མེ་རྟ་ནས་ཆུ་རྟའི་བར་ལོ་སོ་བདུན་ཡིན་པའི་ཕྱིར།
ཕུག་པ་ལྷུན་འགྲུབ་རྒྱ་མཚོ་དང་། མཁས་གྲུབ་ནོར་བཟང་རྒྱ་མཚོ་
སོགས་ལྟར་ན། ལྕགས་ཕོ་སྤྲེལ་ལ་སྐུ་བལྟམས། དགུང་གྲངས་
ཉེར་དགུ་བ་ས་ཕོ་བྱི་བའི་ལོར་མངོན་པར་འབྱུང་། ཤིང་ཕོ་རྟ་ཡི་
ལོར་སངས་རྒྱས་པར་གསུངས་ཤིང་། དེ་ལྟར་ན་དགུང་གྲངས་སོ་ལྔ་
བ་ལ་སངས་རྒྱས་པ་ཡིན་ཏེ། ལྕགས་སྤྲེལ་ནས་ཤིང་རྟའི་བར་དུ་ལོ་
116

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
སོ་ལྔ་ཡིན་པའི་ཕྱིར། མདོ་ལས། རབ་བཟང་ངས་ནི་ན་ཚོད་ཉི་ཤུ་
དགུ་ལོན་ཏེ། །རབ་ཏུ་བྱུང་ནས་ལོ་གྲངས་ལྔ་བཅུ་ལྷག་ཅིག་ཏུ། །
དགེ་བ་གང་ཡིན་ཅི་ཞེས་གསལ་བར་བྱས་གྱུར་ཅིང་། །ཞེས་མངོན་
པར་བྱུང་ནས་ལོ་ལྔ་བཅུ་ལྷག་ཅིག་བཞུགས་པར་གསུངས་ལ། ཆོས་
འབྱུང་གསུང་རབ་རིན་པོ་ཆེའི་མཛོད་ལས དེས་ན་ལོ་བརྒྱད་ཅུ་བ་
ལ་འདས་པ་ཡིན་ཏེ། གསེར་འོད་ལས། སྐུ་ཚེ་བརྒྱད་ཅུ་ཞིག་ཐུབ་
སྟེ། ཞེས་དང༌། སྙིང་རྗེ་པད་དཀར་ལས། ཚེའི་ལྔ་ཆ་བཏང་
བར་གསུངས་ཤིང་། བྱེ་བྲག་བཤད་པ་ལས། ཆོས་འཁོར་གནས་
དང་ཡངས་པ་ཅན། ། ས་དཀར་ཅན་དང་ལྷ་ཡི་གནས་། །བྱིས་པ་
གསོད་དང་ཁོ་ཤམ་བྷི། །འབྲོག་དང་མཆོད་རྟེན་རི་དང་ནི། །འོད་
མའི་གྲོང་དང་སྒྲར་བཅས་དང༌། །སེར་སྐྱའི་གནས་ཀྱི་གྲོང་ཁྱེར་ཏེ། །
འདི་རྣམས་སུ་ནི་ཐུབ་པ་ཡི། །སྐྱེས་མཆོག་ལོ་རེ་ལོ་རེར་བཞུགས། །
ཉི་ཤུ་རྩ་གསུམ་མཉན་ཡོད་དུ། །སྨན་གྱི་ནགས་སུ་ལོ་བཞི་སྟེ། །
འབར་བའི་ཕུག་གི་གནས་སུ་གཉིས། །རྒྱལ་བོའི་ཁབ་ཀྱི་གྲོང་དུ་ལྔ། །
དཀའ་བ་སྤྱོད་པ་ལོ་དྲུག་སྟེ། །ཉི་ཤུ་རྩ་དགུ་ཁབ་གནས་སུ། །རྒྱལ་བ་
དེ་ལྟར་བརྒྱད་ཅུ་ལ། །ཐུབ་མཆོག་དམ་པ་མྱ་ངན་འདས། །ཞེས་
བཤད་དོ། ། དུས་ནི་མྱ་ངན་ལས་འདས་པ་ཆེན་པོའི་མདོ་ལས།
དཔྱིད་ཟླ་ཐ་ཆུང་ས་ག་ཟླ་བའི་ཚེས་བཅོ་ལྔའི་མཚན་མོའི་གུང་ཐུན་ལ་
འདས་པར་བཤད། ཕྲན་ཚེགས་གྱི་འགྲེལ་བ་སློབ་དཔོན་ཚུལ་་་་
ཁྲིམས་སྐྱངས་ཀྱི་མཛད་པ་ལས། སྟོན་ཟླ་ཐ་ཆུང་སྨིན་དྲུག་གི་ཟླ་
བའི་དཀར་ཕྱོགས་ཀྱི་ཚེས་བརྒྱད་ཀྱི་གུང་ཐུན་ལ་འདས་པར་འདོད་
དོ། ། པཎ་ཆེན་ཤཱཀྱ་ཤྲཱིས་ཀྱང༌། སྨིན་དྲུག་ཟླ་བའི་དཀར་ཕྱོགས་
ཀྱི་ཚེས་བརྒྱད་ཀྱི་ནམ་གུང་མཉམ་པ་ལ། ཟླ་བ་རི་བོ་ལ་ནུབ་ཚེ། །
117

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཐུབ་དབང་ཡོངས་སུ་མྱ་ངན་འདས། ཞེས་དང་། སློབ་དཔོན་ཡེ་
ཤེས་སྙིང་བོས། འཆི་བ་ལ་དབང་མངའ་བར་བསྟན་པའི་ཕྱིར་སྐུ་ཚེ་
འདུ་བྱེད་བཏང་ངོ་། ། ཕུང་བོ་ལ་དབང་མངའ་བར་བསྟན་པའི་
ཕྱིར་ནི་སྲོག་གི་འདུ་བྱེད་བྱིན་གྱིས་བརླབས་པ་སྟེ། དེ་ལྟར་ངེས་
པར་བཟུང་བར་བྱའོ། ། ཞེས་འཆི་བདག་གི་བདུད་དང་། ཕུང་
བཅོམ་
བོའི་བདུད་གཉིས་གཅིག་ཅར་བཅོམ་པར་གསུངས་སོ། །
ལྡན་འདས་མངོན་པར་རྫོགས་པར་སངས་རྒྱས་པའི་ཉིན་ཞག་གི་་་
གྲངས་ལ་ཁ་ཅིག་ན་རེ། སངས་རྒྱས་པའི་ལོ་དེའི་ས་ག་ཟླ་བའི་ཚེས་
བཅོ་ལྔ་བ་ཞག་དང་པོར་རྩིས་དགོས་ཏེ། ས་གའི་བཅོ་ལྔ་བ་དེ་ནས་
རྩིས་པའི་ཞག་ཞེ་དགུ་བ་ལོ་དེའི་ཆུ་སྟོད་ཟླ་བའི་ཚེས་གསུམ་ཡིན་པ་
གང་ཞིག་ཚེས་བཞི་ལ་བདེན་བཞིའི་ཆོས་འཁོར་བསྐོར་བའི་ཕྱིར་དང་།
གཞན་དུ་ན་ས་ག་ཟླ་བའི་ཚེས་བཅོ་ལྔ་བཅོམ་ལྡན་འདས་མངོན་པར་
རྫོགས་པར་སངས་རྒྱས་པའི་དུས་ཆེན་མ་ཡིན་པར་འགྱུར་ཟེར།
ལ་ན་རེ། དེ་དག་མི་འཐད་དེ། རྒྱ་ཆེར་རོལ་བ་ལས་སངས་རྒྱས་
ནས་ཞག་ཞེ་དགུའི་བར་ཆོས་མ་གསུངས་ཞེས་པ་ནི། ཞག་ཞེ་དགུ་
བ་ལ་གསུངས་པའི་དོན་ཡིན་པའི་ཕྱིར། དཔེར་ན། ལོ་ཉེར་་
དགུའི་བར་དུ་ཁབ་ཏུ་བཞུགས་ཞེས་གསུངས་ཀྱང་ཉེར་གདུའི་སྟེང་
མངོན་པར་འབྱུང་བ་བཞིན་ཡིན་པའི་ཕྱིར། དེས་ན་དགུང་གྲངས་
སོ་ལྔ་བའི་དྲུག་པའི་ཚེས་པ་བཞི་ནི། ལོ་དེའི་ས་གའི་བཅོ་ལྔ་བ་ཞག་
དང་པོར་བྱས་ཏེ་ཞག་མི་ཐུབ་པ་དོར་བའི་ཞག་ཞེ་དགུ་བ་ཡིན་པའི་
ཕྱིར། དེར་ཐལ། ཆུ་སྟོད་ཟླ་བའི་ཚེས་བཞི་ལ་ཆོས་འཁོར་བསྐོར་
བའི་ཕྱིར། དེ་ལྟར་ཡིན་པར་ཐལ། པཎ་ཆེན་ཤཱཀྱས། སྟོན་པ་
སངས་རྒྱས་ནས་ཞག་ཞེ་བརྒྱད་ཀྱི་བར་དུ་ཆོས་མ་གསུངས་པར་འདོད་
-- 118

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་
པའི་ཚུལ། ཉི་མ་ཐང་ཤེས་རབ་སྦྱིན་པའི་དུས་ཚིགས་ལས་གསུངས་
པ་ལྟར་ཡིན་པའི་ཕྱིར་ཞེས་ཟེར་རོ། ། ཡང་ཁ་ཅིག བྱེ་བྲག་
བཤད་མཛོད་ལས་གསུངས་པ་ལྟར་བཅོམ་ལྡན་འདས་སྐུ་བལྟམས་པ་
ནས་ལོ་རིལ་བོ་བརྒྱད་ཅུ་དང་། ལོ་ངོ་མཐོང་བརྒྱད་ཅུ་གྱ་གཅིག་ལ་
བཞུགས་པར་མངོན་ལ། སོ་ལྔ་བ་ལ་སངས་རྒྱས་པའི་ལོ་དེའི་དབྱར་
སྔ་མ་ཞལ་བཞེས་གནང་བའི་དབང་དུ་བྱས་ན། ལོ་དེའི་དྲུག་པའི་
ཚེས་བཞི་ནས་བཅོ་ལྔའི་བར་གྱི་ཉིན་ཞག་དེ་ཙམ་གྱི་རིང་ལ་དབྱར་གྱི་
གླེང་གཞི་བྱུང་བ་རིགས་པ་ཡིན་མིན་ཡང་དཔྱད་དགོས་ལ། དེས་ན་
དགུང་གྲངས་སོ་ལྔ་བ་ལ་སངས་རྒྱས་པའི་དབང་དུ་བྱས་ན་སོ་དྲུག་པ་
ནས་བརྒྱད་ཅུའི་བར་གྱི་ལོ་ཞེ་ལྔ་ལ་དབྱར་ཞལ་བཞེས་གནང་ནས།
གྱ་གཅིག་པ་ལ་མྱ་ངན་ལས་འདས་པའི་ཚུལ་བསྟན་པ་ཡིན་ནོ་ཞེས་
ཟེར་རོ། ། དེས་ན་མཆིམས་ཆེན་པོ་ལ་སོགས་པའི་སློབ་དཔོན་
མཁས་པ་དེ་རྣམས་ཀྱིས་ཀྱང་ལུང་གི་ཆོས་འཁོར་རིམ་པ་གསུམ་དུས་
ཀྱི་རིམ་པའི་སྒོ་ནས་བཞག་པར་མངོན་ནོ། ། འཕགས་པ་གཟུངས་
ཀྱི་དབང་ཕྱུག་རྒྱལ་བོས་ཞུས་པའི་མདོ་ལས། རིགས་ཀྱི་བུ་འདི་ལྟ་
སྟེ། དཔེར་ན་ནོར་བུ་མཁན་མཁས་པ་ནོར་བུ་སྦྱོང་ཚུལ་ལེགས་པར་
ཤེས་པ་དེས་ནོར་བུ་རིན་པོ་ཆེའི་རིགས་ནས་ཡོངས་སུ་མ་དག་པའི་
ནོར་བུ་རིན་པོ་ཆེ་བླངས་ཏེ། ལན་ཚྭའི་ཁུ་བ་རྣོན་པོས་སྦངས་ཏེ་
སྐྲའི་རེ་བའི་ཡོངས་སུ་སྦྱོང་བས་སྦྱོང་བར་བྱེད་དོ། ། དེ་ཙམ་གྱིས་
བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཟས་ཀྱི་ཁུ་བ་རྣོན་
ཕོས་སྦངས་ནས་བལ་གྱི་ལྭ་བས་ཡོངས་སུ་སྦྱོང་བས་སྦྱོང་བར་བྱེད་
དོ། ། དེ་ཙམ་གྱིས་བརྩོན་པ་དོར་བ་ཡང་མ་ཡིན་ཏེ། དེའི་འོག་
ཏུ་སྨན་ཆེན་པོའི་ཁུ་བས་སྦངས་ནས་རས་སྲབ་མོས་ཡོངས་སུ་སྦྱོང་
119

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བས་སྦྱོང་བར་བྱེད་དོ། ། ཡོངས་སུ་སྦྱངས་ཏེ་དྲི་མ་དང་བྲལ་བ་ན་
བཻཌཱུ་རྱའི་རིགས་ཆེན་པོ་ཞེས་བྱའོ། ། རིགས་ཀྱི་བུ་དེ་བཞིན་དུ་དེ་
བཞིན་གཤེགས་པས་ཀྱང་ཡོངས་སུ་མ་དག་པའི་སེམས་ཅན་གྱི་ཁམས་
མཁྱེན་ནས། མི་རྟག་པ་དང༌། སྡུག་བསྔལ་བ་དང་བདག་མེད་པ་
དང་། མི་གཙང་བས་ཡིད་འབྱུང་བའི་གཏམ་གྱིས་འཁོར་བ་ལ་་
དགའ་བའི་སེམས་ཅན་རྣམས་འཁོར་བ་ལས་སྐྱོ་བ་བསྐྱེད་པར་མཛད་
དེ། འཕགས་པའི་ཆོས་འདུལ་བ་ལ་འཛུད་པར་མཛད་དོ། ། དེ་
ཙམ་གྱིས་དེ་བཞིན་གཤེགས་པས་བརྩོན་པ་འདོར་བ་ཡང་མ་ཡིན་ཏེ།
དེའི་འོག་ཏུ་སྟོང་བ་ཉིད་དང་། མཚན་མ་མེད་པ་དང་། སྨོན་པ་
མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པ་མཛད་
དོ། ། དེ་ཙམ་གྱིས་དེ་བཞིན་གཤེགས་པའི་བརྩོན་པ་འདོར་བ་
ཡང་མ་ཡིན་ཏེ། དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་
འཁོར་གསུམ་ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་
པའི་རྒྱུ་ཅན་གྱི་སེམས་ཅན་རྣམས་དེ་བཞིན་གཤེགས་པའི་ཡུལ་ལ་
འཛུད་པར་མཛད་དོ། ། ཞུགས་པར་གྱུར་ནས་དེ་བཞིན་གཤེགས་
པའི་ཆོས་ཉིད་དུ་རྟོགས་པ་ན་བླ་ན་མེད་པའི་ཡོན་གནས་ཆེན་པོ་ཞེས་
བརྗོད་པ་ཡིན་པའི་ཕྱིར་ཞེས་བྱའོ། ། ཞེས་རིན་པོ་ཆེ་འབྱུང་
ཁུངས་དག་ལས་ཡོངས་སུ་མ་དག་པའི་ནོར་བུ་རིན་པོ་ཆེའི་གོང་བུ་
བླངས་ཏེ། ལན་ཚྭའི་ཁུ་བས་བཀྲུས་ཤིང་སྐྲའི་རེ་བས་བྱིས་ཏེ་སྦྱོང་
བར་བྱེད། དེའི་འོག་ཏུ་ཟས་ཀྱི་ཁུ་བ་རྣོན་པོ་སྟེ་ཉ་ཁུས་བཀྲུས་ཤིང་
བལ་གྱི་རས་པས་ཕྱིས་ཏེ་སྦྱོང་བར་བྱེད། དེའི་འོག་ཏུ་དངུལ་ཆུས་
བཀྲུས་ཤིང་རས་སྲབ་མོས་ཕྱིས་ཏེ་ཡོངས་སུ་སྦྱོང་བ་ལྟར། བཅོམ་
ལྡན་འདས་ཀྱིས་གདུལ་བྱ་བཀྲི་བའི་རིམ་པའང་གསུམ་མཛད་དོ། །
120

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཐོག་མར་སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་རྣམས་
བསྟན་ནས་རིམ་གྱིས་འཕགས་པའི་ཆོས་འདུལ་བ་བསླབ་པ་རིན་པོ་ཆེ་
གསུམ་ཉམས་སུ་ལེན་པ་ལ་འཛུད་པར་མཛད་དོ། ། དེའི་འོག་ཏུ་
སྟོང་བ་ཉིད་དང་། མཚན་མ་མེད་པ་དང་། སྨོན་པ་མེད་པའི་
གཏམ་གྱིས་དེ་བཞིན་གཤེགས་པའི་ཚུལ་ཆོས་རྣམས་ཀྱི་གནས་ལུགས་
རྟོགས་པ་ལ་འཛུད་པར་མཛད་དོ། ། དེའི་འོག་ཏུ་བྱང་ཆུབ་ཀྱི་
སེམས་དང་ཕ་རོལ་ཏུ་ཕྱིན་པ་དྲུག་སོགས་རྒྱ་ཆེ་བའི་ལམ་གྱི་རིམ་པ་
ཕྱིར་མི་ལྡོག་པའི་འཁོར་ལོའི་གཏམ་གྱིས་སྐལ་བ་དང་ལྡན་པའི་གདུལ་
བྱ་རྣམས་སྨིན་གྲོལ་གྱི་ལམ་ལ་འགོད་པའི་ཚུལ་གསུངས་སོ། །
མཁས་པ་ཁ་ཅིག འཕགས་པ་གཟུངས་ཀྱི་དབང་ཕྱུག་རྒྱལ་བོའི་
མདོ་ལས་གསུངས་པའི་གདུལ་བྱ་བཀྲི་བའི་རིམ་པ་གསུམ་དང་།
དགོངས་འགྲེལ་གྱི་འཁོར་ལོ་གསུམ་རིམ་པ་བཞིན་དུ་སྦྱོར་དགོས་པར་
གསུངས་པ་ལ། སྟོང་ཐུན་ལས། ཁ་ཅིག་འཕགས་པ་གཟུངས་ཀྱི་
དབང་ཕྱུག་རྒྱལ་བོས་ཞུས་པའི་མདོ་ལས། རིགས་ཀྱི་བུ་དཔེར་ན་
འདི་ལྟ་སྟེ། ནོད་བུ་མཁན་མཁས་པས་ནོར་བུ་སྦྱོང་བའི་ཚུལ།
ཞེས་པ་ནས།། དེ་ལྟར་ན་དཔག་དོན་ཆོས་མཐུན་སྦྱོར་བ་ན་ནོར་བུ་
གཅིག་ཉིད་སྦྱོང་བྱེད་གསུམ་གྱིས་རིམ་ཅན་དུ་སྦྱོང་བ་ལྟར། གདུལ་
བྱ་གཅིག་ཉིད་ཀྱི་རྒྱུད་ཀྱི་དྲི་མ་ཕྲ་རགས་གསུམ་སྦྱོང་བྱེད་འཁོར་ལོ་
གསུམ་གྱིས་རིམ་ཅན་དུ་སྦྱོང་བར་ཁས་ལེན་དགོས་ལ། དེ་ལྟར་ན་
དགོངས་འགྲེལ་ལས་འཁོར་ལོ་གསུམ་གྱི་གདུལ་བྱ་རིགས་ཐ་དད་པར་
བཤད་པ་དང་འགལ་བའི་ཕྱིར་དང་། རང་གིས་ཀྱང་གདུལ་བྱའི་
རིགས་ཐ་དད་དུ་སྨྲས་པ་དང་ཁས་བླངས་འགལ་ཞིང་། བཅོམ་ལྡན་
འདས་གྱིས་ཆོས་ཀྱི་འཁོར་ལོ་བསྐོར་བའི་ཆེད་དུ་བྱ་བ་གདུལ་བྱ་ཡིན་
121

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ན་ཐེག་པ་གསུམ་ལ་རིམ་ཅན་དུ་འཇུག་པས་ཁྱབ་པར་ཐལ་བའི་ཕྱིར་
རོ། ། ཞེས་སོ། ། ལེགས་བཤད་སྙིང་བོ་ལས། །ཁ་ཅིག་མདོ་
འདི་ལ་བརྟེན་ནས་དུས་གསུམ་པར་གསུངས་པའི་མདོ་ཐམས་ཅད་
ངེས་དོན་དུ་བསྒྲུབས་ནས། གཞན་སྡེའི་རིགས་ཅན་བདག་ཏུ་སྨྲ་བ་
ལ་ཞེན་པ་རྣམས་དྲང་བའི་ཕྱིར་དུ་གསུངས་པ་འགའ་ཞིག་སྒྲ་ཇི་་་
བཞིན་པར་འདོད་ཅིང་། ཆོས་ཉིད་མ་གཏོགས་པའི་ཆོས་ཐམས་
ཅད་འཁྲུལ་བའི་བློས་རློམ་པ་མ་གཏོགས་པ་རང་གི་ངོ་བོས་གྲུབ་པ་
ཅུང་ཟད་ཀྱང་མེད་ཅིང་ཆོས་ཉིད་བདེན་པར་གྲུབ་པའི་བདེན་མི་
བདེན་རྣམ་པར་ཕྱེ་བ་ནི་སྔར་བཤད་པའི་ལེགས་པར་རྣམ་པར་ཕྱེ་
བའི་དོན་དུ་འདོད་དོ། ། ཞེས་སོ། ། དུས་གསུམ་པར་གསུངས་
པའི་མདོ་ནི། དེ་བཞིན་གཤེགས་པའི་སྙིང་བོའི་མདོ། གཟུངས་
ཀྱི་དབང་ཕྱུག་རྒྱལ་བོའི་མདོ། རྔ་བོ་ཆེའི་མདོ། རྣམ་པར་མི་རྟག་
པ་ལ་འཇུག་པའི་མདོ། མྱ་ངན་ལས་འདས་པ་ཆེན་པོའི་མདོ།
སོར་མོ་ཕྲེང་བ་ལ་ཕན་པའི་མདོ། དཔལ་ཕྲེང་སེངྒེའི་ང་རོའི་མདོ།
ཡེ་ཤེས་སྣང་བ་རྒྱན་གྱི་མདོ། འཕེལ་འགྲིབ་མེད་པར་བསྟན་པའི་
མདོ། མདོ་སྡེ་དགོངས་འགྲེལ་དང་བཅུ་ནི་ངེས་དོན་དུ་འདོད་་་
དོ། ། དེ་ལྟར་ན་བཀའ་ཐམས་ཅད་འཁོར་ལོ་རིམ་པ་གསུམ་དུ་
འདུའམ་མི་འདུ་ཞེ་ན། བཀའ་ཐམས་ཅད་དགོངས་འགྲེལ་ལས་
གསུངས་པའི་འཁོར་ལོ་རིམ་པ་གསུམ་དུ་མི་འདུ་ཡང་། སྤྱིར་འཁོར་
ལོ་རིམ་པ་གསུམ་དུ་འདུ་བར་གསུངས་ལ། དེ་ཡང་དགོངས་འགྲེལ་
དངོས་བསྟན་གྱི་ཆོས་འཁོར་དེ་དང་དེ་དངོས་དང་། དེ་དང་དེ་
དངོས་མིན་ཡང་བརྗོད་བྱ་སྟོན་ཚུལ་གྱི་སྒོ་ནས་ཆོས་འཁོར་དེ་དང་དེ་
ཡི་རིགས་སུ་གནས་པའམ་ཕྱོགས་དང་མཐུན་པའི་སྒོ་ནས་འཇོག་ཚུལ་
122

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གཅིག་དང་། យុཡང་འཁོར་ལོ་དང་པོ་བསྐོར་བ་ནས་འཁོར་ལོ་བར་
བ་བསྐོར་ཁའི་བར་དུ་གསུངས་པའི་བཀའ་ཐམས་ཅད་འཁོར་ལོ་དང་
པོ་དང་། འཁོར་ལོ་བར་བ་བསྐོར་བ་ནས་འཁོར་ལོ་གསུམ་པ་སྐོར་
ཁའི་བར་དུ་གསུངས་པའི་བཀའ་ཐམས་ཅད་འཁོར་ལོ་བར་བ་དང་།
འཁོར་ལོ་གསུམ་པ་བསྐོར་བ་ནས་མྱ་ངན་ལས་འདའ་ཚུལ་སྟོན་ཁའི་
བར་དུ་གསུངས་པའི་བཀའ་ཐམས་ཅད་འཁོར་ལོ་གསུམ་པ་སྟེ།
སྟོན་པ་ཤཱཀྱའི་རྒྱལ་བོའི་བཀའ་ཐམས་ཅད་བརྗོད་བྱ་ཕྱོགས་མཐུན་
དང་། དུས་ཀྱི་རིམ་པའི་སྒོ་ནས་འཁོར་ལོ་གསུམ་དུ་འདུ་ཚུལ་་་་
གཉིས་གསུངས་པ་ལས། ཕྱི་མ་དུས་ཀྱི་རིམ་པའི་སྒོ་ནས་ཆོས་འཁོར་
རིམ་པ་གསུམ་བཞག་པ་འདི་གཙོ་ཆེའོ། ། གསེར་ཕྲེང་ལས།
འདིར་ནི་ལུང་དང་རྟོགས་པ་ཆོས་ཐམས་ཅད་ཆོས་འཁོར་དུ་འདོད་
པར་བྱ་སྟེ། ཆོས་འཁོར་གསུམ་གྱིས་གསུང་རབ་ཐམས་ཅད་བསྡུས་
པ་དང་། ལམ་ཐམས་ཅད་ལ་ཡང་ཆོས་འཁོར་གྱི་དོན་དམིགས་པའི་
ཕྱིར་རོ། ། ཞེས་དང་། རྣམ་བཤད་ལས། ཆོས་ཀྱི་འཁོར་ལོ་
ཐོར་བུ་གསུངས་པ་རྣམས་ཀྱི་དོན་ཕྱོགས་གཅིག་ཏུ་གོ་སླ་བར་བསྡུས་
ནས་ཆོས་ཀྱི་འཁོར་ལོ་རིམ་པ་གསུམ་གྱི་མིང་གི་ཐ་སྙད་ཀྱིས་དངོས་སུ་
གསུངས། ཞེས་སོ། ། རྟོན་པ་བཞི་ནི་མདོ་ལས། དགེ་སློང་
དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་
བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་
གུས་ཕྱིར་མིན། །ཞེས་སོགས་ཀྱིས་བསྟན་ལ། དེ་ཡང་གང་ཟག་ལ་
མི་རྟོན་ཆོས་ལ་རྟོན་པ་དང་། ཚིག་ལ་མི་རྟོན་དོན་ལ་རྟོན་པ་དང་།
དྲང་དོན་ལ་མི་རྟོན་ངེས་དོན་ལ་རྟོན་པ་དང༌། རྣམ་ཤེས་ལ་མི་རྟོན་
ཡེ་ཤེས་ལ་རྟོན་པ་སྟེ་བཞིའོ། ། བྱང་ས་ལས། བྱང་ཆུབ་སེམས་
123

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཔའ་ནི་ནག་པོ་བསྟན་པ་དང་ཆེན་པོ་བསྟན་པ་ཡང་དག་པ་ཇི་ལྟ་བ་
བཞིན་དུ་རབ་ཏུ་ཤེས་ཏེ། རབ་ཏུ་ཤེས་པས་ཀྱང་རིགས་པ་ལ་རྟོན་
པར་བྱེད་པ་ཡིན་གྱི། གནས་བརྟན་ནམ། ཤེས་པའི་གང་ཟག་
གམ། དེ་བཞིན་གཤེགས་པའམ། དགེ་འདུན་གྱིས་ཆོས་འདི་་་་
དག་བཤད་དོ། ། ཞེས་གང་ཟག་ལ་རྟོན་པ་མ་ཡིན་ནོ། ། ཞེས་
པ་ནས། བཅོམ་ལྡན་འདས་ཀྱིས་ཀྱང་ཆོས་ཉིད་ལ་རྟོན་པར་གྱིས་
ཤིག གང་ཟག་གི་ཕྱིར་ནི་མ་ཡིན་ནོ། ། ཞེས་དང་། བསྔགས་
འོས་བསྔགས་བསྟོད་ལས། ཆོས་ཀྱི་དེ་ཉིད་མཁྱེན་ཁྱོད་ཀྱི། །བཀའ་
ལ་ནག་པོ་ཆེན་པོ་དག། བསྟན་པས་འདི་ནི་མཆིས་གྲགས་ཀྱི། །སྨྲ་
བ་གཞན་ལ་མཆིས་མ་ལགས། །ཞེས་སོ། ། དེས་ན་གང་ཟག་དེ་
གྲགས་པ་ཅན་དང་གོ་ས་མཐོ་བ་སོགས་རྒྱུ་མཚན་དུ་བྱས་ནས།
དེས་བཤད་པ་མི་སླུ་བ་དང་བདེན་པར་མ་བརྟག་པར་ཁས་མི་ལེན་
ཞིང་། ཁོས་བཤད་པ་དེ་དག་ལ་རིགས་པ་ཡང་དག་གིས་གནོད་པ་
ཡོད་མེད་དཔྱད་ནས་གནོད་པ་མེད་ན་དེ་ལྟར་ཁས་ལེན་པ་ནི།
གང་ཟག་ལ་ཡིད་མི་རྟོན་ཞིང་ཆོས་ལ་ཡིད་རྟོན་པའི་དོན་ནོ། ། ཕྱི་
རོལ་བའི་བསྟན་བཅོས་རྣམས་ནག་པོ་བསྟན་པ་དང༌། ནང་བའི་
མདོ་བསྟན་བཅོས་རྣམས་ཆེན་པོ་བསྟན་པ་ཡིན་ནོ། ། གཉིས་པ་
ཚིག་ལ་མི་རྟོན་དོན་ལ་རྟོན་པ་ཞེས་པའི་ཚིག་ལ་བཀའ་བསྟན་བཅོས་
གཉིས་དང༌། སྒྲ་ཇི་བཞིན་པ་ཡིན་མིན་གཉིས་ཡོད་ཅིང་། དོན་ལ་
ཡང་དྲང་ངེས་ཀྱི་དོན་གཉིས་ཡོད་པ་ལས། གསུང་རབ་དེ་དག་གི་
ཚིག་གི་ངོས་ཟིན་ལྟར་དུ་ཡུལ་གྱི་གནས་ལུགས་སོགས་ལ་མི་སླུ་བའི་
ངེས་པ་མེད་པས་མཐའ་གཅིག་ཏུ་ཡིད་མི་རྟོན་ཞིང་། ཚིག་ལེགས་
ཉེས་ཇི་ལྟར་ཡང་བསམ་དོན་ཀྱི་བརྗོད་བྱའི་དོན་དེ་དང་དེ་ལ་སྒྲུབ་
124

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བྱེད་རྣམས་དག་ཡོད་ན་དེ་ལྟར་ཁས་ལེན་པ་ནི། ཚིག་ལ་མི་རྟོན་
ཞིང་དོན་ལ་རྟོན་ཞེས་པ་ཡིན་ནོ། ། བྱང་ས་ལས། ངེས་དོན་
འདོད་པའི་ཕྱིར་ཆོས་མཉན་གྱི་ཚིག་འབྲུ་འདོད་པའི་ཕྱིར་མ་ཡིན་པས་
ན། ཕལ་བའི་སྐད་ཀྱིས་ཆོས་སྟོན་ན་ཡང་བྱང་ཆུབ་སེམས་དཔའ་
དོན་ལ་སྟོན་པ་ནི་གུས་པར་བྱས་ཏེ་ཉན་པར་བྱེད་དོ། ། ཞེས་དང་།
མདོ་ལས།· དོན་གྱི་རྗེས་སུ་འབྲང་བར་བྱ་ཡི་བརྗོད་པ་ལ་ཆགས་
པར་མི་བྱའོ། ། ཞེས་གསུངས་སོ། གསུམ་པ་དྲང་དོན་ལ་མི་རྟོན་
ངེས་དོན་ལ་རྟོན་པ་ཞེས་པའི་དྲང་ངེས་ཀྱི་དོན་ལ། རྗོད་བྱེད་ཀྱི་
དབང་དུ་བྱས་པའི་དྲང་ངེས་གཉིས་དང་། བརྗོད་བྱའི་དབང་དུ་
བྱས་པའི་དྲང་ངེས་གཉིས་ཡོད་པ་ལས། དང་པོ་དྲང་དོན་ཀུན་རྫོབ་
སྟོན་པའི་མདོའི་གསུང་ཚུལ་ལྟར་ཡུལ་གྱི་གནས་ལུགས་སུ་ཁས་མི་ལེན་
ཞིང་། ངེས་དོན་སྟོང་ཉིད་སྟོན་པའི་མདོའི་གསུང་ཚུལ་ལྟར་ཡུལ་གྱི་
གནས་ལུགས་སུ་ཁས་ལེན་པཱ་ནི། རྗོད་བྱེད་ཀྱི་དབང་དུ་བྱས་པའི་
དྲང་དོན་ལ་མི་རྟོན་ངེས་དོན་ལ་རྟོན་པ་ཞེས་པའི་དོན་དང་།
གཉིས་པ་ཀུན་རྫོབ་སྣ་ཚོགས་སུ་སྣང་བ་ལྟར་ཡུལ་གྱི་གནས་ལུགས་སུ་
ཁས་མི་ལེན་པར། ཀུན་རྫོབ་སྣ་ཚོགས་སུ་སྣང་བ་ལྟར་བདེན་པས་
སྟོང་བ་དེ་ཡུལ་གྱི་གནས་ལུགས་སུ་ཁས་ལེན་པ་ནི། བརྗོད་བྱའི་
དབང་དུ་བྱས་བའི་དྲང་དོན་ལ་མི་རྟོན་ངེས་དོན་ལ་རྟོན་པ་ཞེས་པའི་
དོན་དུ་གསུངས་སོ། ། བློ་གྲོས་མི་ཟད་པའི་མདོ་ལས། མདོ་སྡེ་
གང་དག་ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་བའི་དོན་ཞེས་
བྱའོ། ། མདོ་སྡེ་གང་དག་དོན་དམ་སྒྲུབ་པ་བསྟན་པ་དེ་དག་ནི་
ངེས་པའི་དོན་ཞེས་བྱའོ། ། ཞེས་སོ། ། བཞི་བ་རྣམ་ཤེས་ལ་མི་
རྟོན་ཡེ་ཤེས་ལ་རྟོན་པ་ཞེས་པའི་རྣམ་ཤེས་ལ་གཙོ་བོར་སྟོང་ཉིད་མ་
125

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྟོགས་པའི་རྒྱུད་ཀྱི་རྣམ་ཤེས་འཇོག་ཅིང༌། ཡེ་ཤེས་ལ་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་འཇོག་པར་གསུངས་སོ། ། དེས་
ན་སྟོང་ཉིད་མ་རྟོགས་པ་རྣམས་ཀྱི་རྣམ་ཤེས་ལ་སྣང་བ་ལྟར་ཡུལ་གྱི་
གནས་ལུགས་སུ་ཁས་མི་ལེན་ཞིང་། སྟོང་ཉིད་མངོན་སུམ་དུ་རྟོགས་
པའི་ཡེ་ཤེས་ལ་སྣང་བ་ལྟར་ཁས་ལེན་པ་ནི། རྣམ་ཤེས་ལ་ཡིད་མི་
རྟོན་པར་ཡེ་ཤེས་ལ་རྟོན་པའི་དོན་ཡིན་ནོ། །དགོངས་པ་ཅན་བཞི་ནི།
མདོ་སྡེ་རྒྱན་ལས། མཉམ་པ་ཉིད་དང་དོན་གཞན་དང་། །དེ་་་་
བཞིན་དུ་ནི་དུས་གཞན་དང༌། ། གང་ཟག་གི་ནི་བསམ་པ་ལ། །
དགོངས་པ་རྣམ་པ་བཞིར་ཤེས་བྱ།།ཞེས་པས་བསྟན། དང་པོ་
མཉམ་པ་ཉིད་ལ་དགོངས་པ་ནི། མཛོད་ལས། སངས་རྒྱས་་་་་
ཐམས་ཅད་ཚོགས་དང་མི། །ཆོས་སྐུ་འགྲོ་བའི་དོན་སྤྱོད་པས། །
མཉམ་པ་ཉིད་དེ་སྐུ་ཚེ་དང་། །རིགས་དང་སྐུའི་བོང་ཚོད་ཀྱིས་་་་་་
མིན། །ཞེས་གསུངས་པ་ལྟར། སངས་རྒྱས་རྣམ་པར་གཟིགས་དང་
སངས་རྒྱས་ཤཱཀྱ་ཐུབ་པའི་ཆོས་ཀྱི་སྐུ་མཉམ་པ་ཉིད་ལ་དགོངས་ནས།
ང་དེའི་ཚེ་སངས་རྒྱས་རྣམ་གཟིགས་སུ་གྱུར་ཏོ། ། ཞེས་བཀའ་
སྩལ་བ་ལྟ་བུའོ། ། དེ་ལྟར་གསུང་བའི་དགོས་པ་ནི། སྐྱེས་བོ་ལ་
ལས་སངས་རྒྱས་ཤཱཀྱ་ཐུབ་པ་ནི་སྔོན་གྱི་སངས་རྒྱས་རྣམས་ལ་ལྟོས་ཏེ་
དམན་ནོ་སྙམ་པ་བཟློག་པའི་དོན་དུའོ། ། གཉིས་པ་དོན་གཞན་
ལ་དགོངས་པ་ནི། ཇི་སྐད་དུ། ཕ་དང་མ་ནི་བསད་བྱ་ཞིང་།
རྒྱལ་བོ་གཙང་སྦྲ་ཅན་གཉིས་དང་། །ཡུལ་འཁོར་འཁོར་དང་བཅས་
བཅོམ་ན། །མི་དེ་དག་པ་ཉིད་དུ་འགྱུར། །ཚིག་ཟིན་ལ་རང་རང་
སྐྱོང་བའི་ཕ་མ་དང་། །འཇིག་རྟེན་སྐྱོང་བའི་རྒྱལ་བོ་དང་། །སྦྱིན་
གནས་བྲམ་ཟེ་གཙང་སྦྲ་ཅན་དག་བསད་དེ། ཡུལ་འཁོར་འཁོར་
126

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
དང་བཅས་པ་བཅོམ་ན། མི་དེ་ནི་དག་པ་ཉིད་དུ་འགྱུར་རོ་ཞེས་
བསྟན་ནས། བརྗོད་བྱའི་གཙོ་བོ་ཚིག་ཟིན་གྱི་དོན་དེ་ལས་དོན་
གཞན་ཞིག་སྟོན་པ་སྟེ། ཡང་སྲིད་ཀྱི་ཕ་དང་འདྲ་བ་ནི་འཕེན་བྱེད་
ཀྱི་ལས་དང་། མ་དང་འདྲ་བ་ནི་སྲེད་པ་སྤོང་བ་དང་། རང་གི་བྱ་
སྤྱོད་ཀུན་ལ་དབང་སྒྱུར་བའི་རྒྱལ་བོ་དང་འདྲ་བ་ནི་རང་གི་སེམས་པ་
དང་། སྦྱིན་གནས་བྲམ་ཟེ་གཙང་སྦྲ་ཅན་དང་འདྲ་བ་ནི་ལྟ་བ་་་
མཆོག་འཛིན་གཉིས་དང་། ཡུལ་འཁོར་དང་འདྲ་བ་ནང་གི་སྐྱེ་་
མཆེད་དྲུག་དང་། དེ་དྲུག་གི་འཁོར་དང་འདྲ་བ་ཕྱིའི་ཡུལ་དྲུག་སྟེ།
དེ་དག་སྤོང་ཚུལ་ཅི་རིགས་ཀྱིས་སྤང་ན་མི་དེ་དག་པ་ཉིད་དུ་འགྱུར་བ་
ལ་དགོངས་ནས་གསུངས་པ་ལྟ་བུའོ། ། དེ་ལྟར་ཡང་དྲི་བ་རྒྱ་ཆེར་
འགྲེལ་ལས། ཉེ་བར་འཁོར། ཟག་པ་དང་བཅས་པའི་ལས་ནི་
མངོན་པར་འགྲུབ་པའི་དོན་གྱིས་ན་ཕ་ཞེས་བྱའོ། ། ཉེ་བར་
འཁོར། སྲེད་པ་ནི་སྐྱེད་པའི་དོན་གྱིས་ན་མ་ཞེས་བྱ་བ་ཡིན་ནོ། །
ཞེས་གསུངས་སོ། ། གསུམ་པ་དུས་གཞན་ལ་དགོངས་པ་ནི།
ནམ་ཞིག་གི་དུས་ལ་དགོངས་ནས། བདེ་བ་ཅན་དུ་སྐྱེ་བར་སྨོན་
ལམ་འདེབས་པ་དེ་དག་དེར་སྐྱེ་བར་འགྱུར་རོ། ། ཞེས་གསུངས་
པ་ལྟ་བུ་ཡིན་ལ། འཕགས་པ་ཐོགས་མེད་ཀྱི་རྒྱུད་བླ་མའི་འགྲེལ་བ་
ལས། འདི་སྐད་དུ། ལོག་སྲེད་ཅན་གཏན་ཡོངས་སུ་མྱ་ངན་ལས་
མི་འདའ་བའི་ཆོས་ཅན། ཞེས་གང་གསུངས་པ་ཡིན་པ་དེ་ནི།
ཐེག་པ་ཆེན་པོའི་ཆོས་ལ་སྡང་བ་ལོག་སྲེད་ཅན་ཉིད་ཀྱི་རྒྱུ་ཡིན་པའི་
ཕྱིར། ཐེག་པ་ཆེན་པོའི་ཆོས་ལ་སྡང་བ་བཟློག་པའི་དོན་དུ་དུས་
གཞན་ལ་དགོངས་ནས་གསུངས་པ་ཡིན་ནོ། ། ཞེས་དང་། ཐེག་
བསྡུས་ལས། དོན་གཞན་ལ་དགོངས་པ་ནི། སངས་རྒྱས་གང་
127

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཱའི་ཀླུང་གི་བྱེ་མ་སྙེད་ཅིག་ལ་བསྙེན་བཀུར་བྱས་ན་ཐེག་པ་ཆེན་པོའི་
ཆོས་ཀྱི་དོན་ཁོང་དུ་ཆུད་པར་འགྱུར་རོ་ཇི་སྐད་གསུངས་པ་ལྟ་བུའོ།
ཞེས་དང་། དུས་གཞན་ལ་དགོངས་པ་ནི་འདི་ལྟ་སྟེ། དེ་བཞིན་
གཤེགས་པ་རིན་ཆེན་མིང་གི་མཚན་བཟུང་བས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་རོ། ། ཞེས་
གསུངས་པ་ལྟ་བུ་དང༌། སྨོན་ལམ་བཏབ་པ་ཙམ་གྱིས་འཇིག་རྟེན་
གྱི་ཁམས་བདེ་བ་ཅན་དུ་སྐྱེ་བར་འགྱུར་རོ་ཞེས་ཇི་སྐད་གསུངས་པ་ལྟ་
བུའོ། ། ཉི་སྣང་ལས་ཀྱང་སེམས་ཅན་ཇི་སྙེད་ཀྱིས་བཅོམ་ལྡན་
འདས་ཤཱཀྱ་ཐུབ་པའི་མཚན་ཐོས་པ་དེ་ཐམས་ཅད་ཕྱིར་མི་ལྡོག་པར་
འགྱུར་རོ། ། ཞེས་བྱ་བ་ལ་སོགས་པ་གསུངས་པ་དེ་ཇི་ལྟ་བུ་ཡིན་ཞེ་
ན། ནས། བསྟན་པ་སྒྲ་ཇི་བཞིན་པ་འདི་ནི་དགོངས་པ་ཅན་ཡིན་
ཏེ། ཇི་སྐད་དུ། མཚན་ཐོས་པ་ལས་རིགས་ཀྱི་བུ་དག་ལ་ཕྱིར་མི་
ལྡོག་པའི་ས་བོན་སྐྱེ་བར་འགྱུར་བ་ཡིན་པས། སེམས་ཅན་དེ་དག་
དེ་བཞིན་གཤེགས་པས་གཟིགས་ནས་ཕྱིར་མི་ལྡོག་པར་ལུང་བསྟན་པ་
ཡིན་གྱི། དེ་རྣམས་མཚན་ཐོས་པའི་མོད་ལ་ཕྱིར་མི་ལྡོག་པར་འགྱུར་
བ་ནི་མ་ཡིན་ནོ། ། ཞེས་དང་། སེམས་བསྐྱེད་པ་བཅུ་གཅིག་
པར། དགེ་བའི་སེམས་བསྐྱེད་པ་གཅིག་ཀྱང་མི་ཟད་པར་བྱ་བར་
འདོད་པས། ཞེས་གང་གསུངས་པ་ནི་བྱང་ཆུབ་ཆེན་པོར་ཡོངས་སུ་
བསྔོས་པའི་དགེ་བའི་རྩ་བ་ཆུང་ངུ་ཡང་རྒྱ་མཚོ་ཆེན་པོར་ཆུའི་ཐིགས་
པ་གཅིག་བོར་བའི་དཔེ་ཡང་དག་པར་རྫོགས་པའི་བྱང་ཆུབ་ཀྱི་བར་
དུ་ཟད་པ་མེད་པར་འགྱུར་པའི་ཕྱིར་རོ། ། ཞེས་སོ། ། ལུང་ཕྱི་
མ་འདི་དགོངས་པ་ཅན་མིན་ཡང་འདིར་དཀྱུས་གཅིག་ལ་འབྱུང་བས་
ཞར་ལ་བཀོད་པ་ཡིན་ནོ། ། གང་ཟག་གི་བསམ་པ་ལ་དགོངས་པ་
128

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ནི་འདི་ལྟ་སྟེ། གང་ཟག་ཁ་ཅིག་ལ་སྦྱིན་པ་བསྔགས་ལ། དེ་ཉིད་
ཁ་ཅིག་ལ་བསྔགས་པ་མ་ཡིན་པའང་གསུངས་པ་དང་། སྦྱིན་པ་ལ་
ཇི་ལྟ་བར་ཚུལ་ཁྲིམས་དང་བསྒོམ་པ་ཁ་ཅིག་ཀྱང་དེ་བཞིན་དུ་་་་་་་་་
གསུངས་པ་ལྟ་བུའོ། ། ཞེས་སོ། ། ལྡེམ་པོར་དགོངས་པ་བཞི་
ནི། མདོ་སྡེ་རྒྱན་ལས། གཞུག་པ་ལྡེམ་པོར་དགོངས་པ་དང་། །
མཚན་ཉིད་ལྡེམ་པོར་དགོངས་པ་དང་། །གཉེན་པོ་ལྡེམ་པོར་་་་་་་་་་་་
དགོངས་པ་དང་། །བསྒྱུར་བ་ལྡེམ་པོར་དགོངས་པ་སྟེ། །ཞེས་་་་་་་
གསུངས་པ་ལྟར། དང་པོ་གཞུག་པ་ལྡེམ་དགོངས་ནི། ཉི་ཤུ་བ་
ལས། གཟུགས་སོགས་སྐྱེ་མཆེད་ཡོད་པར་ནི། །དེས་འདུ་ལ་བ་ཡི་
སྐྱེ་བོ་ལ། །དགོས་པའི་དབང་གིས་གསུངས་པ་སྟེ། །རྫུས་ཏེ་སྐྱེ་བའི་
སེམས་ཅན་བཞིན། །ཞེས་དང་། རང་གི་ས་བོན་གང་ལས་སུ། །
རྣམ་རིག་སྣང་བ་གང་བྱུང་བ། །དེ་དང་དེ་ཡི་སྐྱེ་མཆེད་ནི། །རྣམ་པ་
གཉིས་སུ་ཐུབ་པས་གསུངས། །ཞེས་པ་ལྟར། ཐེག་དམན་གྱི་རིགས་
ཅན་ཁ་ཅིག་བསྟན་པ་ལ་གཞུག་པའི་ཕྱིར་དུ། མིག་དང་གཟུགས་ལ་
བརྟེན་ནས་མིག་གི་རྣམ་པར་ཤེས་པ་སྐྱེའོ། ། ཞེས་ཕྱི་རོལ་གྱི་དོན་
ཡོད་པར་གསུངས་པ་དང་། ལོག་ལྟའི་ཉེན་ཁ་ལ་གནས་པ་ཁ་ཅིག་
འཇིག་རྟེན་ཡང་དག་པའི་ལྟ་བ་ལ་འགོད་པའི་ཕྱིར་དུ། དགེ་སློང་
དག ཕུང་བོ་ལྔ་ནི་ཁུར་རོ། ། ཁུར་འཁུར་བ་བོ་ནི་གང་ཟག་གོ།
ཞེས་ཕུང་བོ་ལྔ་ཁུར་བོ་དང་། གང་ཟག་ཁུར་མཁན་གྱི་ཚུལ་དུ་་་
བདག་ཕུང་གཉིས་ངོ་བོ་ཐ་དད་པར་གསུངས་ནས་རང་རྐྱ་བའི་བདག་
ཡོད་པར་བསྟན་པ་ལྟ་བུའོ། ། གཉིས་པ་མཚན་ཉིད་ལ་ལྡེམ་པོར་
དགོངས་པ་ནི། སེམས་ཙམ་པས་འདོད་པ་སྟེ། དེ་ཡང་སུམ་ཅུ་བ་
ལས།· ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་
129

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ། །དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་་་
བསྟན་པ་ཡིན། །ཞེས་དང་། མདོ་སྡེ་རྒྱན་ལས། རང་དང་རང་
གི་མཚན་ཉིད་དུ། །མེད་ཕྱིར་རང་གི་ངོ་བོ་ལ། །མི་གནས་ཕྱིར་དང་
འཛིན་བཞིན་དེ། །མེད་ཕྱིར་ངོ་བོ་ཉིད་མེད་འདོད། །ཅེས་མ་འོངས་
པ་རྣམས་རང་དབང་གིས་སྐྱེ་བ་མེད་པ་དང་། འདས་པ་སླར་ཡང་
སྐྱེ་བ་མེད་པ་དང་། ད་ལྟ་བ་རྣམས་རང་གྲུབ་པའི་དུས་གཉིས་པར་
གནས་པ་མེད་པ་དང་། ལུས་ཚོར་སེམས་ཚོས་བཞི་བྱིས་པས་གཙང་
བདེ་རྟག་བདག་ཏུ་ཞེན་པ་ལྟར་མེད་པ་སྟེ་བདུན་དང་། སྔར་་་་
བཤད་པའི་ངོ་བོ་ཉིད་མེད་པ་གསུམ་དང་། ཕྱི་རོལ་གྱི་དོན་མེད་པ་
སྟེ། ངོ་བོ་ཉིད་མེད་པ་བཅུ་གཅིག་ལ་དགོངས་ནས། འཁོར་ལོ་
བར་བ་ལས་ཆོས་ཐམས་ཅད་ངོ་བོ་ཉིད་མེད་པར་གསུངས་པ་ལྟ་་་་
བུའོ། ། དེ་ཉིད་ལས། ཕྱི་མ་ཕྱི་མའི་རྟེན་ཡིན་པས། །ངོ་བོ་ཉིད་
ནི་མེད་པ་ཡིན། །སྐྱེ་མེད་འགག་མེད་གཟོད་ནས་ཞི། །རང་བཞིན་མྱ་
ངན་འདས་པར་གྲུབ། །ཅེས་ཆོས་རྣམས་ཇི་ལྟར་ཀུན་བཏགས་པའི་
ངོ་བོ་ཉིད་དུ་མེད་པ་དེ་ལྟར་མ་སྐྱེས། །ཇི་ལྟར་མ་སྐྱེ་བ་དེ་ལྟར་མ་
འགག ཇི་ལྟར་མ་འགག་པ་དེ་ལྟར་གཟོད་མ་ནས་ཞི་བ། ཇི་ལྟར་
གཟོད་མ་ནས་ཞི་བ་དེ་ལྟར་རང་བཞིན་གྱིས་ཡོངས་སུ་མྱ་ངན་ལས་
འདས་པའོ། ། ཞེས་སྔ་མ་སྔ་མ་རྒྱུ་མཚན་དུ་བྱས་ནས་ཕྱི་མ་ཕྱི་མ་
སྒྲུབ་པར་བཤད་པས། འཁོར་ལོ་བར་བས་ཆོས་རྣམས་མ་སྐྱེ་བ།
མ་འགག་པ། གཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་
ངན་ལས་འདས་པར་གསུངས་པའི་དགོངས་གཞི་གསུངས་སོ། །
མདོ་ལས་ཐེག་ཆེན་སྦྱོར་ལམ་བཟོད་པ་དང་། མཐོང་ལམ་སྡུག་་
བསྔལ་ཆོས་བཟོད་དང༌། ས་བརྒྱད་བའི་སྐབས་སུ་མི་སྐྱེ་བའི་ཆོས་
130

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལ་བཟོད་པ་ཆུང་འབྲིང་ཆེ་གསུམ་རིམ་པ་བཞིན་ཐོབ་པར་གསུངས་
པའི་མི་སྐྱེ་བའི་ཆོས་དེ་དག་གང་ཞེ་ན། མདོ་སྡེ་རྒྱན་ལས། ཐོག་
མ་དང་ནི་དེ་ཉིད་གཞན་ཉིད་དང་། །རང་གི་མཚན་ཉིད་རང་དང་
གཞན་དུ་འགྱུར། །ཀུན་ནས་ཉོན་མོངས་པ་དང་ཁྱད་པར་ལ། །སྐྱེ་བ་
མེད་པའི་ཆོས་ལ་བཟོད་པར་བཤད། །ཅེས་འཁོར་བ་ལ་ཐོག་མའི་སྐྱེ་
བ་མེད་པ་དང་། འདུས་བྱས་སྔར་སྐྱེས་ཟིན་པ་སླར་ཡང་དེ་ལྟར་སྐྱེ་
བ་མེད་པ་དང་། སྔར་སེམས་ཅན་མིན་པ་གསར་དུ་སེམས་ཅན་དུ་
སྐྱེ་བ་མེད་པ་དང་། ཀུན་བཏགས་རང་གི་མཚན་ཉིད་ཀྱིས་སྐྱེ་བ་
མེད་པ་དང་། གཞན་དབང་རྣམས་རང་དབང་གིས་སྐྱེ་བ་མེད་པ་
དང་། ཡོངས་གྲུབ་གཞན་འགྱུར་གྱིས་སྐྱེ་བ་མེད་པ་དང་། དགྲ་
བཅོམ་པ་ལ་ཉོན་མོངས་སྐྱེ་བ་མེད་པ་དང་། ཆོས་ཀྱི་སྐུ་ལ་གོང་ནས་
གོང་དུ་ཁྱད་པར་དུ་སྐྱེ་བ་མེད་པ་སྟེ། སྐྱེ་བ་མེད་པའི་ཆོས་བརྒྱད་ལ་
བཟོད་པ་ཐོབ་པར་བཤད་དོ། ། སློབ་དཔོན་ཕྱོགས་གླང་གིས་ཤེར་
མདོའི་དོན་ཇི་ལྟར་འགྲེལ་བ་ནི། བརྒྱད་སྟོང་དོན་བསྡུས་ལས།
ཤེས་རབ་ཕ་རོལ་ཕྱིན་པ་ནི། །མཚན་ཉིད་གསུམ་ལ་ཡང་དག་་་་་་་
བརྟེན། །བཏགས་པ་དང་ནི་གཞན་དབང་དང༌། །ཡོངས་སུ་གྲུབ་པ་
ཁོ་ནའོ། །མེད་ཅེས་བྱ་ལ་སོགས་ཚིག་གིས། །བཏགས་པ་ཐམས་ཅད་
འགོག་པ་སྟེ། །སྒྱུ་མ་ལ་སོགས་དཔེ་རྣམས་ཀྱིས། །གཞན་གྱི་དབང་ནི་
བསྟན་པ་ཡིན། །རྣམ་པར་བྱང་བ་བཞི་ཡི་ནི། །ཡོངས་སུ་གྲུབ་པ་
རབ་ཏུ་བསྒྲགས། །ཞེས་སོ། ། ཐེག་བསྡུས་ལས་ཀྱང་། འབྱུང་
རྟེན་སྒྱུ་མ་ལ་སོགས་བསྟན། །བཏགས་ལ་བརྟེན་ནས་མེད་པར་་་་་
བསྟན། །རྣམ་པར་བྱང་བ་བཞི་བརྟེན་ནས། །ཡོངས་སུ་གྲུབ་པ་་་
བསྟན་པ་ཡིན། །དག་པ་དེ་ནི་རང་བཞིན་དང་། །དྲི་མ་མེད་དང་
131

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལམ་དང་དམིགས། །རྣམ་པར་དག་པའི་ཆོས་རྣམས་ཀྱིས། །རྣམ་པ་
བཞི་བོ་བསྡུས་པ་ཡིན། །ཞེས་འཁོར་ལོ་བར་བར་གཟུགས་ནས་རྣམ་
མཁྱེན་གྱི་བར་གྱི་ཆོས་རྣམས་ངོ་བོ་ཉིད་མེད་པར་གསུངས་པ་ནི།
ཆོས་དེ་རྣམས་ཀྱི་ངོ་བོ་དང་ཁྱད་པར་ལ་ཀུན་བཏགས་པའི་ཀུན་་་
བཏགས་རང་གི་མཚན་ཉིད་ཀྱིས་མེད་པ་ལ་དགོངས་ཤིང་། སྒྱུ་མའི་
དཔེ་བདུན་གྱི་སྒོ་ནས་ཡང་ཡང་གསུངས་པ་རྣམས་ཀྱིས་གཞན་དབང་
གི་ཆོས་རྣམས་དཔེ་དེ་དག་དང་འདྲ་བར་བསྟན་ལ། སྟོང་ཉིད་ཉི་
ཤུ་སོགས་ནི་རང་བཞིན་རྣམ་བྱང་། འགོག་པའི་བདེན་པ་དག་ནི་
དྲི་མེད་རྣམ་བྱང་། ལམ་གྱི་བདེན་པ་དག་ནི་ལམ་རྣམ་བྱང་།
ཐེག་ཆེན་གྱི་སྡེ་སྣོད་དང་དེས་བསྟན་ཆོས་སྤྱོད་བཅུ་ལ་སོགས་པ་ནི་
དམིགས་པ་རྣམ་བྱང་སྟེ། དེ་དག་ཅི་རིགས་སྟོན་པའི་ཤེར་ཕྱིན་གྱི་
མདོས་ཡོངས་གྲུབ་བསྟན་པར་གསུང་བ་ཡིན་ནོ། ། མདོ་སྡེ་རྒྱན་
ལས། སངས་རྒྱས་རྣམས་སངས་རྒྱས་མཆོག་རྣམས་ཀྱིས་དེ་དང་དེ་
ལས་འདུས་བྱས་དག གསུངས་པ་སྒྱུ་མ་རྨི་ལམ་སྨིག་རྒྱུ་གཟུགས་
བརྙན་དང་འདྲ་མིག་ཡོར་དང་། བྲག་ཆ་ལྟ་བུ་དང་ནི་ཆུ་ཟླའི་གཟུགས་
འདྲ་སྤྲུལ་དང་འདྲར་ཤེས་བྱ། དྲུག་དང་དྲུག་དང་གཉིས་དང་དྲུག་
ཚན་གཉིས་དང་གསུམ་པོ་རེ་རེར་འདོད། ཅེས་མིག་སོགས་ནང་གི་སྐྱེ་
མཆེད་དྲུག་ལ་བདག་ཏུ་རློམ་པ་སྐྱེ་བས་སྒྱུ་མ་དང་འདྲ་ཞིང་།
གཟུགས་སོགས་ཕྱིའི་སྐྱེ་མཆེད་དྲུག་ལ་རྨི་ལམ་ལྟར་ལོངས་སྤྱོད་པཔ་
དང་། སེམས་དང་སེམས་བྱུང་གཉིས་ལ་ཕྱི་རོལ་གྱི་དོན་སྨིག་རྒྱུ་
ལྟར་སྣང་བ་དང་། ཡང་ནང་གི་སྐྱེ་མཆེད་དྲུག་དང་། ཕྱིའི་སྐྱེ་
མཆེད་དྲུག་སྟེ། དྲུག་ཚན་གཉིས་ནི། རིམ་པ་ལྟར་གཟུགས་་་་་
བརྙན་དང་། མིག་ཡོར་དང་འདྲ་ལ། བཤད་པར་བྱ་བའི་ཆོས་ནི་
132

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ
བྲག་ཆ་ལྟ་བུ་དང༌། ཆོསཀྱི་དོན་ནི་ཆུ་ཟླ་ལྟ་བུ་དང་། གཞན་དོན་
དུ་བསམ་བཞིན་དུ་སྲིད་པར་སྐྱེ་བ་ལེན་པ་ནི་སྤྲུལ་བ་ལྟ་བུ་སྟེ། དོན་
ཐ་མ་གསུམ་པོ་རེ་རེ་དང་སྦྱར་ནས་ཤེས་དགོས་པར་གསུངས་སོ། །
གསུམ་པ་གཉེན་པོ་ལ་ལྡེམ་པོར་དགོངས་པ་ནི། མདོ་སྡེ་རྒྱན་ལས།
སངས་རྒྱས་ཆོས་ལ་བརྙས་པ་དང༌། །ལེ་ལོ་ཅུང་ཟད་ཆོག་འཛིན་་
དང་། །ང་རྒྱལ་འདོད་ཆགས་སྤྱོད་པ་དང་། །འགྱོད་དང་མ་ངེས་
ལྡོག་པ་ནི། །སེམས་ཅན་རྣམས་ཀྱི་སྒྲིབ་པ་སྟེ། །དེ་ཡི་གཉེན་པོར་
ཐེག་མཆོག་གསུངས། །ཞེས་གསུངས་པ་ལྟར།.. ཉེས་པ་བརྒྱད་ཀྱི་
གཉེན་པོར་བཅོམ་ལྡན་འདས་ཀྱིས་གང་གསུངས་པ་སྟེ། སངས་
རྒྱས་ལ་བརྙེས་པའི་གཉེན་པོར་དགོངས་པ་ཅན་དང་པོ། ང་དེའི་ཚེ་
སངས་རྒྱས་རྣམ་པར་གཟིགས་སུ་གྱུར་ཏོ། ། ཞེས་གསུངས་པ་ལྟ་
བུ་དང་། བསྟན་པ་ཆོས་ལ་བརྙས་པའི་གཉེན་པོར། གང་གཱའི་
ཀླུང་གི་བྱེ་མ་རྙེད་དང་མཉམ་པའི་སངས་རྒྱས་ལ་བསྙེན་བཀུར་བྱས་
ན་ད་གཟོད་ཐེག་པ་ཆེན་པོའི་རྟོགས་པ་སྐྱེའོ། ། ཞེས་པ་ལྟ་བུ་དང་།
ལེ་ལོའི་གཉེན་པོར། དེ་བཞིན་གཤེགས་པ་ཟླ་འོད་དྲི་མེད་ཀྱི་མཚན་
ནས་བརྗོད་པ་ཐོས་པ་ཙམ་གྱིས་བླ་ན་མེད་པའི་བྱང་ཆུབ་ཏུ་ངེས་པ་
ཡིན་ནོ། ། ཞེས་དུས་གཞན་ལ་དགོངས་ནས་གསུངས་པ་ལྟ་་་་་་
བུའོ། ། དགེ་བ་ཅུང་ཟད་ཙམ་གྱིས་ཆོག་པར་འཛིན་པའི་གཉེན་
པོར། གང་ཟག་ལ་ལར་སྦྱིན་སོགས་སྨད་ནས། ཡང་ལ་ལར་དེ་
དག་བསྔགས་པ་ལྟ་བུ་དང་། ང་རྒྱལ་གྱི་གཉེན་པོར། སངས་རྒྱས་
ཀྱི་ཕུན་སུམ་ཚོགས་པ་བརྗོད་པ་ལྟ་བུའོ། ། འགྱོད་པའི་གཉེན་
ཝོར། སངས་རྒྱས་བྱང་སེམས་ལ་གནོད་པ་བྱེད་པ་དེ་དག་མཐོ་རིས་
སུ་སྐྱེའོ་ཞེས་པ་ལྟ་བུའོ། ། མཐར་ཐུག་རིགས་མ་ངེས་པར་འཛིན་
133

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་གཉེན་པོར། མཐར་ཐུག་ཐེག་པ་གཅིག་ཏུ་བསྟན་པ་ལྟ་་་་
བུའོ། ། བཞི་བ་བསྒྱུར་བ་ལྡེམ་དགོངས་ནི། མདོ་དེ་ཡི་སྒྲས་ཟིན་
གྱི་དོན་ལས་བརྗོད་བྱ་དངོས་ནི་དོན་གཞན་ཞིག་ཏུ་བསྒྱུར་ནས་གོ་
དགོས་པ་ཞིག་སྟེ། ཇི་སྐད་དུ། སྙིང་བོ་མེད་ལ་སྙིང་བོར་ཤེས། །
ཕྱིན་ཅི་ལོག་ལ་ལོགས་པར་གནས། །ཉོན་མོངས་པས་ནི་རབ་ཉོན་
མོངས། །བྱང་ཆུབ་དམ་པ་འཐོབ་པར་འགྱུར། །ཞེས་གསུངས་པ་ལྟ་
བུའོ། ། དེ་ལ་སྙིང་བོ་སྔ་མ་ནི་སེམས་བྱུང་རྣམ་གཡེང་ངོ་། །
སྙིང་བོ་རྣམ་གཡེང་དེ་མེད་པའི་ཏིང་ངེ་འཛིན་ལ་སྙིང་བོར་ཤེས་པ་
དང་། ལུས་ཚོར་སེམས་ཆོས་བཞི་ལ་རིམ་པ་བཞིན་གཙང་བདེ་རྟག་
བདག་ཏུ་འཛིན་པའི་ཕྱིན་ཅི་ལོག་བཞི་ལས་ཕྱིན་ཅི་ལོག་པ། ཉེ་
བར་ལེན་པའི་ལུས་མི་གཙང་བ་དང་། ཟག་བཅས་ཀྱི་ཚོར་བ་སྡུག་
བསྔལ་བ་དང་། སེམས་མི་རྟག་པ་དང༌། ཆོས་རྣམས་བདག་མེད་
པར་ལྟ་བ་ལ་གནས་ཏེ། ཡུན་རིང་བོར་ཐོས་བསམ་སྒོམ་པའི་དཀའ་
ཐུབ་ཀྱི་ངལ་བའི་ཉོན་མོངས་པར་བྱས་པའམ། ཡང་ན་ཉོན་མོངས་
པས་གདུང་བ་ཟློག་པའི་ཕྱིར་དུ་དཀའ་ཐུབ་ཀྱིས་ཉོན་མོངས་པར་བྱས་
ཏེ་བརྩོན་འགྲུས་བརྟེན་ན་བྱང་ཆུབ་དམ་པ་ཐོབ་པར་འགྱུར་རོ་ཞེས་
བརྗོད་བྱའི་གཙོམ་བོ་རྣམས་ཚིག་གཞན་ཞིག་ཏུ་བསྒྱུར་ཏེ་གསུངས་པ་
ལྟ་བུ་ཡིན་ནོ། ཡང་དེ་ཉིད་ལས། ཉན་ཐོས་དང་ནི་ངོ་བོ་ཉིད། །
དེ་བཞིན་ཉེས་པ་འདུལ་བ་དང༌། །བརྗོད་པ་ཟབ་པ་ཉིད་ལ་ནི། །
ལྡེམ་པོར་དགོངས་པ་འདི་རྣམ་བཞི། །ཞེས་སོ། ། གསེར་ཕྲེང་
ལས། སྒྲས་ཟིན་ཚོད་དེ་ཚིག་དེའི་དགོངས་པ་མིན་པར་ལོགས་སུ་
བཤད་ནས་འདི་ལ་བསམ་སྟེ་གསུངས་སོ་ཞེས་སྨྲ་བ་བོའི་བསམ་པ་
སྟོན་པའི་ཆ་ནས་དགོངས་པ་ཡིན་ལ། ཐད་ཀར་མི་སྟོན་པར་འཁྱོག་
134

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པོའི་ངག་གིས་བསྟན་པའི་དགོས་པ་འདིའོ་ཞེས་དགོས་པ་སྟོན་པའི་ཆ་
ནས་ལྡོམ་པོར་དགོངས་པ་སྟེ། ལྡེམ་པོའམ་ལྡེའུའི་ངག་ནི་འཁྱོག་པོ་
ཡིན་པས་སོ། ། ཞེས་དང༌། སློབ་དཔོན་ཤན་ཏི་བས། བསྟན་
པའི་དོན་བརྗོད་པ་ནི་དགོངས་པ་ཅན་ཡིན་ལ། བསྟན་པའི་སྒྲའི་
དགོས་པ་བཤད་པ་ནི་ལྡེམ་པོར་དགོངས་པ་ཡིན་ནོ། ། ཞེས་་་་་
གསུངས་སོ། ། ཐེག་བསྡུས་ལས། དགོངས་པ་ཅན་བཞི་དང་
ལྡེམ་པོར་དགོངས་པ་བཞིའི་སངས་རྒྱས་ཀྱི་གསུང་རབ་ཐམས་ཅད་
ཁོང་དུ་ཆུད་པར་བྱའོ། ། ཞེས་དང་། གཉེན་པོ་ལ་ལྡེམ་པོར་
དགོངས་པ་ནི། གང་དུ་སྤྱོད་པ་བརྒྱད་ཁྲི་བཞི་སྟོང་གི་གཉེན་པོ་
བསྟན་པའོ། ། —བསྒྱུར་བ་ལ་ལྡེམ་པོར་དགོངས་པ་ནི། གང་དུ་
སྒྲས་དོན་གཞན་དུ་བརྗོད་ལ། དོན་ཉིད་གཞན་དུ་སྟོན་པ་སྟེ།
འདིར་ཚིགས་སུ་བཅད་པ། སྙིང་བོ་མེད་ལ་སྙིང་པོར་ཤེས། །ཞེས་
བྱ་བ་ལ་སོགས་པ་གསུངས་སོ། ། ཚོལ་བ་བཞི་ནི་མདོ་སྡེ་རྒྱན་ལས།
མིང་དང་དངོས་དག་ཕན་ཚུན་དུ། །གློ་བུར་བ་ནི་ཉིད་དུ་བཙལ། །
འདོགས་པ་རྣམ་པ་གཉིས་པོ་འདིར། །དེ་ཙམ་ཉིད་དུ་ཚོལ་བའོ། །
ཆོས་ཞེས་དང་། སློབ་དཔོན་དབྱིག་གཉེན་གྱི་འགྲེལ་བ་ལས།
རྣམས་ལ་ཡོངས་སུ་ཚོལ་བ་ནི་རྣམ་པ་བཞི་སྟེ། མིང་ཡོངས་སུ་ཚོལ་
་་་་་་་བ་དང་། དངོས་པོ་ཡོངས་སུ་ཚོལ་བ་དང་། ངོ་བོ་ཉིད་དུ་
གདགས་པ་ཡོངས་སུ་ཚོལ་བ་དང་། ཁྱད་པར་དུ་གདགས་པ་ཡོངས་
སུ་ཚོལ་བའོ། ། དངོས་པོ་ལ་མིང་གློ་བུར་བ་ཉིད་དུ་ཚོལ་བ་ནི།
མིང་ཡོངས་སུ་ཚོལ་བ་ཡིན་པར་རིག་པར་བྱའོ། ། མིང་ལ་དངོས་།
པོ་ཡོངས་སུ་ཚོལ་བ་ཡིན་པར་རིག་པར་བྱའོ། ། དེ་གཉིས་འབྲེལ་
ཁ་ངོ་བོ་ཉིད་དང་ཁྱད་པར་དུ་འདོགས་པ་དག་བཏགས་པ་ཙམ་་་་
135

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡོངས་སུ་ཚོལ་བ་ནི། ངོ་བོ་ཉིད་དང་། ཁྱད་པར་དུ་འདོགས་པ་
དག་བཏགས་པ་ཙམ་དུ་ཡོངས་སུ་ཚོལ་བ་ཡིན་པར་རིག་པར་བྱའོ། །
ཞེས་དང༌། བྱང་ས་ལས། དེ་ལ་མིང་ཡོངས་སུ་ཚོལ་བ་ནི། བྱང་
ཆུབ་སེམས་དཔའ་གང་མིང་ལ་མིང་ཙམ་དུ་བལྟ་བའོ། ། དེ་་་་་
བཞིན་དུ་དངོས་པོ་ལ་དངོས་པོ་ཙམ་དུ་ལྟ་བ་ནི དངོས་པོ་ཡོངས་
སུ་ཚོལ་བའོ། །ངོ་བོ་ཉིད་དུ་བཏགས་པ་ལ་ངོ་བོ་ཉིད་བཏགས་པ་ཙམ་
དུ་ལྟ་བ་ནི། ངོ་བོ་ཉིད་དུ་བཏགས་པ་ཡོངས་སུ་ཚོལ་བའོ། ། བྱེ་
བྲག་ཏུ་བཏགས་པ་ལ་བྱེ་བག་ཏུ་བཏགས་པ་ཙམ་དུ་བལྟ་བ་ནི། བྱེ་
བྲག་ཏུ་བཏགས་པ་ཡོངས་སུ་ཚོལ་བ་སྟེ། ཞེས་སོ། ། དེ་ལྟར་
ཚོལ་བ་བཞིས་ཇི་ལྟར་ཡོངས་སུ་བཙལ་བ་ལྟར་ཡང་དག་པ་ཇི་ལྟ་བ་
བཞིན་དུ་ཡོངས་སུ་ཤེས་པ་ནི། ཡོངས་སུ་ཤེས་པ་བཞིའོ།
མཚམས། ཚོལ་བ་བཞི་ལམ་མ་ཞུགས་ནས་རྒྱུན་མཐའི་བར་དང་།
ཤེས་པ་བཞི་གཉིས་སྟོང་མངོན་སུམ་དུ་རྟོགས་པ་ནས་སངས་རྒྱས་ཀྱི་
སའི་བར་དུ་ཡོད་པར་གསུངས་སོ། ། ཀུན་བཏུས་ལས། མིང་
ཀུན་ཏུ་ཚོལ་བ་གང་ཞེ་ན། མིང་གི་ཚོགས་དང་། ཚིག་གི་ཚོགས་
དང་། ཡི་གེའི་ཚོགས་རྣམས་ཀྱི་རང་གི་མཚན་ཉིད་ཡོངས་སུ་གྲུབ་
པ་མེད་པར་རྟོག་པའོ། ། དངོས་པོ་ཀུན་ཏུ་ཚོལ་བ་གང་ཞེ་ན།
གང་དེ་བཞིན་དུ་ཕུང་བོ་དང༌། ཁམས་དང༌། སྐྱེ་མཆེད་ཀྱི་མཚན་
ཉིད་ཡོངས་སུ་གྲུབ་པ་མེད་པར་རྟོག་པའོ། ། ངོ་བོ་ཉིད་དུ་
འདོགས་པ་ཀུན་ཏུ་ཚོལ་བ་གང་ཞེ་ན། གང་བརྗོད་པ་དང་།
བརྗོད་པར་བྱ་བ་འགྲེལ་བ་ལ་ངོ་བོ་ཉིད་དུ་འདོགས་པ་ཙམ་གྱི་ཐ་སྙད་
ཀྱི་རྒྱུ་ཉིད་དུ་རྟོག་པའོ། ། ཁྱད་པར་དུ་འདོགས་པ་ཀུན་ཏུ་ཚོལ་བ་
གང་ཞེ་ན། གང་བརྗོད་པ་དང་བརྗོད་པར་བྱ་བ་འབྲེལ་བ་ལ་ཁྱད་
136

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པར་འདོགས་པ་ཙམ་གྱི་ཐ་སྙད་ཀྱི་རྒྱུ་ཉིད་དུ་རྟོག་པའོ། ། ཞེས་
དང་། རིགས་པ་བཞི་ཡང་དེ་ཉིད་ལས། ཆོས་ལ་བརྩོན་པ་ཆོས་ལ་
རྣམ་པར་དཔྱོད་པ་ན་རིགས་པ་དུ་ཞིག་གིས་རྣམ་དཔྱོད་ཅེ་ན།
བཞིས་དཔྱོད་དེ། ལྟོས་པའི་རིགས་པ་དང་། བྱ་བ་བྱེད་པའི་་
རིགས་པ་དང་། གཏན་ཚིགས་བསྒྲུབ་པའི་རིགས་པ་དང་། ཆོས་
ཉིད་ཀྱི་རིགས་པའོ། ། ལྟོས་པའི་རིགས་པ་གང་ཞེ་ན། གང་འདུ་
བྱེད་རྣམས་འབྱུང་བ་ན་རྐྱེན་ལ་ལྟོས་པའོ། ། བྱ་བ་བྱེད་པའི་་་
རིགས་པ་གང་ཞེ་ན། རང་རང་གི་མཚན་ཉིད་ཐ་དད་པའི་ཆོས་
རྣམས་སོ་སོར་རང་གི་བྱ་བ་བྱེད་པའོ། ། ཞེས་སོ། ། དེ་ཡང་
མིག་ཤེས་སྐྱེ་བ་རང་གི་དམིགས་རྐྱེན་ལ་ངེས་པར་ལྟོས་པ་ལྟ་བུ་ལྟོས་
པའི་རིགས་པ་དང་། སྣོད་དུ་བཅུད་འཛིན་པ་སའི་ཁམས་ཀྱི་བྱེད་
ལས་དང་། སྡུད་པ་ཆུ་དང་། སྨིན་པ་མེ་དང༌། རྒྱས་པ་རླུང་གི་
བྱེད་ལས་སུ་ངེས་པ་ལྟ་བུ་བྱ་བྱ་བྱེད་པའི་རིགས་པ་དང་། བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་གཏན་ཚིགས་ཀྱི་རིགས་པ་
དང་། མེ་ཚ་བ་མ་ཡི་ཆོས་ཉིད་དུ་ངེས་པ་ལྟ་བུ་ནི་ཆོས་ཉིད་ཀྱི་
རིགས་པའོ། ། བྱང་ས་ལས། དེ་ལྟར་ན་ཆོས་ཐམས་ཅད་ཀྱི་ངོ་
བོ་ཉིད་ནི་ཇི་ལྟར་བརྗོད་པ་དེ་བཞིན་དུ་ཡོད་པར་མི་འགྱུར་ལ།
ཐམས་ཅད་ཀྱི་ཐམས་ཅད་དུ་མེད་པ་ཡང་མ་ཡིན་ནོ། ། དེ་དེ་ལྟར་
ཡོད་པར་ཡང་མ་ཡིན་ལ། ཐམས་ཅད་ཀྱི་ཐམས་ཅད་དུ་མེད་པ་
ཡང་མ་ཡིན་ན། ཇི་ལྟར་ཡོད་ཅེ་ན། ཞེས་སོ། ། དེ་ཡང་ཆོས་
ཐམས་ཅད་ཀྱི་ངོ་བོ་ཉིད་ནི་ཇི་ལྟར་ཡོད་ཅེ་ན་ཞེས་པའོ། ། དེ་ལྟར་
དྲི་བས་མཚམས་སྦྱར་བས་ལན་དུ། རང་གི་མཚན་ཉིད་ཀྱིས་ཡོད་པ་
མཡིན་པ་ལ་སྒྲོ་བཏགས་པས་ལེགས་པར་མ་ཟིན་པ་སྤངས་པ་དང་།
137

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡང་དག་པ་ལ་སྐུར་བ་བཏབ་པས་ལེགས་པར་མ་ཟིན་པ་སྤངས་པ་
ཡོད་དོ། ། ཞེས་གསུངས་སོ། ། འདིའི་དོན་ནི། ཆོས་རྣམས་
ཀྱི་ངོ་བོ་ཉིད་ནི། ཆོས་རང་རང་གི་མིང་བརྡ་འཇུག་པའི་གཞིར་
རང་གི་མཚན་ཉིད་ཀྱིས་གྲུབ་པར་འཛིན་པ་ནི་མེད་པ་ལ་ཡོད་པར་སྒྲོ་
བཏགས་པ་ཡིན་པས། ཆོས་རྣམས་ཀྱི་ངོ་བོ་ལེགས་པར་ངོས་མ་ཟིན་
པ་དེ་སྤངས་པ་དང༌། ཆོས་རྣམས་རང་རང་མིང་འདོགས་པའི་གཞི་
དེར་གཏན་ནས་མེད་པར་འཛིན་པ་ནི་ཡོད་པ་ལ་མེད་པར་སྐུར་བ་
བཏབ་པ་ཡིན་པས། ཆོས་དེ་དག་གི་ངོ་བོ་ལེགས་པར་ངོས་མ་ཟིན་
པ་སྤངས་པའི་ཚུལ་གྱིས་ཡོད་དོ། ། ཞེས་པའོ། ། དེ་ལྟར་ཡིན་
ཏེ། འདིའི་མཚམས་སྦྱོར་དུ། ཆོས་ཐམས་ཅད་ཀྱི་ངོ་བོ་ཉིད་ནི་ཇི་
ལྟར་བརྗོད་པ་དེ་བཞིན་དུ་ཡོད་པར་མི་འགྱུར་ལ། ཐམས་ཅད་ཀྱི་
ཐམས་ཅད་དུ་མེད་པ་ཡང་མ་ཡིན་ནོ། ། དེ་དེ་ལྟར་ཡང་ཡོད་པ་
ཡང་མ་ཡིན་ལ། ཐམས་ཅད་ཀྱི་ཐམས་ཅད་དུ་མེད་པ་ཡང་མ་ཡིན་
ན། ཇི་ལྟར་ཡོད་ཅེ་ན། ཞེས་གསུངས་པའི་ཕྱིར། ཡང་དེ་ཉིད་
ལས། གལ་ཏེ་འདོགས་པའི་ཚིག་ཉེ་བར་འདོགས་བའི་སྔ་རོལ་ནས་
གཟུགས་དེ་གཟུགས་ཀྱི་བདག་ཉིད་ཡིན་ཏེ། ཕྱིས་ཀྱང་གཟུགས་ཀྱི་
བདག་ཉིད་ལ་གདགས་པའི་ཚིག་གིས་བསྡུས་པའི་གཟུགས་སུ་ཉེ་བར་
འདོགས་པར་བྱེད་ཅེ་ན་ཡང་། དེ་ལྟར་ན་ནི་གཟུགས་ཞེས་འདོགས་
པའི་ཚིག་ཉེ་བར་འདོགས་པ་དེ་མེད་བཞིན་དུ་ཡང་གཟུགས་ཞེས་བྱ་
བར་འགྱུར་པའི་ཆོས་དང༌། གཟུགས་ཞེས་བྱ་བར་འགྱུར་པའི་་་་
དངོས་པོ་དེ་ལ་གཟུགས་ཀྱི་བློ་འཇུག་པར་འགྱུར་བར་རིགས་ན་མི་
འགྱུར་ཏེ། དེ་བས་ན་གཏན་ཚིགས་འདི་དང༌། རིགས་པ་འདིའི་
ཆོས་ཐམས་ཅད་བརྗོད་དུ་མེད་པའི་ངོ་བོ་ཉིད་དུ་ཁོང་དུ་ཆུད་པར་
138

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བྱའོ། ། ཞེས་དང་། ཡིད་ཆེས་པའི་ལུང་ལས་ཀྱང་ཆོས་ཐམས་
ཅད་བརྗོད་དུ་མེད་པའི་ངོ་བོ་ཉིད་དུ་རིག་པར་བྱ་སྟེ། བཅོམ་ལྡན་
འདས་ཀྱིས་སྲིད་པ་འཕོ་བའི་མདོ་ལས། མིང་ནི་གང་དང་གང་གིས་
སུ།། ཆོས་རྣམས་གང་དང་གང་བརྗོད་པ། །དེ་ལ་དེ་ནི་ཡོད་མ་་་་
ཡིན། །འདི་ནི་ཆོས་རྣམས་ཆོས་ཉིད་དོ། ། ཞེས་དང་། དོན་གྱི་
སྡེ་ཆན་ལས་ཀྱང་། འཇིག་རྟེན་དག་ན་ཀུན་རྫོབ་གང་ཅི་ཡོད། །དེ་
ཀུན་ཐུབ་པས་ཞལ་གྱིས་མི་བཞེས་ཏེ། །གཟིགས་དང་གསན་ལ་་་་་
བཞེད་པར་མི་མཛད་ན། །དེ་ནི་ཞལ་གྱིས་མི་བཞེས་གང་གིས་་་་་་
འཛིན། །ཞེས་གསུངས་ཏེ། ཚིགས་སུ་བཅད་པ་འདིས་དེའི་དོན་ཇི་
ལྟར་བསྟན་ཅེ་ན། གཟུགས་ལ་སོགས་པར་མིང་བཏགས་པའི་་་་་
དངོས་པོ་ལ། གཟུགས་ཞེས་བྱ་བ་ལ་སོགས་པར་བཏགས་པ་གང་
ཡིན་པ་དེ་དག་ནི་ཀུན་རྫོབ་ཅེས་བྱ་སྟེ། བཏགས་པ་དེ་དག་ནི་་
དངོས་པོ་དེའི་བདག་ཉིད་ཡིན་ནོ་ཞེས་བྱ་བ་དེ་ལྟར་མི་བཞེད་དེ
དེ་དག་ནི་ཀུན་རྫོབ་ཡིན་པའི་ཕྱིར་རོ། ། ཞེས་དང་།
བཅོམ་ལྡན་འདས་ཀྱིས་སྡུམས་བྱེད་ཀ་ཏའི་བུ་ལས་བརྩམས་ཏེ།
བཀའ་སྩལ་བ། འདི་ན་དགེ་སློང་སྡུམས་བྱེད་ནི་ས་ལ་བརྟེན་ཅིང་
བསམ་གཏན་མི་བྱེད་དོ། ། ཆུ་དང་མེ་དང་རླུང་དང་། ཞེས་པ་
ཐམས་ཅད་ལ་བརྟེན་ཅིང་བསམ་གཏན་མི་བྱེད་དོ། །
ནས།
བསམ་གཏན་པ་ཇི་ལྟར་ས་ལ་བརྟེན་ཅིང་བསམ་གཏན་མི་བྱེད་ལ།
རྒྱས་པར་ཐམས་ཅད་ལ་ཐམས་ཅད་དུ་བསམ་གཏན་མི་བྱེད་ཅེ་ན།
འདི་ན་དགེ་སློང་སྡུམས་བྱེད་ནི་ས་ལ་སར་འདུ་ཤེས་པ་གང་ཡིན་པ་དེ་
བསལ་བ་ཡིན་ནོ། ། ཞེས་པ་ནས། དབང་བོ་དང་སྐྱེས་དགུའི་
བདག་པོ་དང་བཅས་པ་རྣམས་ཀྱིས། སྐྱེས་བུ་ཅང་ཤེས་ཁྱོད་ལ་ཕྱག་
139

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཚལ་ལོ། ། སྐྱེས་བུ་དམ་པ་ཁྱོད་ལ་ཕྱག་འཚལ་ལོ། ། ཞེས་
དང་། མདོ་ཚིག་དེར་དོན་འདི་ཇི་ལྟར་སྟོན་ཅེ་ན། ས་ལ་སོགས་
པར་མིང་བཏགས་པའི་དངོས་པོ་ལ་ས་ལས་ཞེས་བྱ་བ་ལ་སོགས་པའི་
མིང་དུ་བརྡར་བཏགས་པ་གང་ཡིན་པ་དེ་ནི་ས་ལ་སོགས་པའི་འདུ་
ཤེས་ཞེས་བྱའོ། འདུ་ཤེས་དེ་ཡང་ས་ལ་སོགས་པར་མིང་བཏགས་
པའི་དངོས་པོ་ལ་སྒྲོ་འདོགས་པ་དང༌། སྐུར་བ་འདེབས་པ་ཡིན་ཏེ།
དེའི་ངོ་བོ་ཉིད་ཀྱིས་དངོས་པོར་འཛིན་པ་ནི་སྒྲོ་འདོགས་པ་ཡིན་ནོ། །
དངོས་པོ་ཙམ་གྱི་ཡང་དག་པ་འཇིག་པར་འཛིན་པ་ནི་སྐུར་བ་་་་་་་
འདེབས་པའི་འདུ་ཤེས་ཞེས་བྱ་སྟེ། དེས་འདུ་ཤེས་དེ་བསལ་བ་ཡིན་
ནོ། ། ཞེས་གསུངས་སོ། ། ལུང་དེ་དག་གི་དོན་མདོར་བསྡུས་
ན། གཟུགས་ནི་གཟུགས་ཞེས་པའི་མིང་འཇུག་པའི་གཞི་དེར་རང་
གི་མཚན་ཉིད་ཀྱི ས་གྲུབ་པར་འཛིན་པའི་བློ་ནི་སྒྲོ་འདོགས་དང་།
གཟུགས་ནི་གཟུགས་ཞེས་མིང་བརྡ་འཇུག་པའི་གཞི་དེར་གཏན་ནས་
མེད་པར་འཛིན་པ་ནི་སྐུར་འདེབས་ཡིན་ལ། གཟུགས་ལ་སོགས་
པའི་གཞན་དབང་གི་ཆོས་རྣམས་སེམས་ཙམ་པའི་ལུགས་ལ་སྤྱིར་རང་
གི་མཚན་ཉིད་ཀྱིས་གྲུབ་པ་དང་། བདེན་པར་གྲུབ་པ་ཡིན་ཀྱང་།
གཟུགས་ཞེས་པའི་མིང་བརྡ་འཇུག་པའི་གཞིར་བརྗོད་དུ་མེད་པའི་
ཚུལ་དུ་ཡོད་པས་ན། གཟུགས་སོགས་ལ་བརྗོད་དུ་མེད་པའི་དངོས་
པོ་ཞེས་གསུངས་པ་ཡིན་ནོ། ། དེ་ཡང་ཡིན་ཏེ། གོང་དུ་གཟུགས་
ལ་སོགས་པའི་ཆོས་རྣམས་ཀྱིས་དངོས་པོ་ཙམ་ལ་སྐུར་བ་འདེབས་པ་
ལ་ནི་དེ་ཁོ་ན་ཡང་མེད་ལ། འདོགས་པ་ཡང་མེད་དེ། དེ་གཉིས་
ཀ་ཡང་མི་རིགས་སོ། ། ཞེས་པ་ནས། དེ་བཞིན་དུ་གཟུགས་ལ་
སོགས་པའི་ཆོས་རྣམས་ཀྱི་དངོས་པོ་ཙམ་དུ་ཡོད་ན། གཟུགས་ལ་
140

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
སོགས་པའི་ཆོས་རྣམས་ཀྱི་འདོགས་པའི་ཚིག་ཉེ་བར་གདགས་སུ་རུང་
གི མེད་དུ་ཟིན་ན་ནི་དངོས་པོ་མེད་པ་ལ་གདགས་པའི་ཚིག་གིས་
ཉེ་བར་འདོགས་པ་མེད་དོ། ། ཞེས་དངོས་པོ་ཙམ་ཡོད་ན་མིང་
གདགས་སུ་རུང་ལ། མེད་ན་མིང་གདགས་སུ་མི་རུང་བར་གསུངས་
པའི་ཙམ་སྒྲའི་དོན་ཡོད་པའི་ཕྱིར། དེས་ན་གཟུགས་ལ་སོགས་པའི་
ཆོས་གང་ཡིན་ཀྱང་རང་རང་གི་མིང་མ་བཏགས་པའི་སྔོན་རོལ་ཏུ།
ཆ་ལུགས་སྣ་ཚོགས་པ་འདི་དག་མཐོང་བ་ན། འདི་ནི་འདིའོ་ཞེས་
བློ་སྐྱེ་བ་མེད་པས་ཆོས་རང་རང་གི་མིང་བརྡ་འཇུག་པའི་གཞི་དེར་
རང་གི་མཚན་ཉིད་ཀྱིས་མ་གྲུབ་ཅེས་པའོ། ། གལ་ཏེ་རང་རང་གི་
མིང་བརྡ་འཇུག་པའི་གཞིར་རང་གི་མཚན་ཉིད་ཀྱིས་གྲུབ་ན། མི་
གསུམ་ལ་བློ་བཟང་ཞེས་པ་ལྟ་བུ་མིང་གཅིག་ཏུ་གྱུར་པའི་ཚེ་མིང་་
གཅིག་གི་འཇུག་གཞི་མི་གསུམ་པོ་དེ་མི་གཅིག་ཏུ་འགྱུར་ལ། མི་
གཅིག་ལ་མིང་མི་འདྲ་བ་གསུམ་གྱིས་འབོད་པའི་ཚེ། མི་གཅིག་ཉིད་
ཀྱང་གསུམ་དུ་ཐལ་བའི་ཕྱིར་རོ། ། འོ་ན་གཟུགས་ཞེས་སོགས་
མིང་མ་བཏགས་པའི་སྔོན་རོལ་ཏུ་གཟུགས་ཆོས་རང་རང་གི་མིང་གི་
འཇུག་གཞིར་ཆོས་དེ་དག་གཏན་ནས་མེད་དམ་ཞེ་ན། ཡོད་ཀྱང་
བརྗོད་དུ་མེད་པའོ། ། དེ་ལྟར་ཡང་ཐེག་བསྡུས་ལས། མིང་གི་སྔ་
རོལ་བློ་མེད་ཕྱིར། །མང་བའི་ཕྱིར་དང་མ་ངེས་ཕྱིར། །དེ་ཡི་བདག་
ཉིད་བདག་མང་དང་། །བདག་འདྲེས་འགལ་བས་འགྲུབ་པར་་
འགྱུར། །ཞེས་གསུངས་པ་ལྟར་རོ། ། དེ་ལ་སྤྱིར་མེད་པ་ཡོད་པར་
འཛིན་པ་སྒྲོ་འདོགས་དང་། ཡོད་པ་མེད་པར་འཛིན་པ་སྐུར་་་་་
འདེབས་ཡིན་པས། ཀུན་བཏགས་རང་གི་མཚན་ཉིད་ཀྱིས་གྲུབ་
པར་འཛིན་པ་སྒྲོ་འདོགས་དང་། གཞན་དབང་དང་ཡོངས་གྲུབ་
141

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རང་གི་མཚན་ཉིད་ཀྱིས་མ་གྲུབ་པར་འཛིན་པ་ནི་སེམས་ཙམ་པའི་
ལུགས་འདིར་སྐུར་འདེབས་ཡིན་ལ། འོན་ཀྱང་འདུས་མ་བྱས་ཀྱི་
ཆོས་རྣམས་ཀྱི་སྟེང་དུ་རང་གི་མཚན་ཉིད་ཀྱིས་གྲུབ་པའི་གཞན་དབང་
མེད་པས། མཚན་ཉིད་གསུམ་ལ་བརྟེན་པའི་སྒྲོ་སྐུར་ནི་ཆོས་ཐམས་
ཅད་ལ་སྦྱར་དུ་མི་རུང་ངོ་། ། དབུས་མཐའ་ལས། ཡང་དག་མ་
ཡིན་ཀུན་རྟོག་ཡོད། །དེ་ལ་གཉིས་པོ་ཡོད་མ་ཡིན། །སྟོང་བ་ཉིད་ནི་
འདི་ལ་ཡོད། །དེ་ལ་ཡང་ནི་དེ་ཡོད་དོ། ། ཞེས་གསུངས་སོ། །
དོན་ནི་གཞན་དབང་གི་གཙོ་བོ་ཡང་དག་པ་མ་ཡིན་པའི་ཀུན་རྟོག་སྟེ།
ཚུལ་བཞིན་མ་ཡིན་པ་ཡིད་ལ་བྱེད་པ་ནི་རང་གི་མཚན་ཉིད་ཀྱིས་ཡོད་
དོ། ། གཞན་དབང་དེ་ཡི་ངོ་བོ་དང་ཁྱད་པར་ལ་ཀུན་བཏགས་
པའི་ཀུན་བཏགས་གཉིས་སམ། གཟུང་འཛིན་རྫས་ཐ་དད་གཉིས་
པོ་ནི་རང་གི་མཚན་ཉིད་ཀྱིས་ཡོད་པ་མ་ཡིན་ནོ། ། འོ་ན་སྟོང་བ་
ཉིད་མེད་དམ་ཞེ་ན། གཞན་དབང་དེ་དང་མཉམ་དུ་ཡོངས་སུ་གྲུབ་
པའི་སྟོང་བ་ཉིད་ནི་གཞན་དབང་འདི་དག་ལ་མི་འབྲེལ་བར་ཡོད་
དོ། ། དེ་ལྟ་ན་སེམས་ཅན་ཕལ་བ་རྣམས་ཀྱིས་ཀྱང་སྟོང་བ་ཉིད་
རྟོགས་ཤིང་མཐོང་བར་འགྱུར་རོ་ཞེ་ན། མི་འགྱུར་ཏེ། སེམས་
ཅན་དེ་དག་གིས་སྔོན་པོ་སོགས་ཆོས་ཅན་འགའ་ཞིག་རྟོགས་ཤིང་
མཐོང་ཡང་། དེ་དག་གི་སྟེང་གི་ཆོས་ཉིད་ཡོངས་གྲུབ་མི་མཐོང་སྟེ།
དེ་དག་ལ་ཡང་ཡོངས་གྲུབ་དེ་མཐོང་བ་ལ་སྒྲིབ་བྱེད་ཀྱི་ཡང་དག་པ་མ་
ཡིན་པའི་ཀུན་རྟོག་ཡོད་པའི་ཕྱིར་ཞེས་པའོ། ། སློབ་དཔོན་ཆོས་
ཀྱི་གྲགས་པས། ཆོས་ཐམས་ཅད་རང་བཞིན་གྱིས་མེད་པར་བསྟན་
པའི་འཁོར་ལོ་བར་བའི་དགོངས་པ་འགྲེལ་ཚུལ་ནི། རྣམ་འགྲེལ་
ལས། གཅིག་ལ་སྣ་ཚོགས་དེ་ཅིར་འགྱུར། །བློ་དེ་ལ་ཡང་མི་འགྱུར་
142

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རོ། ། གལ་ཏེ་དོན་རྣམས་བདག་ཉིད་འདིར། །འདོད་ན་དེ་ལ་
ངས་ཅི་བྱ། །དེ་ཕྱིར་དོན་དང་ཤེས་པ་ལ། །རགས་སྣང་ཡོད་མིན་དེ་
བདག་ཉིད། །གཅིག་ལ་བཀག་པ་ཉིད་ཕྱིར་དང་། །མང་བོ་ལ་ཡང་
ཡོད་མ་ཡིན། །ཞེས་གསུངས། དོན་ནི་ཕྱི་རོལ་དོན་གྱི་རང་བཞིན་
བཀག་པའི་དབང་དུ་བྱས་ནས་དེ་ལྟར་གསུངས་པ་ཡིན་ཏེ། དཔེར་
ན། ཁྲ་བོ་འཛིན་བའི་མིག་ཤེས་གཅིག་ལ་ཕྱི་རོལ་གྱི་ཁ་དོག་སྣ་་
ཚོགས་པ་སྣང་བ་དེ་སྣང་བ་ལྟར་ཡུལ་གྱི་ངོས་ནས་བདེན་པར་གྲུབ་ན་
ཅིར་འགྱུར་ཞེ་ན། ཁྲ་བོ་འཛིན་པའི་དབང་བོའི་བློ་མ་འཁྲུལ་བ་དེ་
ལ་ཡང་སྣང་བ་ལྟར་ཡུལ་གྱི་ངོས་ནས་གྲུབ་པར་མི་འགྱུར་ཏེ། དེ་
ལྟར་གྲུབ་ན་ཕྱི་རོལ་དོན་དུ་གྲུབ་དགོས་པ་ལས་དེ་མ་གྲུབ་པའི་ཕྱིར་
སྐོ་། གལ་ཏེ་གཟུགས་སོགས་ཕྱི་རོལ་དོན་དུ་སྣང་བ་ལྟར་ཡུལ་
རང་གི་བདག་ཉིད་དུ་གྲུབ་ན་ནི། དེ་ལ་ཁོ་བོ་ཅག་གིས་དགག་པ་ཇི་
ལྟར་བྱ་སྟེ། ཚད་མས་གྲུབ་པའི་དོན་ནི་དགག་མི་ནུས་པའི་ཕྱིར་
རོ། ། དེའི་ཕྱིར་ཁ་དོག་སོགས་རག་པར་སྣང་པའི་ཕྱི་རོལ་གྱི་དོན་
དང་། དོན་དེ་སྣང་བའི་ཤེས་པ་ལ་རག་པར་སྣང་བ་ལྟར་ཡོད་པ་
མིན་ཏེ། ཕྱི་རོལ་དོན་དུ་གྲུབ་པའི་རྡུལ་ཕྲན་གཅིག་མེད་པའི་ཕྱིར་
དང་། ཕྱི་དོན་གྱི་རྡུལ་ཕྲན་གཅིག་མེད་ན། ཕྱི་དོན་གྱི་རྡུལ་ཕྲན་
ཐ་དད་པ་མང་བོ་ཡང་ཡོད་པ་མ་ཡིན་པའི་ཕྱིར་རོ་ཞེས་པའོ། །
ཕྱོགས་སྔ་མ་ན་རེ། ཕྱིའི་གཟུང་བ་ལ་ལྟོས་པའི་གཟུང་འཛིན་གྱི་ཆ་
བདེན་པར་མེད་ནའང་། ནང་འཛིན་པ་ལ་ལྟོས་པའི་གཟུང་འཛིན་
གྱི་ཆ་བདེན་པར་ཡོད་དོ་ཞེ་ན། མི་འཐད་དེ། དབང་ཤེས་མྱོང་
བའི་ཡུལ་སྤྱོད་བྱེད་འཛིན་རྣམ་ནི་དེ་མྱོང་བའི་རང་རིག་ཡིན་ལ།
གཟུགས་སོགས་ཕྱི་རོལ་ལྟར་གནས་པར་གནང་བ་འདི་ནི་འཁྲུལ་སྣང་
་“ 143

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གི་ཆ་གཞན་ཡིན་པའི་ཕྱིར་ཞེས་འཆད་པ་ལ། ཡོངས་གཅོད་ནང་
ཡིན་ཕྱི་རོལ་ལྟར། །གནས་པ་འདི་ནི་ཆ་གཞན་ཡིན། །ཞེས་སོ། །
འོ་ན་གཟུང་འཛིན་རྫས་ཐ་དད་དུ་མེད་ན་སྔོན་འཛིན་ཤེས་པ་སོགས་
ལ་སྔོན་པོ་སོགས་རང་ལས་རྫས་ཐ་དད་དུ་ཅིའི་ཕྱིར་སྣང་ཞེ་ན། ཐ་
དད་མེད་ཅན་ཤེས་པ་ཡི། །ཐ་དད་སྣང་བ་བསླད་པ་ཉིད། །ཅེས་
གསུངས། གཟུང་འཛིན་དེ་དག་རྫས་ཐ་དད་དུ་མེད་བཞིན་དུ་ཤེས་
པ་ལ་དེ་ལྟར་སྣང་བ་ནི། མ་རིག་པས་བསླད་པའི་དབང་གིས་ཡིན་
ནོ་ཞེས་པའོ། ། དེ་ཕྱོགས་སྔ་མ་ན་རེ། གཟུང་བ་འཛིན་པ་ལས་
རྫས་གཞན་དུ་མེད་ཀྱང་། འཛིན་པ་གཟུང་བ་ལས་རྫས་གཞན་དུ་
ཡོད་དོ་ཞེ་ན། མི་འཐད་དེ། གཟུང་འཛིན་དེ་དག་ལས་གང་རུང་
གཅིག་རྫས་གཞན་དུ་མེད་ན། གཟུང་འཛིན་གཉིས་ཀའང་རྫས་ཐ་
དད་པ་ལས་ཉམས་པར་འགྱུར་པའི་ཕྱིར་རོ། ། དེ་ཕྱིར་གཟུང་
འཛིན་གཉིས་སྟོང་གི་དེ་ཁོ་ན་ཉིད་གང་ཡིན་པ་དེ་ནི། གཟུང་བའི་
སྟེང་དུ་ཡོད་པར་མ་ཟད། འཛིན་པ་དེ་ཡི་སྟེང་དུའང་དེ་ཁོ་ན་ཉིད་
དེ་ཡོད་པ་ཡིན་ཏེ། དེ་ནི་གཟུང་འཛིན་གཉིས་སྟོང་གི་དེ་ཁོ་ན་ཉིད་
ཡིན་པའི་ཕྱིར་རོ། ། བྱས་པ་ལ་ཁ་ཅིག་ན་རེ། གཉིས་སྟོང་གི་དེ་
ཁོ་ན་ཉིད་ཆོས་ཅན། གཟུང་བའི་སྟེང་གི་དེ་ཁོ་ན་ཉིད་ཡིན་པར་
ཐལ། གཟུང་འཛིན་གཉིས་ཀའི་སྟེང་གི་སྟོང་བ་ཉིད་ཡིན་པའི་ཕྱིར་
ཟེར་ན། མ་ཁྱབ། གཟུང་འཛིན་གཉིས་སྟོང་གི་དེ་ཁོ་ཉིད་དེ་
གཟུང་འཛིན་གཉིས་ཀའི་སྟེང་དུ་འཇོག་ཀྱང་། གཟུང་བའི་སྟེང་གི་
སྟོང་ཉིད་མིན་ལ། འཛིན་པའི་སྟེང་གི་སྟོང་བ་ཉིད་ཀྱང་མ་ཡིན་ཏེ།
དཔེར་ན། གཟུང་འཛིན་གཉིས་ཀ་གང་ཟག་གི་བདག་གིས་སྟོང་
བའི་དེ་ཁོ་ན་ཉིད་ལྟ་བུའོ། ། དེ་ལྟར་ཡང་རྣམ་འགྲེལ་ལས། དེ་
144 -

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ལ་གཅིག་ནི་མེད་པས་ཀྱང་། །གཉིས་ཀའང་ཉམས་པར་འགྱུར་བ་
ཡིན། ། དེ་ཕྱིར་གཉིས་སྟོང་གང་ཡིན་པ། ། དེ་ནི་དེ་ཡིའང་དེ་ཉིད་
ཡིན། ཞེས་དང་། ཇི་ལྟ་ཇི་ལྟར་དོན་བསམ་པ། །དེ་ལྟ་དེ་ལྟར་
རྣམ་བྲལ་ཞེས། ། མཁས་པ་རྣམས་ཀྱིས་གང་གསུངས་པ། །དེ་ནི་་་
དངོས་སྟོབས་འོངས་པ་ཡིན། །ཞེས་གསུངས་ཏེ། དོན་ནི་གཟུགས་
སོགས་ཇི་ལྟ་ཇི་ལྟར་ཕྱི་རོལ་གྱི་དོན་དུ་གྲུབ་པའི་ཚུལ་ལ་དཔྱད་ཅིང་
བསམ་པ་ན། དེ་ལྟ་དེ་ལྟར་ཕྱི་རོལ་གྱི་དོན་དུ་བྲལ་ཞིང་མེད་དོ་ཞེས།
མཁས་པ་རྣམས་ཀྱིས་ཕྱི་རོལ་གྱི་དོན་མེད་པ་དང་། གཟུང་འཛིན་
རྫས་གཅིག་ཏུ་ཡོད་པའི་ཚུལ་གང་དང་གང་གསུངས་པ་དེ་དག་ནི།
དངོས་པོ་སྟོབས་ཤུགས་ཀྱི་རིགས་པའི་རྟགས་ཡང་དག་ལས་འོངས་པ་
ཨིན་པས་བཅོམ་ལྡན་འདས་ཀྱི་དགོངས་པ་མ་ནོར་བ་ཡིན་ནོ། །
དེ་ལྟར་ཕྱི་རོལ་གྱི་དོན་ནི་མེད་ཅིང་ནང་གི་ཤེས་པ་བདེན་གྲུབ་ཏུ་
སེམས་ཙམ་པས་འདོད་པ་ལ། ངོ་བོ་ཉིད་མེད་པར་སྨྲ་བ་དག་ན་རེ།
ཤེས་པ་བདེན་པར་གྲུབ་ན་འཁོར་ལོ་བར་བའི་མདོ་ལས། ཆོས་
ཐམས་ཅད་རང་བཞིན་མེད་པ་དང་མཚན་ཉིད་མེད་པ་སོགས་སུ་
གསུངས་པ་ཇི་ལྟར་དྲང་ཞེ་ན། དེ་ལྟར་གསུངས་པའི་དགོངས་པ་ནི།
རྒྱུ་འབྲས་དང་མཚན་མཚོན་སོགས་བྱ་བ་དང་བྱེད་པའི་ཆ་སོ་སོར་ཕྱེ་
བའི་སྒོ་ནས་དངོས་པོ་རྣམས་བདེན་པར་ཐ་དད་དུ་གནས་པ་ལྟ་བུར་
སྣང་བ་འདི་ནི། ཡུལ་རང་གི་གནས་ཚུལ་དངོས་ཀྱི་སྟེང་ནས་སྣང་
པ་མ་ཡིན་གྱི། དེ་ལྟ་བུའི་ཐ་དད་དུ་སྣང་བའི་འཁྲུལ་བའི་རྟོག་པ་ལ་
བརྟེན་པ་ཡིན་ལ། རྟོག་པ་དེ་ནི་མ་རིག་པས་བསླད་པ་ཅན་ཉིད་
ཡིན་པས་ན། རྟོག་པ་དེ་ཡི་དབང་གིས་གཟུང་འཛིན་རྫས་ཐ་དད་
སྩོགས་གཉིས་ཆོས་ཀྱི་ཆ་ཐ་དད་པ་དག་ཀྱང་མ་རིག་པས་བསླད་པར་
145

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འགྱུར་ཞིང་། གཟུང་བ་དང་འཛིན་པའི་རྣམ་པ་ཙམ་སྣང་བ་ལས་
མཚན་ཉིད་གཞན་དུ་ནི་ཡོད་པ་མ་ཡིན་ནོ། ། དེས་ན་ཆོས་རྣམས་
ཀྱི་བྱ་བ་དང་བྱེད་པའི་ཆ་སོགས་གཉིས་ཆོས་སོ་སོར་ཕྱེ་བའི་མཚན་
ཉིད་དམ་རྣམ་བཞག་དེ་ལྟར་དུ་བདེན་གྲུབ་ཀྱི་སྟོང་བའི་ཕྱིར་ན།
ཆོས་འཁོར་གཉིས་པར་ཆོས་ཐམས་ཅད་རང་བཞིན་མེད་པར་རབ་ཏུ་
བཤད་དོ་ཞེས་འཆད་པ་ལ། དངོས་རྣམས་ཐ་དད་གནས་པ་་་་་་་་
འདི། །དེ་ཐ་དད་ལ་བརྟེན་པ་ཡིན། །དེ་ནི་བསླད་པ་ཉིད་ཡིན་ན། །
དེ་དག་ཐ་དད་ཀྱང་བསླད་འགྱུར། །གཟུང་དང་འཛིན་པའི་རྣམ་པ་
ལས། །མཚན་ཉིད་གཞན་ནི་ཡོད་མ་ཡིན། །དེས་ན་མཚན་ཉིད་སྟོང་
བའི་ཕྱིར།།། རང་བཞིན་མེད་པར་རབ་ཏུ་བཤད། ། ཅེས་སོ། །
གཞན་ཡང་། ཕུང་བོ་དང་སྐྱེ་མཆེད་ལ་སོགས་པའི་བྱེ་བྲག་གི་་་་
མཚན་ཉིད་ནི་རིམ་པ་བཞིན་ཆོས་དུ་མ་སྤུང་བ་དང་། རྣམ་ཤེས་སྐྱེ་
བའི་སྒོ་ལ་སོགས་པའི་མཚན་ཉིད་ཐམས་ཅད་ནི། བྱ་བྱེད་ལས་
གསུམ་ལས་བྱེད་པ་ཡིས་ཁྱད་པར་དུ་བྱས་པ་ཅན་ཡིན་ལ། མཚོན་
བྱ་ཐམས་ཅད་ནི་དེ་གསུམ་ལས་བྱ་བས་ཁྱད་པར་དུ་བྱས་པ་ཡིན་པས།
བྱ་བ་དང་བྱེད་པའི་ཆ་དེའང་དེ་ཁོ་ན་ཉིད་དུ་གྲུབ་པ་མིན་ཏེ། ཀུན་
བཏགས་ཡིན་པའི་ཕྱིར། རྒྱུ་མཚན་དེས་ཀྱང་མདོ་ལས་ཆོས་དེ་དག་
རང་བཞིན་གྱིས་མཚན་ཉིད་དང་བྲལ་བར་གསུངས་པ་ཡིན་ནོ་ཞེས་
འཆད་པ་ལ། ཕུང་བོ་ལ་སོགས་བྱེ་བྲག་གིས། །མཚན་ཉིད་ཐམས་
ཅད་བྱེད་པ་ཡིས། །ཁྱད་པར་ཅན་དེའང་དེ་ཉིད་མིན། །དེས་ཀྱང་དེ་
དག་མཚན་ཉིད་བྲལ། །ཞེས་སོ། ། ཕྱི་རོལ་དོན་དུ་གྲུབ་པ་མེད་ན།
དབང་ཤེས་ལ་ཕྱི་རོལ་དོན་དུ་ཅིའི་ཕྱིར་སྣང་ཞེ་ན། མ་རིག་གིས་
རྒྱུད་བསླད་པའི་བདག་ཉིད་ཅན་དག་ལ། ཡུལ་ཇི་ལྟ་ཇི་ལྟར་ཕྱི་
146

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རོལ་དོན་དུ་སྣང་ཞིང་མཐོང་བའི་རང་གི་ནང་གི་བག་ཆགས་ཀྱི་རྐྱེན་
ལ་ལྟོས་ནས་གཟུགས་སོགས་ནང་གི་རྣམ་རིག་དེ་ཡི་རང་བཞིན་མིན་
པར་རྣམ་པ་ཕྱི་རོལ་དོན་གྱི་སྣང་བ་སྐྱེ་བར་འགྱུར་ཏེ། དཔེར་ན།
རབ་རིབ་ཅན་ལ་སྐྲ་ཤད་སོགས་ཀྱི་སྣང་བ་འབྱུང་བ་བཞིན་ནོ་ཞེས་
འཆད་པ་ལ། མ་རིག་གིས་བསླད་བདག་ཉིད་ལ། །ཇི་ལྟའི་རང་
རྐྱེན་ལ་ལྟོས་ནས། །རྣམ་རིག་དེ་བཞིན་མིན་རྣམ་པ། །སྐྱེ་འགྱུར་རབ་
རིབ་ལ་སོགས་བཞིན། །ཞེས་སོ། ། གཟུང་འཛིན་རྫས་ཐ་དད་དུ་
རི་བོང་གི་རྭ་ལྟར་ཡེ་མེད་ན། དེ་ཐ་དད་དུ་མེད་པ་སོ་སོའི་སྐྱེས་བོ་
རྣམས་ཀྱིས་མངོན་སུམ་དུ་རྟོག་པར་འགྱུར་ཏེ། རི་བོང་གི་མགོ་ན་
རྭ་མེད་པ་དེ་དག་གིས་མངོན་སུམ་དུ་མཐོང་བའི་ཕྱིར་ཞེ་ན།
རོལ་དོན་དམ་བདེན་པ་མཐོང་བ་མིན་པའི་སོ་སོ་སྐྱེ་བོ་ཐམས་ཅད་
ཀྱིས་གཉིས་སྟོང་གི་དེ་ཁོ་ན་ཉིད་དེ་ནི་མངོན་སུམ་དུ་རིག་པ་མ་ཡིན་ཏེ།
གཟུང་བ་དང་འཛིན་པ་དག་རྫས་ཐ་དད་དུ་ཞེན་པའི་མ་རིག་པས་
རྒྱུད་བསླད་པའི་ཕྱིར། ཕ་རོལ་མཐོང་བ་མིན་པའི་བྱིས་པ་སོ་སོ་སྐྱེ་
བོ་དེ་དག་ལ་སེམས་རྒྱུད་བསླད་བྱེད་ཀྱི་མ་རིག་པ་དང་དེས་བསླད་པ་
དག་མེད་ན། སེམས་ཅན་འཁོར་བར་འཁོར་བ་ཡང་མེད་པར་་་
འགྱུར་ཏེ། འཁོར་བར་འཁོར་བྱེད་ཀྱི་མ་རིག་པ་དེ་ནི་མེད་པའི་
ཕྱིར་ཞེས་འཆད་པ་ལ། ཕ་རོལ་མཐོང་མིན་ཐམས་ཅད་ཀྱིས། །དེ་
ཉིད་དེ་ནི་རིག་མ་ཡིན། །གཟུང་དང་འཛིན་པའི་བསླད་པ་དག །
མེད་ན་དེ་ནི་མེད་ཕྱིར་རོ། །ཞེས་སོ། ། རྩོད་སྤོང་འདི་ནི་སྟོང་
ཉིད་གཏན་ལ་འབེབས་པའི་སྐབས་ཀྱི་རིགས་པ་གཙོ་བོ་ཞིག་ཏུ་སྣང་
ངོ་གསུངས། དེ་ལྟར་ཕྱི་རོལ་གྱི་དོན་མེད་ན། ཐུབ་པ་ཆེན་པོ་དེས་
བཀའ་དང་བོར། མིག་དང་གཟུགས་ལ་བརྟེན་ནས་མིག་གི་རྣམ་
147

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པར་ཤེས་བ་སྐྱེའོ། ། ཞེས་ཕྱི་རོལ་གྱི་དོན་ཡོད་པར་ཅིའི་ཕྱིར་་་
གསུངས་ཞེ་ན། གཉིས་སྟོང་སྟོན་པ་སྐབས་སུ་མ་བབས་པའི་གདུལ་
བྱ་འགའ་ཞིག་གི་བསམ་ངོར་གཉིས་སྟོང་གི་དེ་ཁོ་ན་ཉིད་ཀྱི་དོན་སྟོན་
པ་དེ་རེ་ཞིག་བཏང་སྙོམས་ཅན་དུ་མཛད་ནས། གཉིས་སྟོང་གི་དེ་
ཁོ་ན་ཉིད་གཟིགས་ཀྱང་མི་ངོམས་པ། དཔེར་ན། གླང་ཆེན་གྱི་
གཟིགས་སྟངས་ལྟ་བུ་ཉིད་དུ་མཛད་ནས། གདུལ་བྱ་དེ་དག་གི་རིལ་
བོར་འཛིན་པའི་གང་ཟག་གི་བདག་འཛིན་ལྡོག་པའི་དོན་དུ།
འཇིག་རྟེན་ལ་ནི་ཐུགས་བརྩེ་བ་འབའ་ཞིག་གིས། གདུལ་བྱ་དེ་དག་
ཕྱི་རོལ་གྱི་དོན་རྣམ་པར་དཔྱོད་པ་ལ་འཇུག་པར་མཛད་དོ། །
ཞེས་འཆད་པ་ལ། དེས་དེ་ཉིད་དོན་བཏང་སྙོམས་ཅན། །གླང་
ཆེན་གཟིགས་སྟངས་ཉིད་མཛད་ནས། །འཇིག་རྟེན་ཐུགས་ནི་འབའ་
ཞིག་གིས། །ཕྱི་རོལ་དཔྱོད་ལ་འཇུག་པར་མཛད། །ཅེས་གསུངས་
སོ། ། གཞན་ཡང་། ལེགས་བཤད་སྙིང་བོ་ལས། ཕྱི་རོལ་ལ་
ལྟོས་པའི་གཟུང་འཛིན་འགོག་པ་ནི། ཐེག་བསྡུས་སུ་རྨི་ལམ་དང་
གཟུགས་བརྙན་ལ་སོགས་པའི་རིགས་པ་དང༌། ཉི་ཤུ་བར་རྡུལ་ཆ་
མེད་འགོག་པའི་རིགས་པ་དང་། ཆོས་ཀྱི་གྲགས་པས། གཟུང་
འཛིན་གྱི་མཚན་ཉིད་སྐྱེས་ལ་འདྲ་བ་འགོག་པའི་རིགས་པ་དང་།
ཕྱོགས་གླང་གིས། རྡུལ་འདུས་པ་དང་ཕྲ་རབ་གཟུང་དོན་ཡིན་པ་
འགོག་པའི་རིགས་པ་རྣམས་ཡིན་ནོ། ། ཞེས་གསུངས་པ་ལྟར།
ཐེག་བསྡུས་ལས ཡི་དྭགས་དུད་འགྲོ་མི་རྣམས་དང་། །ལྷ་རྣམས་
ཇི་ལྟར་རིགས་རིགས་སུ། །དངོས་གཅིག་ཡུལ་ནི་ཐ་དད་ཕྱིར། །དོན་
མ་གྲུབ་པར་འདོད་པ་ཡིན། །འདས་སོགས་དེ་བཞིན་རྨི་ལམ་དང་། །
གཟུགས་བརྙན་རྣམ་པ་གཉིས་པོ་ཡང་།།དམིགས་པ་ཡོད་པ་མ་ཡིན་
148

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
པས། །དེ་ལ་དམིགས་པར་རུང་ཕྱིར་རོ། ། ཞེས་འདས་པའི་དུས་
ཀྱི་ཁང་ཁྱིམ་སོགས་བློ་ལ་སྣང་བ་དང་། ཁང་མིག་ཆུང་ངུ་ཞིག་ཏུ་
གཉིད་ལོག་པའི་རྨི་ལམ་དུ་གླང་བོ་ཆེའི་ཁྱུ་འཁྲིག་པ་སོགས་སྣང་བ་
དང་། མི་སྡུག་པའི་ཏིང་ངེ་འཛིན་ལ་ས་གཞི་ཐམས་ཅད་ཀེང་རུས་
ཀྱིས་ཁྱབ་པར་སྣང་བ་ལྟ་བུའི་གཟུགས་བརྙན་སོགས་ཕྱི་རོལ་དོན་དུ་
མ་གྲུབ་ཀྱང་དམིགས་པའི་ཡུལ་དུ་སྣང་བར་གསུངས་པ་དང་། ཉི་
ཤུ་བ་ལས། འདི་ལྟར་རྡུལ་ཕྲན་མི་འགྲུབ་ཕྱིར། །དྲུག་གིས་ཅིག་
ཆར་སྦྱར་བ་ན། །ཕྲ་རབ་རྡུལ་ཆ་དྲུག་ཏུ་འགྱུར། །དྲུག་པོ་དག་ཀྱང་
གོ་གཅིག་ན། ། གོང་བུ་རྡུལ་ཕྲན་ཙམ་དུ་འགྱུར། ཞེས་སོ། །
གཟུང་འཛིན་གྱི་མཚན་ཉིད་སྐྱེས་ལ་འདྲ་བ་འགོག་པའི་རིགས་པ་ནི།
རྣམ་འགྲེལ་ལས། དོན་རིག་གང་ཡིན་སོ་སོར་རིག ། མངོན་སུམ་
གང་ཡིན་འདི་ཉིད་དོ། ། དེ་ནི་གང་གིས་དོན་རིག་ཡིན། །དེ་འདྲ་
ལས་ཡིན་འཁྲུལ་བར་འགྱུར། ཞེས་དང༌། དེ་འདྲ་བ་དང་དེ་ལས་
བྱུང་། །གལ་ཏེ་མྱོང་བའི་མཚན་ཉིད་ཡིན། །དོན་མཚུངས་ཅན་གྱི་
རྣམ་པར་ཤེས། །མཚུངས་པ་དེ་མ་ཐག་མྱོང་འགྱུར། ཞེས་གསུངས།
དོན་ནི་ཕྱི་དོན་གཞལ་བྱ་ཡིན་ན། དེ་རིག་མཐོང་གི་ཚད་མ་གང་
ཡིན་ཞེས་དྲིས་བས། གཟུགས་སྒྲ་སོགས་སོ་སོར་རིག་པའི་དབང་
བོའི་མངོན་སུམ་འདི་ཉིད་དོ་ཞེ་ན། འོ་ན་མངོན་སུམ་དེ་དག་རྒྱུ་
མཚན་གང་གི་དོན་རིག་ཏུ་འཇོག་པ་ཡིན་ཞེས་དྲིས་པས། སྔོ་སེར་
སོགས་མཐོང་བའི་མངོན་སུམ་དེ་དག་ཕྱི་རོལ་གྱི་དོན་དེ་དག་དང་
འདྲ་བ་ལས་ཡིན་ནོ་ཞེ་ན། དེ་ནི་མི་འཐད་དེ། གཏན་ཚིགས་དེ་
ཡི་ཁྱབ་པ་འཁྲུལ་བའི་ཕྱིར། བྱས་པ་ལ། ཁོ་ན་རེ། གལ་ཏེ་ཕྱི་
དོན་མཐོང་བའི་མངོན་སུམ་དེ་དག་ཕྱི་དོན་དེ་དང་འདྲ་ཞིང་དེ་ལས་
149

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱུང་བས་ན། ཕྱི་དོན་མྱོང་བའི་མཚན་ཉིད་ཅན་ཡིན་ནོ་ཞེ་ན། འོ་
ན་སྔོ་འཛིན་མངོན་སུམ་ཕྱི་མ་ཆོས་ཅན། རང་གི་མཚུངས་པ་དེ་མ་
ཐག་རྐྱེན་གྱི་དབང་ཤེས་སྔ་མ་གཟུང་དོན་དུ་བྱས་ནས་མྱོང་བར་ཐལ།
དེ་དང་འདྲ་ཞིང་དེ་ལས་བྱུང་བའི་ཕྱིར ཞེས་པའོ། ། སློབ་
དཔོན་ཕྱོགས་གླང་གིས་རྡུལ་འདུས་པ་དང་ཕྲ་རབ་གཟུང་དོན་ཡིན་པ་
འགོག་པའི་རིགས་པ་ནི། དམིགས་བརྟགས་ལས། དབང་པོ་་
རྣམ་པར་རིག་བའི་རྒྱུ། །ཕྲ་རབ་རྡུལ་དག་ཡིན་མོད་ཀྱི། །དེ་མི་སྣང་
ཕྱིར་དེ་ཡུལ་ནི། །རྡུལ་ཕྲན་མ་ཡིན་དབང་བོ་བཞིན། །རྫས་སུ་མེད་
ཕྱིར་འདུས་པའང་མིན། ཞེས་སོ། ། དོན་ནི་རྡུལ་ཕྲ་རབ་དེ་དག་
དབང་བོའི་མངོན་སུམ་གྱི་རྒྱུ་ཡིན་དུ་ཆུག་ཀྱང་། རྡུལ་ཕྲ་རབ་དེ་
དག་དབང་བོའི་མངོན་སུམ་ལ་མི་སྣང་བའི་ཕྱིར་ན། དབང་ཤེས་ཀྱི་
དམིགས་རྐྱེན་མིན་ཏེ། དཔེར་ན། མིག་གི་དབང་བོ་དེ་མིག་གི་
རྣམ་པར་ཤེས་པའི་རྒྱུ་ཡིན་ཡང་དམིགས་རྐྱེན་མ་ཡིན་ནོ། ། དེས་
ན་ཕྱི་དོན་གྱི་རྡུལ་རགས་པ་ཡང་དབང་བློའི་དམིགས་རྐྱེན་མ་ཡིན་ཏེ།
ཕྱི་དོན་གྱི་རྡུལ་རགས་རྩོམ་བྱེད་ཀྱི་ཕྱི་དོན་གྱི་རྫས་རྡུལ་ཕྲ་རབ་གཞི་མ་
གྲུབ་པའི་ཕྱིར། ཞེས་པའོ། ། དེ་ལྟར་སེམས་ཙམ་པས་བཤད་ཀྱི།
ཉན་ཐོས་སྡེ་བ་གཉིས་ཀྱིས་སངས་རྒྱས་ལ་ཡང་ཕྱི་རོལ་དོན་སྣང་ཡོད་
པར་འདོད་དེ། ཕྱི་རོལ་དོན་གྲུབ་ལས། རིང་དང་ཕྲ་སོགས་ཤེས་
པ་ལས། །རྣལ་འབྱོར་ཅན་ཞེས་བྱེ་བྲག་དབྱེ། །ཐམས་ཅད་མཁྱེན་
མིན་ཐལ་འགྱུར་ཕྱིར། །གཉིས་ཀྱི་རྣམ་པ་ལས་གྲོལ་མིན། །ཞེས་དང་།
གཉིས་རྣམ་གྲོལ་བའི་ཤེས་པ་ལ། །རྣམ་པ་ཀུན་ཏུ་ཀུན་རིག་ཅེས། །
བྱ་བ་འདི་ནི་ངོ་མཚར་ཆེ། །དེ་ཕྱིར་འཛིན་པའི་ངོ་བོར་ཡོད། །ཅེས་
གསུངས་སོ། ། དེ་ལྟར་བརྗོད་ཀྱི་ཚིག་དོན་རྫོགས་པའི་རྗེས་སུ་
150

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
འགྲེལ་བ་ལས། དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་
བའི་བསྟན་བཅོས་མངོན་པར་རྟོགས་པའི་རྒྱན་གཞི་དང་གཉེན་པོ་
དང་རྣམ་པ་རྣམས་ལས་གང་ཡང་རུང་བ་ཞིག་བསྡུས་པ་མཛད་ན
ཞེས་གསུངས། དོན་ནི་གོང་གི་ཚུལ་དེ་ལྟར་ཡུམ་མཁྱེན་གསུམ་ལ་
ཕྱག་འཚལ་བ་དང་། རྟེན་ཐབས་འབྲས་བུ་གསུམ་གྱི་སྒོ་ནས་བསྟོད་
པ་སྔོན་དུ་འགྲོ་བས་གཞི་དང་། གཉེན་པོ་དང་། རྣམ་པ་གསུམ་
བརྗོད་བྱར་བསྡུས་བའི་བསྟན་བཅོས་ཞིག་རྩོམ་པའི་དམ་བཅའ་་་་་་
མཛད་ན། དེ་གསུམ་ལས་གང་བརྗོད་བྱར་བསྡུས་ནས་རྩོམ་ཞེས་
འཆད་པར་འགྱུར་པའི་རྩོད་ལན་དེ་དག་གཞུང་གང་ལས། ཚུལ་ཇི་
ལྟར་འཕྲོས་པ་སོགས་གསུངས་པ་ཡིན་ནོ། ། མདོ་དང་རྒྱན་གྱི་
དོན་རྟོགས་པ་ལ་ཉེ་བར་མཁོ་ཞིང་། རྟོག་ལྡན་ལ་འབྱུང་ཉེ་བའི་
དོགས་པ་ཁོང་ནས་བསུ་སྟེ་གསུངས་པ་ནི། ཕྱོགས་དང་བོ་ལྟར་ན་
ནི་འབད་པ་དོན་མེད་པ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ལས་ནི། མཚན་ཉིད་ཀྱི་བསྟན་བཅོས་དག་ལས་མི་སྨོས་པའི་
གཞི་གང་ཡིན་པ་དེ་འབྱུང་བ་ནི་མེད་དོ། ། གཉིས་པ་ལྟར་ན་ཡང་
རྣམ་པར་བྱང་བའི་དངོས་པོ་ཙམ་བསྡུས་པའི་ཕྱིར་ཀུན་ནས་ཉོན་
མོངས་པའི་དངོས་པོ་མ་བསྡུས་པས་འདི་གང་གི་གཉེན་པོ་ཡིན་པ་
ཁོང་དུ་ཆུད་པར་མི་འགྱུར་རོ། ། གསུམ་པ་ལྟར་ན་ཡང་རྣམ་པ་
གཞི་མེད་པ་ཙམ་ཞིག་བསྡུས་པའི་ཕྱིར་དོན་ནི་རྟོག་པ་མེད་པས།
ཅུང་ཟད་ཀྱང་མ་བཤད་པའི་ཕྱིར་དོན་མེད་པ་ཡིན་ནོ་སྙམ་དུ་གཞན་
དག་སེམས་པར་འགྱུར་བ་མ་ཡིན་ནམ་ཞེ་ན། ཞེས་གསུངས།
དོན་ནི། བརྟག་པའི་ཕྱོགས་དང་པོ་གཞི་བསྡུས་པ་སྟེ་འཆད་པར་
འདོད་པ་ལྟར་ན་ནི། གཞི་བརྗོད་བྱར་བསྡུས་པའི་བསྟན་བཅོས་
—— 151

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྩམས་པའི་འབད་པ་དོན་མེད་པ་ཡིན་ཏེ། ཤེས་རབ་ཀྱི་ཕ་རོལ་
ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
འདི་ལས་ནི་ཆོས་རྣམས་ཀྱི་རང་སྤྱིའི་མཚན་ཉིད་སྟོན་པའི་མངོན་པའི་
བསྟན་བཅོས་དག་ལས་མ་བསྟན་པའི་གཞི་གང་ཡིན་པ་དེ་འབྱུང་བ་
ནི་མེད་དོ། ། ཕྱོགས་གཉིས་པ་གཉེན་པོ་བརྗོད་བྱར་བསྡུས་པར་
འདོད་ན་ཡང་མི་འཐད་དེ། དེ་ལྟར་ན་རྣམ་བྱང་ཕྱོགས་ཀྱི་དངོས་
པོ་གཉེན་པོ་ཙམ་བསྡུས་པའི་ཕྱིར། གཉེན་པོ་དེ་དག་གི་སྤང་བྱ་
ཀུན་ནས་ཉོན་མོངས་པའི་དངོས་པོ་མ་བསྟན་པས། གཉེན་པོ་འདི་
དག་སྤང་བྱ་གང་གི་གཉེན་པོ་ཡིན་པ་གཞན་གྱི་ཁོང་དུ་ཆུད་པར་མི་
འགྱུར་རོ། ། ཕྱོགས་གསུམ་པ་རྣམ་པ་བརྗོད་བྱར་བསྡུས་པར་་
འདོད་ན་ཡང་མི་འཐད་དེ། རྣམ་པ་གཞི་བཅས་བསྡུས་པར་འདོད་
ན་། དེ་མངོན་པའི་བསྟན་བཅོས་དག་ལས་གསལ་བར་བསྟན་
པས་མི་འཐད་པའི་ཚུལ་ཕྱོགས་དང་པོའི་འདོད་པ་བཀག་པ་ལྟར་ལ།
རྣམ་པ་གཞི་མེད་པ་ཙམ་ཞིག་བསྡུས་པས་འདོད་ན་ནི། གཞི་མེད་
ཙམ་ཞིག་བཤད་ན་ཆེད་དུ་བྱ་བའི་གདུལ་བྱས་དོན་གང་ཡང་རྟོགས་
རྒྱུ་མེད་པས། གྲོལ་བ་དོན་དུ་གཉེར་བ་རྣམས་ལ་མཁོ་བ་ཅུང་ཟད་
ཀྱང་མ་བཤད་པའི་ཕྱིར། མདོའམ་བསྟན་བཅོས་འདི་བརྩམ་པ་
དོན་མེད་པ་ཡིན་ནོ་སྙམ་དུ་གཞན་དག་སེམས་པར་འགྱུར་བ་མ་ཡིན་
ནམ། ཞེས་པའོ། ། དེ་ལྟར་བརྩད་པའི་ལན་ནི དེ་ནི་མི་
འཐད་དེ། གང་གི་ཕྱིར་ཉན་ཐོས་དང་རང་སངས་རྒྱས་དང་།
བྱང་ཆུབ་སེམས་དཔའ་དང་། བླ་ན་མེད་པའི་སངས་རྒྱས་རྣམས་ཀྱི་
གོ་རིམ་ཇི་ལྟ་བ་བཞིན་ཐམས་ཅད་མཁྱེན་པ་ཉིད་གསུམ་གྱི་མངོན་
པར་རྟོགས་པ་མཐའ་དག་བསྡུས་པས་ན། ཕྱོགས་གསུམ་ཆར་གྱིས་
152

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཀྱང་བསྡུས་པའི་ཕྱིར་རོ། ། ཞེས་གསུངས། དོན་ནི། བསྟན་
བཅོས་མངོན་པར་རྟོགས་པའི་རྒྱན་བརྩམ་པ་དོན་མེད་པ་མ་ཡིན་ཏེ།
བསྟན་བཅོས་འདིས་ནི་གཞི་དང་གཉེན་པོ་དང་རྣམ་པ་རྣམས་ལས་རེ་
རེ་ཙམ་བརྗོད་བྱར་བསྡུས་པ་མ་ཡིན་པ་གང་གི་ཕྱིར། ཉན་ཐོས་
དང་རང་སངས་རྒྱས་དང༌། བྱང་ཆུབ་སེམས་དཔའ་དང་། བླ་ན་
མེད་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལམ་མཁྱེན་
གསུམ་གྱིས། ཡུལ་ཅན་མངོན་པར་རྟོགས་པ་མཐའ་དག་བསྡུས་
ཕས་ན། གཞི་གཉེན་རྣམས་པ་གསུམ་ཆར་གྱིས་ཀྱང་མཁྱེན་པ་་
གསུམ་གྱི་ཡུལ་མཐའ་དག་བསྡུས་པའི་ཕྱིར། ཞེས་པའོ། ། རྒྱན་
སྣང་ལས། ཁ་ཅིག་རེ། ཆོས་རྣམ་པར་འབྱེད་པའི་དོན་དུ་གཞི་
ཐམས་ཅད་བསྡུས་པ་བརྗོད་པར་བྱ་བ་ཡིན་ནོ་ཞེས་ཟེར་རོ། །
གཞན་དག་ནི། མི་མཐུན་པའི་ཕྱོགས་སྤང་བར་བྱ་བའི་ཕྱིར་གཉེན་
བོའི་ཕྱོགས་མ་ལུས་པ་བསྟན་པར་བྱ་བ་ཡིན་ནོ་ཞེས་ཟེར་རོ། ། ལ་
ལ་ནི། ཤེས་བྱ་མ་ལུས་པ་ཡོངས་སུ་ཤེས་པར་བྱ་བའི་ཕྱིར་རྣམ་པ་མ་
ལུས་པ་བསྟན་པར་བྱ་བ་ཡིན་ནོ་ཞེས་ཟེར་རོ། ། དེ་དག་གསུམ་
ཆར་ཡང་བདེན་པ་མ་ཡིན་ཏེ། འདི་ལྟར་ཕྱོགས་དང་བོ་གཞི་མ་
ལུས་པ་བསྡུས་པ་ལ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདིར། ཆོས་
མངོན་པའི་སྡེ་སྣོད་ལ་སོགས་པར་ཕུང་བོ་དང་ཁམས་དང་སྐྱེ་མཆེད་
བསྟན་པས་མ་བསྡུས་པ་གང་ཡིན་པ་སྔ་ན་མེད་པའི་དངོས་པོའི་་
རིགས་དེ་ཡོད་པ་མ་ཡིན་ཏེ། དེས་ན་ཟློས་པའི་སྐྱོན་དུ་འགྱུར་རོ། །
གཉིས་པ་གཉེན་པོའི་ཕྱོགས་ཐམས་ཅད་བསྡུས་པ་ལ། མི་མཐུན་
པའི་ཕྱོགས་ཀྱི་དངོས་པོ་གང་ཡང་མ་བསྡུས་པས། ཉན་ཐོས་ཀྱི་ལམ་
ལ་སོགས་པ་གཉེན་པོ་ཉིད་དུ་བསྒོམ་པར་བྱའོ་ཞེས་བརྗོད་ཀྱང་།
ཡ--- 153

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གང་གི་གཉེན་པོ་ཡིན་ཞེས་མ་ཤེས་ན། མི་མཐུན་པ་དང་གཉེན་
པོའི་ཕྱོགས་སོར་ངེས་པ་མེད་པར་རྟོགས་པ་མེད་པས། རྟོགས་པ་
མེད་པའི་ཉེས་པར་འགྱུར་རོ། ། གསུམ་པ་རྣམ་པ་མ་ལུས་པར་
བསྡུས་པ་ལ་ཡང་། ཅི་རྣམ་པ་གཞི་ལས་ཐ་མི་དད་པ་ཡིན་ནམ།
འོན་ཏེ་ཐ་དད་པ་ཡིན་ཞེས་རྣམ་པར་བརྟག་པ་གཉིས་སོ། ། གལ་
ཏེ་རྣམ་པར་བརྟག་པ་དང་བོ་ལྟར་ན་དེའི་ཚེ་རྣམ་པའི་ཐབས་ཀྱི་གཞི་
ཉིད་བསྡུས་པ་ཡིན་པས་གཞི་བསྡུས་པ་ལ་འབྱུང་བའི་ཉེས་པ་ཉིད་དུ་
འགྱུར་རོ། ། འོན་ཏེ་གཉིས་པ་ལྟར་ན་དེའི་ཚེ་རྣམ་པར་རྟག་པས་
བསྐྱེད་པ་གཞི་མེད་པའི་རྣམ་པ་བསྡུས་པས། བརྒྱུད་པས་ཀྱང་གཞི་
གང་ལ་ཡང་འཇུག་པར་མི་འགྱུར་པའི་ཕྱིར། རྣམ་པ་འདི་བསྒོམས་
ཀྱང་སྐྱེ་བུའི་དོན་དུ་མི་མཁོ་སྟེ། དེས་ན་སྐྱེས་བུའི་དོན་ལ་དགོས་
པའི་དོན་མི་སྟོན་པས་མ་བཤད་པའི་ཉེས་པ་ཡོད་དོ། ། དེ་བས་ན་
ཇི་སྐད་དུ་བཤད་པའི་དོན་གསུམ་ཆར་བསྡུས་པས། ཕྱོགས་རེ་རེ་
ལས་འབྱུང་བའི་ཉེས་པ་མི་འཐད་པས། ཉན་ཐོས་དང་རང་སངས་
རྒྱས་དང་། བྱང་ཆུབ་སེམས་དཔའ་དང་། དེ་བཞིན་གཤེགས་
པས་ཐུགས་སུ་ཆུད་པ་བསྡུས་པ། རྣམ་པ་ཐམས་ཅད་མཁྱེན་པ་ལ་
སོགས་པ་མངོན་པར་རྟོགས་པ་བརྒྱད་ཀྱི་རིམ་པ་ཕྱིན་ཅི་མ་ལོག་པ།
མངོན་པར་མཐོ་བ་དང་ངེས་པར་ལེགས་པའི་ཆོས་རྣམས་ཐོབ་པར་
བྱེད་པའི་ལམ་མ་ལུས་པ། ཆོ་འཕྲུལ་རྣམ་པ་སྣ་ཚོགས་ཀྱིས་འགྲོ་བ་
ཐམས་ཅད་ལ་སྟོན་པར་མཛད་པའི་བཅོམ་ལྡན་འདས་ཐུགས་རྗེ་ཆེན་
པོའི་རང་བཞིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བསྟན་པར་
མཛད་པ་ནི་བརྗོད་པར་བྱ་བ་ཡིན་ནོ། ། ཞེས་སོ། ། གསེར་
ཕྲེང་ལས། འདི་དག་འགྲེལ་བ་གང་དུ་བཀོད་པ། གང་ཟག་སུའི་
154

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
འདོད་པ་ཡིན་པ། གཞུང་གང་ལས་འབྲེལ་དཔྱད་པ། འཆད་
ཚུལ་གཞན་དགག་པའོ། ། དང་པོ་ནི། ཉི་སྣང༌། རྣམ་འགྲེལ།
རྒྱན་གྱི་སྣང་བ། འགྲེལ་བ་འདི་དང་བཞིར་འབྱུང་ཞིང་། དེ་ཡང་
དང་བོར་འཕགས་པས་བཀོད་ཅིང་། བཀོད་པའི་སྐབས་ནི་དང་བོ་
༼གསུམ་དུ་དགོས་འབྲེལ་ཀྱི་ཐད་ཀར་བཀོད་ལ། ཞེས་དང་། ཅི་
ངོན་པར་རྟོགས་པའི་རྒྱན་འདིས་གཞི་བསྡུས་པས་སམ། འོན་ཏེ་
གཉེན་པོ་བསྡུས་པས་སམ། དེ་སྟེ་རྣམ་པ་བསྡུས་པས་རྒྱན་དུ་བྱེད་
�ིས་དྲི་བའི་ཕྱིར་བརྩམ་པར་དམ་བཅའི་གཞུང་ལ་རྩོད་དོ། །
ཞེས་སོ། ། སྐབས་འདིར་ཁ་ཅིག་ན་རེ། མངོན་རྟོགས་རྒྱན་གྱིས་
བཞི་གཉེན་རྣམ་པ་རེ་རེ་ཙམ་བརྗོད་བྱར་བསྡུས་པར་འདོད་པ་ལྟར།
འཐད་དེ། ཇི་སྐད་བཤད་པའི་སྐྱོན་རྣམས་འཇུག་པའི་ཕྱིར།
·༼དཔེར་ན། བུ་རམ། སྒ། ན་ལེ་ཤམ་སྟེ་ཕོ་བ་རིལ་གསུམ་སོ་སོར་
ས་ན། རིམ་པ་བཞིན་བད་ཀན་མཁྲིས་པ་རླུང་གི་ནད་བསྐྱེད་པ་
༼ཞིན་ནོ། ། འདིར་གཞི་གཉེན་རྣམ་པ་གསུམ་ག་བརྗོད་བྱར་་་
རྗེས་པས་རེ་རེ་ཙམ་བསྡུས་པའི་སྐྱོན་གང་ཡང་མེད་དེ། སྨན་དེ་
གསུམ་སྦྱར་ནས་ཟོས་ན་ནད་གང་ཡང་མི་བསྐྱེད་པ་བཞིན་ཡིན་པའི་
ཟེར་ཞེས་ཟེར་རོ། ། རྣམ་བཤད་ལས། དོགས་པ་སྐྱེ་བའི་གཞི་ནི་
མཆོད་བརྗོད་དོ། ། དེ་ལྟ་ན་ཡང་རྟོག་ལྡན་གྱི་དྲི་བའི་ལན་
༼འདེབས་པ་སྐབས་སུ་བབས་པས། རྟོག་ལྡན་ལ་མཆོད་བརྗོད་ཀྱི་
ག་ལ་བརྟེན་ནས་དོགས་པ་དེ་འདྲ་སྐྱེ་བ་བཅད་དཀའ་བས། དེས་
གདོགས་བའི་གཙོ་བོ་ནི་མཁྱེན་པ་གསུམ་ག་བརྗོད་བྱར་བྱེད་ན།
མདོ་དང་ཟློས་པས། མངོན་རྟོགས་རྒྱན་བརྩམས་པ་དགོས་པ་མེད་
མམ་ཐལ་བའི་རྩོད་པ་དགོས་འབྲེལ་གྱི་མཚམས་སྦྱར་དུ་འབྱུང་པ་དེ་
155

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཉིད་ཡིན་ལ། དེའི་མཐའ་གཅོད་པ་ལ་ཡ་གྱལ་རེ་རེ་བརྗོད་བྱཪ་
བྱེད་པ་ལ་རྩོད་པ་སྤང་བ་འདི་ཉིད་ཡིན་པས། ཕྱོགས་སྔ་ཁོང་ན་
གནས་པ་སློབ་དཔོན་གྱིས་བསུ་བའི་དོན་དུ་གསལ་ལ། འགྲེལ་ཆེན་
དང་ཡང་མི་འགལ་ཏེ། དེ་ལྟར་འདོད་པ་བྱུང་ན་འདིར་བརྒལ་བའི་
སྐབས་སུ་བསྟན་པའི་སུན་འབྱིན་འདི་དག་འཕེན་པའི་དོན་ཡིན་ལ།
འདིར་བཤད་པ་ལྟར་ཡ་གྱལ་རེ་རེ་ཁོ་ན་སྟོན་ཉེས་པ་འདི་དག་ཏུ་
འགྱུར་རོ་ཞེས་པ་ཡང་དེ་ལྟར་ཁས་ལེན་ན་བདེན་ཡང་། དེ་ལྟར་
ཁས་མི་ལེན་ནོ་ཞེས་ཁོང་ན་གནས་པ་སློབ་དཔོན་གྱིས་བླངས་པ་ཡིན་
ནོ། ། བརྒལ་ལན་འདི་དག་མཆོད་བརྗོད་ལས་འཕྲོས་པར་བསམ་
ནས། མཆོད་བརྗོད་ཀྱི་རྩོད་ལན་གྱི་དོན་དུ་སྡུད་ཅིང་། སྐྱེ་བོ་བློ་
གྲོས་དམན་པ་དག་ཅེས་སོགས་དགོས་འབྲེལ་གྱི་རྩོད་ལན་དུ་འཆད་པ་
ནི། དོན་ལེགས་པར་མ་རྟོགས་པའི་རྣམ་འགྱུར་དུ་གསལ་ཏེ།
མངོན་རྟོགས་རྒྱན་བརྩམས་པ་དགོས་པ་ཡོད་པར་སྒྲུབ་པའི་ཆེད་དུ།
དགོས་མེད་ཀྱི་དོགས་པ་སྤངས་ནས་བསྟན་བཅོས་ཀྱི་བརྗོད་བྱ་མཁྱེན་
གསུམ་སྤྱིའི་རྣམ་བཞག་སྟོན་པར་ཆེས་ཤིན་ཏུ་གསལ་ལོ། ། རྩོད་
ལན་སྔ་ཕྱི་མཆོད་བརྗོད་དང་དགོས་འགྲེལ་གྱི་དོན་ཚན་སོ་སོར་བྱེད་
པ་མི་འཐད་པ་ཡང་འཆད་པར་འགྱུར་རོ། ། ཞེས་གསུངས་ལ།
ཕྱོགས་སྔ་ནི་གསེར་ཕྲེང་ལས། སྔ་རབས་པ་ཁ་ཅིག ཐོགས་མེད་
དང་། ཆོས་སྐྱོང་དང་། ཀླུ་སྒྲུབ་ཀྱི་རྗེས་སུ་ནི་འབྲང་ལ་དེ་དག་གི་
ལུང་ལེགས་པར་མི་ཤེས་པ་འགའ་ཞིག་གོ་ཞེས་འདོད་ཀྱང་འགྲིག་སྙམ་
པ་མི་སྣང་ངོ་། ། ཁ་ཅིག་དངོས་སུ་འདོད་མཁན་བྱུང་བ་མིན་གྱི་
དོགས་པ་ཁོང་སློང་ཡིན་ཞེས་འདོད་ཀྱང་རྒྱན་སྣང་དང་བསྟུན་ན་
དངོས་སུ་བྱུང་བར་གསལ་ལོ། ། འོ་ན་མདོ་དང་བསྟན་བཅོས་
156

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
གང་ལ་ཡིན་ཞེ་ན། མདོ་ལ་ཡིན་པར་མངོན་ནོ། ། དེ་ལྟར་ན་
བསྟན་བཅོས་ལ་དོགས་པ་འདི་འགོད་པ་ཅི་འབྲེལ་ཞེ་ན། བསྟན་
བཅོས་ཀྱི་བརྗོད་བྱ་ཉིད་མདོའི་བརྗོད་བྱ་ཡིན་པའི་ཕྱིར་འགྲེལ་ལོ། །
ཞེས་འགྲེལ་བའི་རྩོད་ལན་རྒྱན་ལ་བྱེད་པར་གསུང་ངོ༌། ། ལུང་གི་
སྙེ་མ་ལས། རྩོད་ལན་འདི། འཕགས་པ་དང་འགྲེལ་ཆེན་གྱིས་
དགོས་འབྲེལ་གྱི་འོག་ཏུ་བསྟན་ལ། འདིར་མཆོད་བརྗོད་ལས་་་་་
འཕྲོས་པའི་རྩོད་པར་གསེར་གླིང་བ་དང་། ཆོས་བཤེས་དང་།
ཤེར་འབྱུང་བློ་གྲོས་དང་། ལོ་ཙཱ་བ་རྣམས་བཞེད་དོ། ། ཞེས་
སོ། ། གསེར་ཕྲེང་ལས། འདིར་གཞན་དག་ཅེས་པ་དང་།
ཕྱོགས་གསུམ་རེ་རེ་བསྡུས་པར་འདོད་པའི་རྒོལ་བ་གཉིས་མི་གཅིག་སྟེ།
སྔ་མས་ནི་འདོད་པ་དེ་དག་ལ་སྐྱོན་བརྗོད་པའི་ཕྱིར། ཞེས་བརྟག་
པ་མཐའ་བཟུང་གིས་ཕྱོགས་གསུམ་རེ་རེ་ཙམ་མངོན་རྟོགས་རྒྱན་གྱི་
བརྗོད་བྱར་བསྡུས་པར་འདོད་པའི་རྒོལ་བ་དེ་དག་དང་། དེ་ལྟར་
ན་དོན་མེད་པ་ཡིན་ནོ་སྙམ་དུ་གཞན་དག་སེམས་པར་འགྱུར་བ་མ་
ཡིན་ནམ་ཞེས་པའི་རྒོལ་བ་གཉིས་མི་གཅིག་པར་གསུངས་པ་ལ། ཁ་
ཅིག གསེར་ཕྲེང་ལས། འདིར་གཞན་དག་ཅེས་པ་དང་།
ཕྱོགས་གསུམ་རེ་རེ་བསྡུས་པར་འདོད་པའི་རྒོལ་བ་གཉིས་མི་གཅིག་སྟེ།
ཞེས་རེ་རེ་བསྡུས་ཀྱང་སྐྱོན་མེད་སྙམ་པ་ནི་སྐབས་འདིའི་རྒོལ་བ་མིན་
ཏེ། འདིར་སྐྱོན་མེད་ཅེས་རྩོད་པ་མིན་པས་སོ། ། ཞེས་ཟེར་
རོ། ། དེ་ལྟར་མཁྱེན་པ་གསུམ་གྱིས་ཉན་རང་བྱང་སེམས་སངས་
རྒྱས་འཕགས་པ་བཞིའི་མངོན་རྟོགས་མཐའ་དག་ཅི་རིགས་པར་་་་་
བསྡུས་པའི་ཤེས་བྱེད་དུ་མདོ་འགོད་པ་ནི། འདི་ལྟར་རྒྱལ་བའི་ཡུམ་
བར་མ་ལས། རབ་འབྱོར། ཐམས་ཅད་ཤེས་པ་ཉིད་ནི་ཉན་ཐོས་
157

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་རང་སངས་རྒྱས་རྣམས་ཀྱི་ཡིན་ནོ། ། ལམ་ཤེས་པ་ཉིད་ནི་
བྱང་ཆུབ་སེམས་དཔའ་རྣམས་ཀྱི་ཡིན་ནོ། ། རྣམ་པ་ཐམས་ཅད་
མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱི་ཡིན་ནོ། ། བཅོམ་ལྡན་འདས་ཅིའི་སླད་
དུ་ཐམས་ཅད་འཚལ་བ་ཉན་ཐོས་དང་རང་སངས་རྒྱས་ཀྱི་རྣམས་ཀྱི་
ལགས། རབ་འབྱོར། ཐམས་ཅད་ཤེས་པ་ཉིད་ཅེས་པའི་ཐམས་
ཅད་ནི། ཕྱི་ཡི་སྐྱེ་མཆེད་དྲུག་དང་། ནང་གི་དབང་བོ་དྲུག་ལ་
སོགས་པའི་ཆོས་རྣམས་ཇི་སྙེད་པ་འདི་ཙམ་ཡིན་ལ། དེ་དག་ཀྱང་
ཉན་ཐོས་དང་རང་སངས་རྒྱས་རྣམས་ཀྱིས་རིམ་པ་བཞིན་རང་རྐྱ་ཐུབ་
པའི་རྫས་ཡོད་ཀྱི་བདག་ཏུ་མེད་པ་ཙམ་དང་། ཕྱི་རོལ་གྱི་དོན་དུ་
མེད་པ་ཙམ་དུ་ཤེས་ཀྱི། ལམ་ཤེས་པ་ཐམས་ཅད་ཀྱིས་ཀྱང་མ་ཡིན་
ལ་རྣམ་པ་ཐམས་ཅད་དུ་ཡང་མ་ཡིན་པས། དེའི་ཕྱིར་ཉན་ཐོས་
དང་རང་སངས་རྒྱས་རྣམས་ཀྱི་ལམ་ནི་ཐམས་ཅད་ཤེས་པ་ཉིད་ཅེས་
བྱའོ། ། བཅོམ་ལྡན་འདས། ཅིའི་སླད་དུ་ལམ་གྱི་རྣམ་པ་འཚལ་
བ་ཉིད་བྱང་ཆུབ་སེམས་དཔའ་རྣམས་ཀྱི་ལགས། རབ་འབྱོར།
བྱང་ཆུབ་སེམས་དཔའ་རྣམས་ཀྱིས་ནི། ཉན་ཐོས་གྱི་ལམ་གང་ཡིན་
པ་དང་། རང་སངས་རྒྱས་ཀྱི་ལམ་གང་ཡིན་པ་དང་། སངས་རྒྱས་
ཀྱི་ལམ་གང་ཡིན་པའི་ལམ་ཐམས་ཅད་ཀྱི་རྟོགས་རིགས་ཚང་བར་རང་
གི་རྒྱུད་ལ་བསྐྱེད་པར་བྱ་ཞིང་། ལམ་གྱི་རིམ་པ་ཐམས་ཅད་ཀྱང་
ཤེས་པར་བྱའོ། ། ཉན་རང་དེ་དག་གི་ལམ་གྱི་བྱ་བ་ཡང་ཐམས་
ཅད་བྱ་ལ། འོན་ཀྱང་རང་ཉིད་ཀྱིས་གཞན་དོན་སྒྲུབ་པའི་སྨོན་ལམ་
ཡོངས་སུ་རྫོགས་པར་མ་བྱས་པ་དང་། ཇི་ལྟར་རྨ་དང་ཟས་ལ་དེ་
དག་གིས། །ཟག་དང་སྤྱད་དུ་རུང་བ་སྨིན་འདོད་ལྟར། །དེ་བཞིན་
158

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྟེན་འདིར་ཕྱོགས་གཉིས་ཞི་བ་དང༌། །ཡོངས་སུ་སྤྱད་པ་སྨིན་པ་ཉིད་
དུ་བསྟན། ། ཞེས་རྒྱན་ལས་གསུངས་པ་ལྟར། རང་གི་གདུལ་
བར་བྱ་བའི་སེམས་ཅན་རྣམས་ཀྱི་ཤེས་རྒྱུད་སྒྲིབ་པ་སྤང་རུང་དང་
གཉེན་པོ་སྐྱེ་རུང་དུ་ཡོངས་སུ་སྨིན་པར་མ་བྱས་པ་དང་། རང་ཉིད་
མ་འོངས་པ་ན་གང་དུ་སངས་རྒྱ་བའི་སངས་རྒྱས་ཀྱི་ཞིང་ཡོངས་སུ་མ་
སྦྱངས་པར་ཉན་རང་གི་ལམ་དེ་དག་གི་བྲལ་འབྲས་ལྟ་བུའི་ཡང་དག་
པའི་མཐའ་མངོན་སུམ་དུ་ནི་མི་བྱའོ། ། དེའི་ཕྱིར་བྱང་ཆུབ་་་་་
སེམས་དཔའ་རྣམས་གྱི་ལམ་ནི་ལམ་གྱི་རྣམ་པ་ཤེས་པ་ཉིད་ཅེས་་་་
བྱའོ། ། བཅོམ་ལྡན་འདས། ཅིའི་སླད་དུ་རྣམ་པ་ཐམས་ཅད་
མཁྱེན་པ་ཉིད་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱི་ལགས། རབ་འབྱོར། གཟུགས་ལ་་་
སོགས་པའི་ཆོས་རྣམས་ཀྱི་རྣམ་པ་མི་འདྲ་བ་གང་དག་དང་། ཆོས་
དེ་དག་གོ་བར་བྱེད་པའི་རྟགས་མི་འདྲ་བ་གང་དག་དང་། ཆོས་དེ་
རྣམས་གང་ལ་རྟེན་ནས་བྱུང་བའི་མཚན་མ་མི་འདྲ་བ་གང་དག་གིས་
ཆོས་རྣམས་རབ་ཏུ་བརྗོད་པའི་རྣམ་པ་དེ་དག་དང་རྟགས་དེ་དག་
དང་མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་དེ།
དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཀྱི་ལམ་ནི་རྣམ་པ་ཐམས་ཅད་མཁྱེན་པ་ཉིད་ཅེས་
བྱའོ། ། དེ་བཞིན་དུ་ཡུམ་མདོར་བསྡུས་པ་འཕགས་པ་བརྒྱད་སྟོང་
བ་སོགས་ལས་ཀྱང་ཉན་ཐོས་ཀྱི་ས་ལ་སློབ་པར་འདོད་པའི་ཀྱང་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་ལ་སོགས་པ་
གསུངས་ལ། ཡུམ་རྒྱས་པ་འབུམ་པ་ལས་ཀྱང་རྒྱ་ཆེར་གསུངས་་་
སོ། ། དེ་ལ་ཐམས་ཅད་ཤེས་པ་ཉིད་ནི་གཟུགས་ལ་སོགས་པའི་
159

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཚོས་ལ་མི་རྟག་པ་ལ་སོགས་པའི་རྟེན་ཅན་ཏེ་ཡུལ་ཅན། འབྲས་བུ་
བདག་ཏུ་མོངས་པའི་མ་རིག་པ་སོགས་ཉོན་མོངས་པ་ཐམས་ཅད་
སྤངས་པ་ཅན་ཡིན་ནོ། ། ལམ་ཤེས་པ་ཉིད་ནི་ཐེག་པ་ཐམས་ཅད་
ཀྱི་ངེས་པར་འབྱུང་པ་འགོག་པའི་བདེན་པ་དང་། དེ་ཁོ་ན་ཉིད་ཀྱི་
མྱང་འདས་མངོན་སུམ་དུ་མི་བྱེད་པའི་རྟེན་ཅན། འབྲས་པུ་གདུལ་
བྱའི་སེམས་ཅན་འཁོར་དུ་མ་བསྡུས་པ་རྣམས་འཁོར་དུ་སྡུད་པ་ལ་
སོགས་པར་བྱེད་པ་ཅན་ཡིན་ནོ། ། རྣམ་པ་ཐམས་ཅད་མཁྱེན་པ་
ཉིད་ནི་ཆོས་ཐམས་ཅད་སྐྱེ་བ་མེད་པའི་རྟེན་ཅན། འབྲས་བུ་ནམ་
མཁའི་ཁམས་ཀྱི་མཐས་གཏུགས་པར་སེམས་ཅན་གྱི་དོན་རྒྱུན་མི་ཆད་
པ་དང་། ཡང་དག་པ་ཉིད་ཀྱི་མཐའ་རྟོགས་པ་དང་། བག་ཆགས་
ཀྱིས་མཚམས་སྦྱོར་བ་ཉིད་སྤངས་པ་ཅན་ཡིན་ནོ། ། རྒྱུ་མཚན་དེ་
ལྟ་བས་ན་མངོན་པར་རྟོགས་པའི་རྒྱན་གྱིས་ནི་ཡུལ་གཞི་དང་གཉེན་
པོ་དང་རྣམ་པ་མཐའ་དག་བརྗོད་བྱར་བསྡུས་པས་ན། ཡུལ་ཅན་
འཕགས་པ་བཞིའི་མངོན་པར་རྟོགས་པ་རིལ་བོ་ཡོངས་སུ་རྫོགས་པར་
བསྟན་པ་ཡིན་ནོ་ཞེས་བྱ་བ་ལ་སོགས་པའི་ལན་འདི་འཐད་པ་ཡིན་
ནོ། ། ཞེས་གསུངས། ཉི་སྣང་ལས། དེ་ལ་ཐམས་ཅད་ཤེས་པ་
ཉིད་ཀྱིས་ཉོན་མོངས་པ་ཅན་གྱི་མ་རིག་པ་ཙམ་སེལ་བར་བྱེད་དོ། །
ལམ་ཤེས་པ་ཉིད་ཀྱིས་ནི་གཉེན་པོ་མ་ལུས་པར་ཡང་དག་པར་འགྲུབ་
པར་བྱེད་དོ། ། དེ་ལ་རྣམ་པ་ཐམས་ཅད་མཁྱེན་པ་ཉིད་ཀྱིས་ནི་
ཉོན་མོངས་པ་ཅན་མ་ཡིན་པའི་མི་ཤེས་པ་སྤོང་བ་ཡིན་ནོ། ། ཞེས་
སོ། ། དེ་དག་གི་དོན་མདོར་བསྡུས་ན། གཞི་དང་གཉེན་པོ་དང་
རྣམ་པ་གསུམ་གྱི་ཡུལ་ཅན་མཁྱེན་པ་གསུམ་ནི། རིམ་པ་བཞིན་ཉན་
རང་དང་། བྱང་སེམས་དང༌། སངས་རྒྱས་འཕགས་པ་གསུམ་ལ་
160

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྣམ་པར་བཞག་ནས། དེ་ཡང་གཞི་གཉེན་རྣམ་པ་གསུམ་དུ་ཕྱེ་བའི་
གཞི་ཕུང་ཁམས་སྐྱེ་མཆེད་སོགས་རྟོགས་པའི་ཆ་ནས་བཞག་པའི་་་
མཁྱེན་པ་ནི་གཞི་ཤེས་དང་། ཉན་རང་སངས་རྒྱས་ཀྱི་ལམ་གསུམ་
རྟོགས་པའི་ཆ་ནས་བཞག་པའི་མཁྱེན་པ་ནི་ལམ་ཤེས་དང་། ཤེས་
བྱའི་རྣམ་པ་ཐམས་ཅད་རྟོགས་པའི་ཆ་ནས་བཞག་པའི་མཁྱེན་པ་ནི་
རྣམ་མཁྱེན་ཡིན་པར་གསུངས་པ་ཡིན་ནོ། ། བདག་ཉིད་ཆེན་པོའི་
བསྡུས་དོན་ལས། རྟེན་གྱི་གང་ཟག་ཀྱང་རྣམ་པ་ཐམས་ཅད་མཁྱེན་
པ་ཉིད་སྐྱེ་བའི་རྟེན་ནི་སངས་རྒྱས་འབའ་ཞིག་གོ། ལམ་ཤེས་པ་སྐྱེ་
བའི་རྟེན་ནི་སངས་རྒྱས་དང་བྱང་ཆུབ་སེམས་དཔའོ། ། གཞི་་་
ཐམས་ཅད་ཤེས་པ་སྐྱེ་བའི་རྟེན་ནི་གང་ཟག་གསུམ་ག་ཡིན་ཏེ།
ཉན་ཐོས་དང་རང་སངས་རྒྱས་དང༌། བྱང་ཆུབ་སེམས་དཔའ་དང་།
སངས་རྒྱས་རྣམས་སོ། ། དེ་ལྟ་མོད་ཀྱི་སངས་རྒྱས་དང་བྱང་ཆུབ་
སེམས་དཔའ་ལ་སྐྱེ་བའི་གཞི་ཤེས་ཀྱང་ཉན་ཐོས་དང་རང་སངས་རྒྱས་
ཀྱི་ལུགས་སུ་བསྐྱེད་པའི་ཕྱིར་དང་། དེའི་མཚན་ཉིད་ཅན་གྱིས་ཉན་
ཐོས་དང་རང་སངས་རྒྱས་ཀྱི་དགོས་པའི་གཙོ་བོ་སྒྲུབ་པས་ཉན་ཐོས་
དང་རང་སངས་རྒྱས་ཀྱི་ཡེ་ཤེས་ཡིན་ཞེས་བྱའོ། ། ཞེས་སོ། །
དགོས་འབྲེལ་དག་མཚམས་སྦྱོར་དང་བཅས་པ་ནི། སྐྱེ་བོ་བློ་གྲོས་
དམན་པ་དག བཅོམ་ལྡན་འདས་རྒྱས་པ་དང་འབྲིང་དང་བསྡུས་
པ་ལ་དད་པའི་སེམས་ཅན་ལ་ཕན་འདོགས་པར་བཞེད་པ་ཐུགས་རྗེ་
ཅན་ཉིད་ཀྱིས། རྒྱལ་བའི་ཡུམ་དེ་དང་དེ་ལས་མངོན་པར་རྟོགས་པ་
བརྒྱད་ཀྱི་རིམ་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་
གསལ་བར་མཛད་པ་མ་ཡིན་ནམ། བཅོམ་ལྡན་འདས་འཕགས་པ་
མ་རྒྱལ་བ་ལས་རྒྱལ་བས་ཡང་དེ་བསྟན་པ་ལ་དོན་ཅི་ཞིག་ཡོད་སྙམ་དུ་
161

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དོགས་པ་བསལ་བའི་ཕྱིར། དོན་ལ་ཐེ་ཚོམ་བསྐྱེད་པ་ཉིད་ཀྱིས་
འཇུག་པའི་ཡན་ལག་རང་གི་བསྟན་བཅོས་ཀྱི་བརྗོད་པར་བྱ་བ་དང་།
དགོས་པ་དང་། དགོས་པའི་ཡང་དགོས་པ་དང་། འབྲེལ་བ་ཁོང་
ན་ཡོད་པ་རྣམས་གསུངས་ཏེ། རྣམ་པ་ཐམས་ཅད་མཁྱེན་ཉིད་་་
ལམ། །སྟོན་པས་འདི་ལས་བཤད་པ་གང༌། །གཞན་གྱི་མྱོང་བ་མ་
ཡིན་ཏེ། །ཆོས་སྤྱོད་བཅུ་ཡི་བདག་ཉིད་ཀྱི། །མདོ་དོན་དྲན་པ་ལ་
བཞག་ནས། །བློ་དང་ལྡན་པའི་མཐོང་འགྱུར་ཕྱིར། །བདེ་བླག་ཏུ་ནི་
རྟོགས་པ་ཞེས། །བྱ་བ་རྩོམ་པའི་དགོས་པ་ཡིན། །ཞེས་བྱ་བ་ཡིན་ནོ་
གསུངས། དོན་ནི་སྐྱེ་བོ་བློ་གྲོས་དམན་པ་དག་ན་རེ། རྗེ་བཙུན་མི་
ཕམ་མགོན་པོས་མངོན་པར་རྟོགས་པའི་རྒྱན་རྩོམ་པ་ལ་དགོས་པ་མེད་
དེ། བཅོམ་ལྡན་འདས་ཐུགས་རྗེ་ཅན་གྱིས་གདུལ་བྱ་དབང་བོ་རྣོ་
འབྲིང་རྟུལ་གསུམ་གྱི་དབང་དུ་བྱས་ཏེ། གཞུང་ཤེས་རབ་ཀྱི་ཕ་རོལ་
ཏུ་ཕྱིན་པ་བསྡུས་པ་དང་འབྲིང་དང་རྒྱས་པ་བསྟན་ཟིན་པའི་ཕྱིར་
ཞེས་ཟེར་ན། ཞེས་དོགས་པ་ཁོང་ན་གནས་པ་རྗེ་བཙུན་གྱིས་བླངས་
ཏེ་རྩོད་པ་ཤུགས་ལ་བཀོད་པའོ། ། དེ་ལྟར་དགོས་མེད་ཀྱི་རྩོད་པ་
བཀོད་པའི་ལན་ནི། རྒྱལ་བའི་ཡུམ་རྒྱས་འབྲིང་བསྡུས་པར་མ་་་
བསྟན་པའི་བརྗོད་པར་བྱ་བ་ཞིག་འདིར་བརྗོད་དུ་མེད་ཀྱང་། རྒྱལ་
བའི་ཡུམ་དེ་དག་ལས་མངོན་པར་རྟོགས་པ་བརྒྱད་དང་། དེ་དག་
མཚོན་བྱེད་ཀྱི་ཆོས་དོན་བདུན་ཅུའི་ངོ་བོ་དང་གྲངས་དང་གོ་རིམ་
སོགས་གསལ་བར་མི་འབྱུང་བས། ཕྱི་རབས་ཀྱི་གདུལ་བྱ་རྣམས་
ཀྱིས་རྟོགས་དཀའ་ཞིང་། གལ་ཏེ་རྟོགས་ན་ཡང་ཚེགས་ཆེན་པོ་ལ་
ལྟོས་དགོས་སོ། ། དེ་ལྟར་ན་མངོན་པར་རྟོགས་པའི་རྒྱན་འདི་ལ་
བརྟེན་ནས་ནི་ཤེས་ཕྱིན་གྱི་མདོ་སྡེ་རིན་པོ་ཆེའི་དོན་བདེ་བླག་ཏུ་་
162

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྟོགས་པར་འགྱུར་བ་ནི། བསྟན་བཅོས་མངོན་པར་རྟོགས་པའི་
རྒྱན་བརྩམས་པའི་དགོས་པ་ཡིན་ནོ་ཞེས་པའོ། ། མངོན་པའི་རྒྱན་
ལས། རང་གི་ལུགས་ལ་སློབ་དཔོན་ཞི་བ་འཚོ་ནི་བསྟན་བཅོས་འདི་
བརྩམས་པར་བྱ་བ་མ་ཡིན་ཏེ། དགོས་པ་དང་མི་ལྡན་པའི་ཕྱིར།
བྱ་རོག་གི་སོ་བརྟག་པའི་བསྟན་བཅོས་བཞིན་ནོ་ཞེས་པའི་ལོག་རྟོག་
བསལ་པའི་ཕྱིར། འདི་ནི་དགོས་པ་དང་ལྡན་པའི་ཕྱིར་བརྩམས་
པར་རིགས་ཏེ། གསོ་བ་རིག་པ་བཞིན་ནོ། ། ཞེས་བསྟན་བཅོས་
རྩོམ་པའི་སྐབས་འགོག་པའི་ལོག་རྟོག་བསལ་བའི་ཕྱིར་དགོས་པ་སྟོན་
པར་བྱེད་པའི་ངག་རྩོམ་པར་བྱེད་དོ་ཞེས་འཆད་དོ། ། སློབ་་་་
དཔོན་ཆོས་མཆོག་ནི། དགོས་པ་ལ་སོགས་པ་ལ་ཤས་ཆེར་འཛིན་་
པའི་ཐེ་ཚོམ་བསྐྱེད་ནས་གཞན་དག་བསྟན་བཅོས་ལ་འཇུག་པའི་ཕྱིར།
དགོས་པ་ལ་སོགས་པ་སྟོན་པའི་ངག་རྩོམ་པར་བྱེད་དེ། སྤྱིར་ངག་
ཙམ་དོན་དང་ལྡན་པ་མ་ཡིན་ཀྱང་། བསྟན་བཅོས་རྩོམ་པ་པོ་ནི་
བསྟན་བཅོས་ཀྱི་སླད་དུ་དོན་དང་མི་ལྡན་པའི་ངག་བཀོད་པར་མི་
རིགས་པའི་ཕྱིར་རོ་ཞེས་འཆད་དོ། ། ཞེས་དང་། སློབ་དཔོན་
ཆོས་མཆོག་ནི་བསྟན་བཅོས་འདི་ལ་དགོས་པ་མེད་པ་ཉིད་དམ།
ཡོད་ཀྱང་སྒྲུབ་མི་ནུས་པ་ཉིད་དམ། ནུས་ཀྱང་འདོད་བྱ་མ་ཡིན་
ཉིད་དམ། འདོད་བྱ་ཡིན་ཀྱང་མ་འབྲེལ་ལམ་སྙམ་པའི་དོགས་པ་
བཟློག་པའི་ཕྱིར་བརྗོད་བྱ་ལ་སོགས་པ་བཞི་ཁོ་ན་བསྟན་པ་ཡིན་ནོ་
ཞེས་འཆད་དོ། ། སློབ་དཔོན་དུལ་བ་ལྷ་ལ་སོགས་པ་ནི་བརྗོད་བྱ་
མེད་པ་ཉིད་དམ། དགོས་པ་མེད་པ་ཉིད་དམ། ཉིང་དགོས་གྱ་
ནོམ་པ་མེད་པ་ཉིད་དམ། དེ་དག་ཐབས་འདི་དང་མ་འབྲེལ་ལམ་
སྙམ་པའི་དོགས་པ་བཀག་ནས་བསྟན་བཅོས་ལ་འཇུག་པ་ཉིད་དུ་སྒྲུབ་,
163

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་ཕྱིར་རྣམ་པ་བཞི་ཁོ་ན་བསྟན་ཏོ་ཞེས་འཆད་དེ། གང་ལྟར་
ཡང་འགལ་བ་མེད་པ་ཉིད་དུ་ཤེས་པར་བྱའོ། ། ཞེས་སོ། །
རྒྱན་སྣང་ལས། བསྒྲུབ་བྱ་དང་སྒྲུབ་བྱེད་ཀྱི་ངོ་བོ་དེ་ཡང་དགོས་པ་
བརྗོད་པ་ཉིད་ཀྱིས་བསྟན་ཏེ། འདི་ལྟར། འདི་ནི་འདིའི་དགོས་
པ་ཡིན་ནོ་ཞེས་སྟོན་པས་ནི། འདི་ནི་འདིའི་སྒྲུབ་བྱེད་ཡིན་ནོ་ཞེས་
བསྟན་པ་ཡིན་ནོ། ། ཞེས་དང་། མདོར་བསྡུས་པས་དོན་མཐའ་
དག་བདེ་བླག་ཏུ་རྟོགས་པ་ནི། ཐུན་མོང་མ་ཡིན་པའི་ཕྱིར་ན་བྱ་
བའི་འབྲས་བུར་གྱུར་པའི་དགོས་པ་ཡིན་ནོ། ། ཞེས་དང༌། ཤིན་
ཏུ་གསལ་བར་ཉམས་སུ་མྱོང་བས་སྐྱེད་པའི་བག་ཆགས་ལས་བྱུང་བའི་
དྲན་པའི་ཤེས་པ་ལ་བཞག་ནས། བསམ་པའི་རང་བཞིན་གྱི་ཤེས་
རབ་ཀྱིས་ངེས་པར་བྱས་ཏེ། སྒོམ་པའི་རང་བཞིནན་གྱིས་བསྒོམ་པ་
ནི། དེའི་ཕྱིར་ཡང་དག་ཡང་དག་མིན། །གང་གང་ཤིན་ཏུ་གོམས་
གྱུར་བ། །སྒོམ་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་་་་
འབྲས་བུ།།ཞེས་བྱ་བའི་ཚུལ་གྱིས་ཀུན་རྫོབ་དང་དོན་དམ་པའི་་་་
བདེན་པ་ལ་བརྟེན་ནས། སྦྱིན་པ་ལ་སོགས་པ་དགེ་བ་བསགས་པ་
དང་ལྡན་པ། བདག་དང་གཞན་གྱི་དོན་ཕུན་སུམ་ཚོགས་པ་བསྒྲུབ་
པའི་བློ་བསྐྱེད་པ་རྣམས། ངེས་པར་འབྱེད་པའི་ཆ་དང་མཐུན་པ་ལ་
སོགས་པ་ཐོབ་པའི་རིམ་གྱིས་རྣམ་པ་ཐམས་ཅད་མངོན་སུམ་དུ་བྱེད་
པ་ཞེས་བྱ་བ་ནི་རྗེས་སུ་མཐུན་པའི་ཐབས་དང་ལྡན་པ། བྱ་བའི་
འབྲས་བུའི་ཡང་འབྲས་བུར་གྱུར་བའི་དགོས་པ་ཡིན་ནོ། ། ཞེས་
་སོ། ། དེས་ན་རྒྱལ་བའི་ཡུམ་རྣམ་པ་གསུམ་གྱི་བརྗོད་བྱ་མངོན་
རྟོགས་བརྒྱད་དང་དོན་བདུན་ཅུ་སོགས་ནི་བསྟན་བཅོས་འདིའི་འི་་་་་
བརྗོད་བྱའོ། ། བསྟན་བཅོས་འདི་ལ་བརྟེན་ནས་ཡུམ་གྱི་དོན་བདེ་
- 164

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
བླག་ཏུ་རྟོགས་པ་ནི་དགོས་པའོ། ། ཡུམ་དོན་རྟོགས་ནས་ཉམས་
སུ་བླངས་པས་ས་བཅུ་དང་སྐུ་བཞི་ཐོབ་པ་ནི། འབྲས་བུའི་ཡང་
འབྲས་བུར་གྱུར་བ་སྟེ། དགོས་པའི་ཡང་དགོས་པའོ། ། བསྟན་
བཅོས་དང་དེ་དག་ཐབས་དང་ཐབས་བྱུང་གི་ཚུལ་གྱིས་ཕྱི་མ་ཕྱིམ་སྔ་
མ་སྔ་མ་དང་འབྲེལ་བ་ནི་དགོས་སོགས་ཆོས་བཞིའི་འབྲེལ་བ་སྟེ
དགོས་འབྲེལ་ངག་གིས་ཤུགས་ལ་བསྟན་ཏོ། ། དེ་ལྟར་ཡང་འགྲེལ་
བ་ལས། རྣམ་པ་ཐམས་ཅད་ཅད་མཁྱེན་པ་ཉིད་ནི་སངས་རྒྱས་ཉིད་
ཀྱི་ལམ་སྟེ་མངོན་པར་རྟོགས་པ་ཐམས་ཅད་ཉེ་བར་མཚོན་པ་ལྷུར་
ལེན་པ་ཡིན་ནོ། ། བཅོམ་ལྡན་འདས། གདུལ་བྱ་འདུན་པར་
བྱེད་པའི་སྐུའི་རྫུ་འཕྲུལ་གྱི་ཆོ་འཕྲུལ་དང་། གཞན་གྱི་བྱ་བ་ལེགས་
ཉེས་སོགས་འབྱུང་འགྱུར་མ་འོངས་པ་ལུང་སྟོན་པའི་ཐུགས་ཀུན་་་་
བརྗོད་པའི་ཆོ་འཕྲུལ་དང་། མངོན་པར་མཐོ་བ་དང་ངེས་པར་་
ལེགས་པ་ཐོབ་བྱེད་ཀྱི་ཐབས་རྣམ་པ། འཕགས་པའི་བདེན་པ་བཞི་
སོགས་བླང་དོར་གྱི་གནས་རྣམས་སྟོན་པའི་གསུང་རྗེས་བསྟན་གྱི་ཆོ་
འཕྲུལ་ཏེ། ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་རྗེས་
སུ་སྟོན་པར་མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཆར་
ལས་བརྗོད་པར་བྱ་བ་ཉིད་དུ་བསྟན་པ་གང་ཡིན་པ་དང་། རྗོད་
པར་བྱེད་པ་བསྟན་བཅོས་དང་བརྗོད་པར་བྱ་བ་མངོན་པར་རྟོགས་པ་
དེ་དག་ཐབས་དང་ཐབས་ཀྱིས་བསྒྲུབ་པར་བྱ་བའི་ཚུལ་གྱིས་འབྲེལ་
བར་མཛད་པ་ནི། ཕྱི་རོལ་བ་དང་ཅིག་ཤོས་ཀྱི་འདོད་ཆགས་དང་
བྲལ་བ་ལ་སོགས་པ་ཆོས་ཐམས་ཅད་བདག་མེད་པ་ལ་ཚེ་རབས་སྔོན་
མ་རྣམས་སུ་གོམས་པར་མ་བྱས་པ་རྣམས་ལ་སྔོན་གོམས་པའི་བག་
ཆགས་མེད་པས། དེ་རྣམས་ཀྱིས་ཐོས་པ་ལས་བྱུང་བའི་ཤེས་རབ་ལ་
165

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སོགས་པའི་ཤེས་པས་རིམ་གྱིས་མ་མྱངས་པ་དེ་དག་བྱང་ཆུབ་སེམས་
དཔའ་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ལ་གཞན་
གྱིས་བསྐུལ་བ་སོགས་རྐྱེན་ཅི་ལ་རག་མ་ལས་པར་རང་ངོས་ནས་ཕན་
སེམས་ཀྱིས་གཞན་དོན་སྒྲུབ་པར་ཆས་པ་དག་ཁོ་ནས། སྔོན་ཐོས་
བསམ་སོགས་ཀྱིས་ཉམས་སུ་མྱོང་བ་ཤིན་ཏུ་གསལ་བའི་ཡིད་ཀྱི་ཤེས་
པས་སེམས་སྟེང་དུ་བཞག་པའི་བག་ཆགས་སད་པ་ལས་བྱུང་བའི་དྲན་
པའི་ཤེས་པ་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་དོན་མ་
ལུས་པ་མངོན་པར་རྟོགས་པ་བརྒྱད་ཀྱི་བདག་ཉིད་བྱང་ཆུབ་ཀྱི་སེམས་
དང་སྦྱིན་པ་ལ་སོགས་པ་སྒྲུབ་པའི་སྤྱོད་པ་ཕ་རོལ་ཏུ་ཕྱིན་པ་དྲུག་
ལེགས་པར་བཞག་ནས། ཆོས་ཀྱི་དབྱིངས་སྟོང་བ་ཉིད་ཆོས་ཐམས་
ཅད་ཀྱི་རྗེས་སུ་ཀུན་ཏུ་འགྲོ་བ་རྟོགས་པའི་མཚན་ཉིད་ཅན་ས་རབ་ཏུ་
དགའ་བ་ལ་སོགས་པ་རྟོགས་པ་སྟེ་ཐོབ་པའི་རིམ་པས་རྣམ་པ་ཐམས་
ཅད་མངོན་སུམ་དུ་བྱེད་པར་འགྱུར་བ་ཞེས་བྱ་བ་དགོས་པའི་ཡང་་
དགོས་པའི་ཆེད་དུ་མངོན་པར་འདོད་པའི་ཤེས་རབ་ཀྱི་ཕ་རོལ་ཏུ་
ཕྱིན་པའི་དོན་བྱང་ཆུབ་ཀྱི་སེམས་དང་སྒྲུབ་པ་བཞི་དང་ཕ་རོལ་ཏུ་
ཕྱིན་པ་དྲུག་ལ་སོགས་པའི་མཚན་ཉིད་གདུལ་བྱ་རྣམས་ཀྱིས་བདེ་བླག་
ཏུ་རྟོགས་པར་འགྱུར་བ་ནི། བསྟན་བཅོས་མངོན་པར་རྟོགས་པའི་
རྒྱན་རྩོམ་པའི་དགོས་པ་ཡིན་ནོ། ། ཞེས་གསུངས་སོ། ། འདིར་
ཆོས་སྤྱོད་བཅུ་ཡི་བདག་ཉིད་ཀྱི་ཞེས་པའི་ཆོས་སྤྱོད་བཅུ་གང་ཞེ་ན།
འདི་ལ་བཞེད་ཚུལ་མང་སྟེ། བླ་མ་ལོ་ཙཱ་བ་ཆེན་པོའི་བསྡུས་དོན་
ལས། ཆོས་སྤྱོད་བཅུ་ནི་ཕ་རོལ་ཏུ་ཕྱིན་པ་བཅུ་ཡིན་ལ། དེས་ན་
དེས་ནི་ས་བཅུའི་མཚན་ཉིད་སེམས་བསྐྱེད་པ་བཅུ་ཡང་མཚོན་ནོ། །
ཞེས་དང་། ཡང་སློབ་དཔོན་རིན་ཆེན་འབྱུང་གནས་ཞི་བས།
166

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
ཞེས་པ་ནས། དེ་ལྟར་མདོ་དོན་ཞེས་བྱ་བས་བརྗོད་བྱ་བསྟན་ཏོ། །
དེ་དྲན་པ་ལ་བཞག་ནས་སྒྲུབ་པ་ནི་དགོས་པའོ། ། ཅི་ལྟར་སྒྲུབ་ཅེ་
ན། ཆོས་སྤྱོད་བཅུ་ཡི་བདག་ཉིད་ཅན། ། ཞེས་བྱ་བ་སྟེ། ཡི་
གེ་འབྲི་མཆོད་སྦྱིན་པ་དང༌། །ཉན་དང་ཀློག་དང་འཛིན་པ་དང་། །
འཆད་དང་ཁ་ཏོན་བྱེད་པ་དང༌། །དེ་སེམས་པ་དང་སྒོམ་པ་སྟེ། པ་
འདི་བཅུའི་བདག་ཉིད་ནི། །བསོད་ནམས་ཕུང་བོ་དཔག་ཏུ་མེད། །
ཅེས་གསུངས་པའི་ཚུལ་དུ་ཐོས་པ་དང་བསམ་སྤྱོད་པ་དང་སྒོམ་པ་
ལས་བྱུང་བའི་ཤེས་པ་ཡན་ལག་དང་བཅས་པས་སྒྲུབ་ཅིང་ཉམས་སུ་
ལེན་པའོ། ། ཞེས་སོ། ། བུ་སྟོན་རིན་པོ་ཆེས། རྣམ་པ་་་་་
ཐམས་ཅད་མཁྱེན་ཉིད་ལམ། །ཞེས་པའི་བརྗོད་བྱ་བསྟན། བདེ་
བླག་ཏུ་ནི་རྟོགས་པ་ཞེས། ། ཞེས་པས་དགོས་པ་བསྟན། བློ་དང་
ལྡན་པས་མཐོང་འགྱུར་ཕྱིར། །ཞེས་ཉིང་དགོས་བསྟན། འབྲེལ་བ་
སྒྲས་མ་ཟིན་པས་ཤུགས་བསྟན་ཏེ། དཔེར་ན། སྒྲུབ་ངག་དངོས་
སུ་བརྗོད་པས་ཕྱོགས་ཤུགས་ཀྱིས་བསྟན་པ་བཞིན་ནོ། ། ཀ་མ་ལ་
ཤཱི་ལས། འགྲེལ་བ་སྟོན་པར་བྱེད་པའི་སྒྲ། །དངོས་སུ་ཡོད་པ་མ་
ཡིན་མོད། །འོན་ཀྱང་དེ་ནི་རྣམ་འབྱེད་ལས། །དོན་གྱིས་ཐོབ་པར་བྱ་
བ་ཡིན། །ཞེས་སོ། ། སེམས་བསྐྱེད་དང་ལྡན་པའི་ཕར་ཕྱིན་་་་་
བཅུའི་སྒྲུབ་པའི་ཆོས་སྤྱོད་ཅུའམ། དོན་དྲུག་ཅུ་ནང་དུ་འདུས་པའི་
ཆོས་སྤྱོད་རྣམ་མཁྱེན་གྱི་ཆོས་བཅུའི་བདག་ཉིད་ཀྱི་མདོ་དོན།
འདིར་ཆོས་སྤྱོད་བཅུ་ལ་ཤཱནྟི་བས། ཡི་གེ་འབྲི་མཆོད་སྦྱིན་པ་་་་་
དང་། །ཞེས་སོགས་འདོད། ཁ་ཅིག་ནི་དགེ་བ་བཅུ་ལ་འདོད་དེ།
བརྟག་གོ། ཞེས་གསུངས། སློབ་དཔོན་མཁས་པ་ཆེན་པོ་ཀུན་
དགའ་དཔལ་གྱིས། ཆོས་བཤེས་ཀྱི་འགྲེལ་བར། ཁ་ཅིག ཡི་གེ་
167

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འབྲི་མཆོད་སྦྱིན་པ་སོགས་བཅུ་སྟེ་བྱམས་པ་ཉིད་ཀྱིས་གསུངས་ཞེས་པ་
མི་འཐད་དེ། སྦྱོར་ལམ་གྱི་སྒྲུབ་པའི་སྤྱོད་པ་ཙམ་གཙོ་བོར་གྱུར་
པའི་ཕྱིར་ཐམས་ཅད་དུ་མཆོག་མིན་པ་དང་། སློབ་དཔོན་གྱི་འགྲེལ་
བར་ཟུར་ཙམ་ཡང་མ་བསྟན་པས་སོ། ། ཁ་ཅིག དགེ་བ་བཅུ་ལ་
འདོད་པའང་མི་འཐད་དེ། སློབ་དཔོན་གྱིས་འདིར་ཟུར་ཙམ་ཡང་
མ་བསྟན་པས་སོ། ། ཞེས་བཤད་དོ། ། ཞེས་དང༌། དེས་ན་
ཚན་པ་དེ་གཉིས་དང་། ཕར་ཕྱིན་བཅུ་དང་། སེམས་བསྐྱེད་་་
གདམས་ངག་སོགས་བཅུ་ཆོས་སྤྱོད་བཅུཪ་དོན་ལ་ཁྱད་མེད་ཅིང་།
ཐ་སྙད་གྲགས་མ་གྲགས་ལ་བྱས་ན་ཡི་གེ་འབྲི་མཆོད་སོགས་བཅུ་་་་
གྲགས་ཆེ་ཞིང་དོན་ལ་ཤཱནྟི་བ་ལྟར་ཡིན་ནོ། ། ཞེས་གསུངས་སོ། །
རྣམ་པར་གཏན་ལ་དབབ་པ་བསྡུ་བ་ལས། ཐེག་པ་ཆེན་པོ་ལ་བྱང་
ཆུབ་སེམས་དཔའ་རྣམས་ཀྱི་ཆོས་སྤྱོད་པ་བཅུ་བོ་འདི་དག་ནི།
སེམས་ཅན་ཡོངས་སུ་སྨིན་པར་བྱེད་པར་འགྱུར་བ་ཡིན་ཏེ། འདི་ལྟ་
སྟེ། ཐེག་པ་ཆེན་པོ་དང་ལྡན་པའི་མདོ་སྡེ་ལ་སོགས་པའི་ཆོས་བྱང་
ཆུབ་སེམས་དཔའི་སྡེ་སྣོད་ཀྱིས་བསྡུས་པ་དག་ཡི་གེར་འབྲི་བཅུག་སྟེ་
འཛིན་པ་དང་། དེ་བཞིན་དུ་མཆོད་པ་དང་། གཞན་དག་ལ་སྦྱིན་
པ་དང་། སྟོན་པ་ན་གུས་པར་བྱས་ཏེ་ཉན་པ་དང་། བདག་ཉིད་
ཀློག་པ་དང་། དེ་བཞིན་དུ་ཀུན་ཆུབ་པར་ལུང་ནོད་པ་དང་།
ལུང་ཕོག་པ་རྣམས་རྒྱ་ཆེར་དབྱངས་ཀྱིས་ཁ་ཏོན་བྱེད་པ་དང་།
གཞན་དག་ལ་རྒྱ་ཆེར་ཡང་དག་པར་སྟོན་པ་དང་། གཅིག་པུ་་་་
་དབེན་པར་སོང་སྟེ་བསམ་པ་དང་། མཇལ་བ་དང་ཉེ་བར་རྟོག་
པར་བྱེད་པ་དང་བསྒོམ་པའི་རྣམ་པས་རྗེས་སུ་འཇུག་པར་བྱེད་་་་་་
པའོ། ། ཆོས་སྤྱོད་པ་བཅུ་བོ་དེ་དག་ལས། དུ་ཞིག་བསོད་ནམས་
168

ཤེར་མདོའི་གླེང་གཞི་དང་མངོན་རྒྱན་གྱི་མཆོད་བརྗོད་བཤད་པ།
རྒྱ་ཆེན་པོ་སྐྱེ་བའི་ལམ་ཡིན་ཞེས་ན། ཐམས་ཅད་དོ། ། ཞེས་
གསུངས་པ་ལྟར་རོ། །
སྨྲས་པ། ཕུན་ཚོགས་ཟད་མི་ཤེས་པའི་གཏེར་ཆེན་པོ། །མདོ་
སྡེ་རིན་ཆེན་རྒྱས་འབྲིང་བསྡུས་པ་སོགས། །ངོ་མཚར་རྨད་བྱུང་རྗེས་
བསྟན་ཆོ་འཕྲུལ་གྱིས། །སྐལ་ལྡན་སྨིན་ཅིང་གྲོལ་མཛད་དེ་ལ་་
འདུད། །རྒྱལ་བའི་ཡུམ་གྱི་རིན་ཆེན་སྒྲོམ་གྱི་ཁ། ། ལེགས་པར་ཕྱེ་
སྟེ་འདི་ནི་འདི་ལྟར་ཞེས་། །གསལ་བར་སྟོན་པ་རྗེ་བཙུན་མི་ཕམ་
མགོན། །སློབ་དཔོན་སྐུ་མཆེད་འཕགས་སེང་སོགས་ལ་འདུད། །
མདོ་དང་རྒྱན་གྱི་དོན་བཟང་མ་དྲོས་མཚོ། །ཉེས་བཤད་རྡུལ་གྱིས་
རྙོག་པའི་སྐབས་སྲིད་ན། །དེ་དང་ཐོག་མེད་ནས་བསགས་སྡིག་ལྟུང་
ཀུན། །རྒྱལ་བ་སྲས་བཅས་སྤྱན་སྔར་སྙིང་ནས་བཤགས། །གང་ཞིག་
ལེགས་པར་བཤད་པ་ལས་བྱུང་བའི། །བསོད་ནམས་ཕུང་བོ་ཇི་སྙེད་
མཆིས་པ་ཀུན། །ཚེ་རབས་ཀུན་ཏུ་དམ་ཆོས་འཛིན་པ་དང་། །ཐུབ་
བསྟན་ཡུན་-རིང་གནས་པའི་རྒྱུ་རུ་བསྔོ། །སྡོམ་བརྩོན་ངུར་སྨྲིག་་་་་་
འཆང་བའི་སྡེ་རྣམས་སུ། །མཐུན་རྐྱེན་ཕུན་ཚོགས་འགལ་རྐྱེན་དང་
བྲལ་ཏེ། །སྡེ་སྣོད་ཆེན་པོ་རྣམ་གསུམ་འཆད་ཉན་གྱིས། །ཆོས་སྤྱོད་
རྣམ་བཅུའི་བྱ་བ་རྒྱས་གྱུར་ཅིག ། འཇིག་རྟེན་ཀུན་ཏུ་ནད་མུག་
འཁྲུག་རྩོད་དང་། །འབྱུང་བཞིའི་གནོད་པ་གང་ཡང་མི་འབྱུང་་་་
བར། །ཆར་ཆུ་དུས་འབེབས་ལོ་འབྲས་ལེགས་པ་སོགས། །དགེ་གེ་་་་་
ལེགས་སྣང་བ་དམ་པས་ས་ཁྱབ་ཤོག། ཅེས་ཤེར་མདོའི་གླེང་གཞི་
དང་བསྟན་བཅོས་མངོན་པར་རྟོགས་པའི་རྒྱན་འགྲེལ་བ་དང་བཅས་
པའི་མཆོད་བརྗོད་སོགས་ཀྱི་སྐབས་ཅུང་ཟད་བཤད་པ་ཕར་ཕྱིན་རྒྱ་
མཚོའི་འཇུག་ངོགས་ཞེས་བྱ་བ་འདི་ནི། བཞི་མདོ་དགེ་བཤེས་དག་
169

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དབང་བཟང་བོ་དང་། སྡེ་ཆེན་དགེ་བཤེས་གནས་བརྟན་རྒྱ་མཚོ་
རྣམ་གཉིས་ཀྱིས་གོས་བཟང་ཡུག་གཅིག་མཛོད་དར་དང་བཅས་པས་
ཡང་བསྐུལ་བ་ལ་བརྟེན་ནས། ༧ ཤཱཀྱའི་དགེ་སློང་ཡེ་ཤེས་རྒྱ་
མཚོ་ཞེས་བྱ་བས་རབ་བྱུང་བཅུ་བདུན་པའི་བགྲང་བྱ་ལྔ་བ་ལྕགས་མོ་
ལུག་གི་ཧོར་ཟླ་དང་པོར། ལེགས་བྱས་བརྒྱ་ཕྲག་གི་སྒོ་ཕར་ཡངས་
པོར་ཕྱེ་བའི་བ་ཡན་རྫོང་གི་སྨན་གྱི་ཕོ་བྲང་ཆེན་པོ་ཚེའི་རིག་བྱེད་ཁང་
དུ་བྲིས་པ་སྟེ། ཡི་གེ་བ་ནི་དྷི ཚའི་དགེ་བཤེས་ལུང་རིགས་རྒྱ་་་་
མཚོའོ། །
ཨོཾ་སྭསྟི། དམ་ཆོས་འདི་ནི་མཚོ་སྔོན་གཡོན་རུ་དགོན། །དགེ་
སློང་བརྩོན་འགྲུས་རྒྱ་མཚོས་དཔར་དུ་བསྐྲུན། །དགེ་བས་མི་ཕམ་
མགོན་པོས་རྗེས་བཟུང་སྟེ། །བསམ་སྦྱོར་ཕུན་ཚོགས་རྒྱུད་ལ་སྐྱེ་བར་
ཤོག ། མ་འོངས་ཚེ་རབས་ཕྲེང་བ་རྣམས་སུ་ཡང་། །མཐོ་རིས་ཡོན་
ཏན་བདུན་ལྡན་རྟེན་ཐོབ་སྟེ། །ཀློག་པ་ཐོས་བསམ་སྤོང་བ་བསམ་
གཏན་གྱི། །རབ་ཏུ་དགའ་བའི་ས་ནི་མྱུར་ཐོབ་ཤོག ། གནས་་
སྐབས་འདིར་ཡང་ཚེ་རིང་ནད་མེད་པར། །ཆོས་སྤྱོད་བཅུ་ལ་བརྩོན་
པ་སླུར་བླངས་ཏེ། །དལ་འབྱོར་ཐོབ་པ་དོན་དང་ལྡན་པ་དང་། །
འདི་དང་ཕྱིའི་ལེགས་ཚོགས་དགུ་འགྲུབ་གྱུར་ཅིག། དཔར་བྱང་
སྨོན་ཚིག་འདི་ཡང་ཛྙཱ་ན་ས་རས་བྲིས་པའོ། །
170

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
༄༅། །བསྟན་བཅོས་ཆེན་པོ་ཚད་མ་རྣམ་འགྲེལ་གྱི་ལེའུ་
གཉིས་པའི་འགྲེལ་བ་རིགས་པའི་མེ་ལོང་
ཞེས་བྱ་བ་བཞུགས་སོ། །
འཕགས་པ་འཇམ་དཔལ་གཞོན་ནུར་གྱུར་བ་ལ་ཕྱག་འཚལ་ལོ། །
བཀའ་དྲིན་མཉམ་མེད་ཤཱཀྱའི་རྒྱལ་བོ་མཆོག་ཟུང་བསྟན་པའི་གཏད་
རབས་བདུན། །མཁྱེན་བརྩེའི་དབང་ཕྱུག་འཇམ་པའི་དབྱངས་དང་
རྗེ་བཙུན་མི་ཕམ་མགོན་པོའི་ཞབས། །སྨྲ་ངན་ཚར་གཅོད་ཕྱོགས་ཀྱི་
གླང་བོ་ཆོས་གྲགས་དབྱིག་གཉེན་ཞི་བ་འཚོ། །བདག་ཉིད་ཆེན་པོ་
ཡབ་སྲས་རྣམས་དང་པཎ་ཆེན་དགེ་འདུན་གྲུབ་ལ་འདུད། །ཐུབ་པ་
སངས་རྒྱས་བཅོམ་ལྡན་འདས་ཉིད་རྒྱུ་ཚོགས་གང་ལས་བྱུང་བའི་་་
ཚུལ། །ཁྱད་པར་གསུམ་ལྡན་བདེ་གཤེགས་བརྙེས་ནས་འཕགས་པའི་
བདེན་པ་གསུངས་པའི་ཚུལ། །དེ་ལ་ཕྱི་རོལ་མུ་སྟེགས་རྣམས་ཀྱི་ཀླན་
ཀ་ཅི་ལྟར་བྱས་པའི་ཚུལ། །དེ་དག་ཕྱོགས་གླང་གྲགས་པ་བཀག་ཚུལ་
གསལ་བར་འཆད་ལ་བདག་ཡིད་སྤྲོ། །གཏན་ཚིགས་རྡོ་རྗེ་ཕ་ལམ་
ལས་བྱུང་ལེགས་བཤད་གཏམ་གྱི་རལ་གྲི་ནི། །ལུང་རིགས་སོ་གཉིས་
རྣོ་བའི་འོད་འབར་མི་ཤེས་སྙིང་གི་མུན་སེལ་ཅན། །ཕྱོགས་ཀྱི་བློ་གྲོས་
ཡངས་པ་རྣམས་ཀྱིས་ཕྱག་མཚན་ཉིད་དུ་བཞེས་ནས་ཀྱང་། །མ་་་་
རྟོགས་ཐེ་ཚོམ་དྲ་བ་བཅད་དེ་རྒྱན་དྲུག་མཆོག་གི་རྗེས་འགྲོར་
མཛོད། །
¢ དེ་ལ་འདིར་བསྟན་བཅོས་ཆེན་པོ་ཚད་མ་རྣམ་འགྲེལ་གྱི་ལེའུ་
171

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཉིས་པ་ཚད་མ་གྲུབ་པའི་ལེའུའི་དོན་ཅུང་ཟད་བཤད་པ་ལ་གཉིས།
ཚད་མ་གྲུབ་པའི་ལེའུ་འདི་ཚད་མ་མདོའི་མཆོད་བརྗོད་ལས་འཕྲོས་
ཚུལ་དང་། བསྟན་བཅོས་རྣམ་འགྲེལ་འདིར་དེའི་དོན་ཇི་ལྟར་་་་
གསུང་བའི་ཚུལ་ལོ། །
དང་བོ་ལ་གཉིས། བཤད་བྱའི་ལུང་འགོད་པ་དང་། ལུང་
གི་དོན་བཤད་པའོ། ། དང་པོ་ནི། ཚད་མ་མདོ་ལས། ཚད་
མར་གྱུར་བ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་
ཕྱག་འཚལ་ཏེ། ། ཚད་མར་སྒྲུབ་ཕྱིར་རང་གི་གཞུང་ཀུན་ལས། །
བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ། །ཞེས་གསུངས།
གཉིས་པ་མདོའི་དོན་བཤད་པ་ནི། ཚད་མར་གྱུར་པ། ཞེས་་
གསུངས་པས་རྣམ་བཅད་ལ་རྒྱུ་རྐྱེན་ལས་མ་སྐྱེས་པའི་རྟག་པ་རང་
བྱུང་གི་ཚད་མའི་སྐྱེས་བུ་ཡོད་པ་གཅོད། ཡོངས་གཅོད་ལ་སྟོན་པ་
ཐུབ་པའི་དབང་བོ་རྒྱུ་རྐྱེན་ཕུན་སུམ་ཚོགས་པ་ལས་ཚད་མའི་སྐྱེས་བུ་
ཉིད་དུ་གྱུར་བར་སྟོན། སྟོན་པ་བཅོམ་ལྡན་འདས་ཉིད་གང་ལས་
བྱུང་བའི་རྒྱུ་རྐྱེན་ཕུན་སུམ་ཚོགས་པ་དེ་དག་གང་ཞེ་ན། འགྲོ་ལ་
ཕན་བཞེད་པ། ཞེས་པས་འགྲོ་བ་རྣམས་སྡུག་བསྔལ་དང་བྲལ་་
འདོད་ཀྱི་སྙིང་རྗེ་དང་བྱམས་པ་དང་ཐུགས་རྗེ་ཆེན་པོ་སོགས་གཞན་
ལ་ཕན་པར་འདོད་པའི་བསམ་པ་ཕུན་ཚོགས་བསྟན། སྟོན་པ།
ཞེས་པས་སྡུག་བསྔལ་རྒྱུ་དང་བཅས་རྩ་བ་ནས་འབྱིན་པའི་སྦྱོར་བ་
ཕུན་ཚོགས་བདག་མེད་རྟོགས་པའི་ཤེས་རབ་ལ་སྟོན་པ་ཞེས་འབྲས་
མིང་རྒྱུ་ལ་བཏགས་ནས་བསྟན། བདེ་གཤེགས། ཞེས་པས་དེ་ལྟ་
བུའི་བསམ་པ་དང་སྦྱོར་བ་ཕུན་སུམ་ཚོགས་པ་ལ་བརྟེན་ནས་རང་
དོན་སྤངས་པ་དང་རྟོགས་པའི་བདེ་གཤེགས་གཉིས་ཐོབ་པར་བསྟན།
172

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
སྐྱོབ་ལ་ཕྱག་འཚལ་ཞེས་པས་གཞན་དོན་ཕུན་ཚོགས་འགྲོ་བ་སྐྱོབ་པའི་
མཆོག་གི་སྤྲུལ་སྐུ་སོགས་བསམ་སྦྱོར་ཕུན་ཚོགས་ལས་འཁྲུངས་པའི་
བཅོམ་ལྡན་འདས་དེ་ལ་ཕྱག་འཚལ་ལོ། ། ཞེས་པའོ། ། དེ་
ལྟར་ཕྱག་འཚལ་ནས་བྱ་བ་གང་ལ་འཇུག་ན། ཚད་མར་སྒྲུབ་ཕྱིར་
རབ་གི་གཞུང་ཀུན་ལས། །བཏུས་ཏེ་སྣ་ཚོགས་འཐོར་རྣམས་འདིར་
གཅིག་བྱ། །ཞེས་གསུངས་ཏེ། སློབ་དཔོན་ཕྱོགས་གླང་ཉིད་ཀྱིས་
མཛད་པའི་ཚད་མའི་བསྟན་བཅོས་ཐོར་བུ་རྣམས་ཕྱོགས་གཅིག་ཏུ་
བསྡུས་ཏེ་ཚད་མའི་མདོ་ཀུན་ལས་བཏུས་པ་རྩོམ་པའི་དམ་བཅའ་
མཛད་དོ། ། དེ་ལྟར་དམ་བཅའ་མཛད་ནས་སློབ་དཔོན་ཕྱོགས་
གླང་གིས་ཚད་མ་ཀུན་ལས་བཏུས་པ་བརྩམས་པའི་དགོས་པ་གང་ཞེ་
ན། རིགས་པའི་སྒོ་ནས་སྟོན་པ་སངས་རྒྱས་བཅོམ་ལྡན་འདས་ཚད་
མའི་སྐྱེས་བུར་སྒྲུབ་པའི་ཕྱིར་ཡིན་ནོ། ། དེ་ཡང་ཐར་འདོད་ཀྱི་
གདུལ་བྱ་རྣམས་ཀྱིས་སྟོན་པ་ཚད་མའི་སྐྱེས་བུར་ངེས་པ་ན། སྟོན་
པ་ཆེན་པོ་དེས་གསུངས་པའི་སྡེ་སྣོད་རིན་པོ་ཆེ་གསུམ་ཡང་ལུང་ཚད་་
མ་ཉིད་དུ་གོ་བར་འགྱུར་ལ། དེ་ལྟར་གོ་ནས་ལུང་ལ་ཐོས་སོགས་
ཀྱིས་ཞུགས་ཏེ་ཉམས་སུ་བླངས་པ་ལ་བརྟེན་ནས་རང་གཞན་གྱི་དོན་
གཉིས་མཐར་ཐུག་འགྲུབ་པའི་ཕྱིར་ཡིན་ནོ། ། འོ་ན་ལུགས་འབྱུང་
ལྡོག་གི་སྦྱོར་བ་བརྒྱད་ཀྱི་སྒོ་ནས་སྟོན་པ་བཅོམ་ལྡན་འདས་ཚད་མའི་
སྐྱེས་བུར་སྒྲུབ་པའི་ཚུལ་ཇི་ལྟར་ཡིན་ཞེ་ན། ཚད་མ་ཀུན་བཏུས་ཀྱི་
མཆོད་བརྗོད་ཀྱི་ཚིག་ཟིན་ལྟར་བསམ་པ་ཕུན་ཚོགས་སོགས་རྒྱུ་སྔ་མ་
སྔ་མ་ལས་འབྲས་བུ་ལྟ་བུ་ཕྱི་མ་ཕྱི་མ་རྣམས་འབྱུང་བར་སྒྲུབ་པའི་
ལུགས་འབྱུང་གིས་སྦྱོར་བ་བཞི་དང་། ལུགས་ལྡོག་གི་སྐབས་སུ་་
འབྲས་བུ་ལྟ་བུ་ཕྱི་མ་ཕྱི་མ་ལས། རྒྱུ་ལྟ་བུ་སྔ་མ་སྔ་མ་སྒྲུབ་པར་བྱེད་
- 173

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་ལུགས་ལྡོག་གི་གཏན་ཚིགས་བཞི་གསུངས་པ་ཡིན་ནོ། ། དེ་
ང་སྟོན་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་
སྐྱེས་བུ་ཡིན་ཏེ། སྙིང་རྗེ་དང་ཐུགས་རྗེ་ཆེན་པོ་སོགས་བསམ་པ་
ཕུན་ཚོགས་བསྐལ་བ་གྲངས་མེད་གསུམ་དུ་གོམས་པའི་སྐྱེས་བུ་ཡིན་
པའི་ཕྱིར། འདི་ཉིད་ལས། སྒྲུབ་བྱེད་ཐུགས་རྗེ་གོམས་ལས་ཏེ། །
ཞེས་སོ། ། དེ་ཆོས་ཅན། ཚད་མའི་སྐྱེས་བུ་ཡིན་ཏེ། བདག་
མེད་རྟོགས་པའི་སྦྱོར་བ་ཕུན་ཚོགས་གྲངས་མེད་གསུམ་དུ་གོམས་པའི་
སྐྱེས་བུ་ཡིན་པའི་ཕྱིར། ་དོན་ཕྱིར་ན་ཐབས་གོམས་པ། །དེ་ཉིད་
སྟོན་པ་ཡིན་པར་འདོད།།།གྲུབ་ལས་དང་བོ་འབྱུང་བའི་ཕྱིར། །
གཉིས་པོ་འདི་དག་རྒྱུ་རུ་བཤད། ། ཅེས་སོ། ། དེ་ཆོས་ཅན།
ཚད་མའི་སྐྱེས་བུ་ཡིན་ཏེ། སྤངས་པ་ཁྱད་པར་གསུམ་ལྡན་གྱི་བདེ་
བར་གཤེགས་པ་ཡིན་པའི་ཕྱིར། རྒྱུ་སྤངས་ཡོན་ཏན་གསུམ་བདེ་
གཤེགས། །ཉིད་ཡིན་སྡུག་བསྔལ་རྟེན་མིན་ཕྱིར། །ལེགས་ཡིན་དེ་ནི་
བདག་མེད་པ། །མཐོང་བའམ་སྦྱོར་བ་ལས་ཡིན་ནོ། ། ཞེས་སོ། །
སྟོན་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་སྐྱེས་བུ་
ཡིན་ཏེ། ལེགས་པར་གསུངས་པ་དང་བདེན་པར་གསུང་བའི་སྒོ་
ནས་ཐར་འདོད་རྣམས་འཁོར་བ་དང་ངན་སོང་ལས་སྐྱོབ་པར་མཛད་
པའི་ཕྱིར། བརྩེ་བས་ལེགས་དང་ཡེ་ཤེས་ལས། །བདེན་པ་གསུངས་
མཛད་སྒྲུབ་བྱེད་བཅས། །དེ་གསུང་བར་ཡང་མངོན་སྦྱོར་ལྡན། །
གང་ཕྱིར་དེས་ན་ཚད་མ་ཉིད། །ཅེས་སོ། ། གཉིས་པ་ལུགས་ལྡོག་
གི་སྒོ་ནས་སྟོན་པ་སངས་རྒྱས་བཅོམ་ལྡན་འདས་ཚད་མའི་སྐྱེས་བུར་
སྒྲུབ་ཚུལ་ནི། སྟོན་པ་སངས་རྒྱས་བཅོམ་ལྡན་འདས་ཆོས་ཅན
ཚད་མའི་སྐྱེས་བུ་ཡིན་ཏེ། སྐྱོབ་པ་བླ་ན་མེད་པའི་སྐྱེས་བུ་ཡིན་པའི་
174

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཕྱིར། འདི་ཉིད་ལས། སྐྱོབ་ལས་དེ་ཉིད་དང་བརྟན་དང་། །མ་
ལུས་ཁྱད་པར་མཁྱེན་པར་གྲུབ། ། ཅེས་སོ། ། དེ་ཆོས་ཅན།
སྐྱོབ་པ་བླ་ན་མེད་པ་ཡིན་ཏེ། བདེན་བཞིའི་བླང་དོར་ཐམས་ཅད་
རང་སྟོབས་ཀྱིས་སྟོན་པའི་སྐྱེས་བུ་ཡིན་པའི་ཕྱིར། ཡང་ན་སྐྱོབ། །
བདེན་པ་བཞི་ནི་སྟོན་མཛད་པའོ། ། ། ཞེས་སོ། ། ཡང་དེ་
ཆོས་ཅན། བདེན་བཞིའི་བླང་དོར་ཐམས་ཅད་རང་སྟོབས་ཀྱིས་
-སྟོན་པ་ཡིན་ཏེ། ཤེས་བྱའི་དེ་ཁོ་ན་ཉིད་མཁྱེན་པ་དང་། མཁྱེན་
པ་བརྟེན་པ་དང་། མ་ལུས་པར་མཁྱེན་པའི་བདེ་བར་གཤེགས་པ་
ཡིན་པའི་ཕྱིར། གཤེགས་པ་རྟོགས་པའི་དོན་ཕྱིར་ཏེ། ཞེས་སོ། །
སྟོན་པ་སངས་རྒྱས་བཅོམ་ལྡན་འདས་ཆོས་ཅན། རྟོགས་པ་ཁྱད་
པར་གསུམ་ལྡན་གྱི་བདེ་གཤེགས་ཡིན་ཏེ། རང་ཉིད་ཀྱིས་ཇི་ལྟར་
གཟིགས་པ་ལྟར་གྱི་ཐར་ལམ་བདག་མེད་རྟོགས་པའི་ཤེས་རབ་འཁོར་
བཅས་གཞན་ལ་སྟོན་པར་མཛད་པའི་ཕྱིར། བརྩེ་ལྡན་སྡུག་བསྔལ་
གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད། །ཐབས་
བྱུང་དེ་རྒྱུ་ལྐོག་གྱུར་བ། །དེ་འཆད་པ་ནི་དཀའ་བ་ཡིན། །ཞེས་སོ། །
སྟོན་པ་སངས་རྒྱས་བཅོམ་ལྡན་འདས་ཆོས་ཅན། གྲོལ་ལམ་བདག་
མེད་རྟོགས་པའི་ཤེས་རབ་དེ་གཞན་ལ་ཇི་ལྟ་བ་བཞིན་སྟོན་པ་ཡིན་ཏེ།
སྙིང་རྗེ་ཆེན་པོ་གོམས་པ་མཐར་ཕྱིན་པའི་སྐྱེས་བུ་ཡིན་པའི་ཕྱིར།
དེ་ལྟར་ཡང་། སྐྱོབ་པ་ཉིད་གཟིགས་ལམ་གསུང་བ། །འབྲས་མེད་
ཕྱིར་ན་རྫུན་མི་གསུང་། །ཐུགས་བརྩེ་ལྡན་ཕྱིར་རྩོམ་ཀུན་ཡང་། །
གཞན་གྱི་དོན་དུ་སྦྱོར་ཕྱིར་རོ། ། ཞེས་གསུངས་པའི་ཕྱིར།
གཉིས་པ་བསྟན་བཅོས་ཆེན་པོ་ཚད་མ་རྣམ་འགྲེལ་འདིར་ཚད་
མ་མདོ་ཡི་དོན་ཇི་ལྟར་འཆད་པའི་ཚུལ་ལ་གསུམ། ཚད་མར་གྱུར་
175

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་བཤད་པ། དེ་སྒྲུབ་བྱེད་རྒྱས་པར་བཤད་པ། སློབ་དཔོན་་་་
ཕྱོགས་གླང་གིས་ཚད་མར་གྱུར་པའི་སྒོ་ནས་བཅོམ་ལྡན་འདས་ལ་
བསྟོད་པའི་དགོས་པ་བཤད་པའོ། ། དང་བོ་ལ་གཉིས། ཚད་མ་
བཤད་པ། གྱུར་པ་ཞེས་སྨོས་པའི་དགོས་པ་བཤད་པའོ། ། དང་
པོ་ལ་གཉིས། མཚོན་བྱེད་དཔེའི་ཚད་མ་དང་། མཚོན་བྱ་དོན་གྱི་
ཚད་མའོ། ། དང་བོ་ལ་གཉིས། མི་སླུ་བའི་ཤེས་པ་བསྟན་པ་
དང་། ཟུར་གཉིས་པ་མ་ཤེས་པའི་དོན་གསལ་བར་བྱེད་པ་བསྟན་
པའོ། ། དང་བོ་ལ་གསུམ། དངོས་དང༌། རྩོད་པ་སྤོང་བ།
མི་སླུ་བའི་ངེས་བྱེད་བསྟན་པའོ། ། དང་པོ་ནི། ཚད་མ་སླུ་མེད་
ཅན་ཤེས་པ། །ཞེས་བྱུང་། ཚད་མ་ཞེས་བྱ་བ་ནི། རང་གི་འཇུག་
ཡུལ་དེ་ལ་གསར་དུ་སྨྲ་བ་མེད་པ་ཅན་གྱི་ཤེས་པའོ། ། གཉིས་པ་ལ་
གསུམ། མ་ཁྱབ་པའི་སྐྱོན་སྤངས་པ། ཁྱབ་ཆེ་བ་སྤངས་པ།
ཤེས་པ་ཞེས་སྨོས་པའི་དགོས་པའོ། ། དང་བོ་ནི། དོན་བྱེད་ནུས་
པར་གནས་པ་ནི། །མི་སླུ་སྒྲ་ལས་བྱུང་བ་ཡང་། །མངོན་པར་འདོད་
པ་སྟོན་ཕྱིར་རོ། །སྨྲ་བ་བོ་ཡི་བྱེད་པའི་ཡུལ། །དོན་གང་བློ་ལ་རབ་
གསལ་བ། །དེ་ལ་སྒྲ་ནི་ཚད་མ་ཉིད། །དོན་གྱི་དེ་ཉིད་རྒྱུ་ཅན་མིན། །
ཞེས་གསུངས། གལ་ཏེ་ཡུལ་དེ་ལ་ཚད་མ་ཡིན་ན། ཡུལ་དེ་ལ་མི་
སླུ་བ་དང་མ་འཁྲུལ་བ་ཡིན་དགོས་ན། རྗེས་དཔག་ཚད་མ་ལ་མ་
ཁྱབ་སྟེ། རྗེས་དཔག་ཚད་མ་ནི་དོན་སྤྱི་དོན་དུ་འཁྲུལ་བའི་བློ་ཡིན་
པའི་ཕྱིར་ཞེ་ན། རྗེས་དཔག་ནི་ཡུལ་དེ་ཡི་དོན་སྤྱི་ལ་འཁྲུལ་བས་དེ་
ལ་མི་སླུ་མིན་ཡང་དོན་ལ་མི་སླུ་བ་ཡིན་ཏེ། དཔེར་ན། མེས་བཙོ་
སྲེག་གི་དོན་བྱེད་ནུས་པར་རྟོག་པའི་རྗེས་དཔག་གིས་ཇི་ལྟར་བཟུང་
བ་ལྟར་འཇུག་ཡུལ་མེའི་སྟེང་དུ་ཡང་དེ་ལྟར་དོན་བྱེད་ནུས་པར་་་་
176

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
གནས་པ་ནི། རང་གི་འཇུག་ཡུལ་ལ་མི་སླུ་བའི་དོན་ཡིན་པའི་ཕྱིར།
ངག་གི་རྣམ་པར་རིག་བྱེད་ཀྱི་སྒྲ་ཐོས་པ་ལས་བྱུང་བའི་སྒྲ་བྱུང་ཚད་མ་
དེ་ཡང་སྨྲ་བ་བོ་ལ་བསམ་པ་དེ་ཡོད་ན་དེ་ལ་ཚད་མ་ཡིན་ཏེ། སྨྲ་བ་
བོས་གང་མངོན་པར་བརྗོད་པར་འདོད་པ་དེ་ཡི་ངག་གི་རིག་བྱེད་ཀྱི་
སྒྲ་དེས་ཉན་པ་པོ་ལ་བསམ་པ་དེ་སྟོན་པའི་ཕྱིར་རོ། ། དེ་ཡང་ཡིན་
ཏེ། སྨྲ་བ་བོ་ཡི་བརྗོད་འདོད་ཀྱི་བྱེད་པ་འཇུག་པའི་ཡུལ་ཅན་གྱི་
བསམ་དོན་གང་ཡིན་པ་དེ། ཉན་པ་བོའི་ཡིད་བློ་དེ་ལ་རབ་ཏུ་་
གསལ་བ་ཡིན་པའི་ཕྱིར། དེས་ནས་སྨྲ་བ་བོའི་བསམ་དོན་དེ་ལ་སྒྲ་
ནི་ཚད་མ་ཉིད་ཡིན་ནོ། ། རྣམ་འགྲེལ་རྒྱན་ལས། སྒྲའི་ཡུལ་ཅན་
གྱི་ཤེས་པ་ནི་མངོན་པར་འདོད་པ་སྟོན་པར་བྱེད་པའི་ཕྱིར་ཚད་མ་
ཡིན་ཏེ། མངོན་པར་བསམ་པའི་དོན་བྱེད་པའི་རང་བཞིན་སྟོན་
པར་བྱེད་པ་ཉིད་མི་སླུ་བ་ཡིན་ནོ། ། ཞེས་དང་། མངོན་པར་
འདོད་ལ་སླུ་མེད་ཕྱིར། ། → ཐམས་ཅད་ཚད་མ་ཡིན་པར་བརྗོད། །
ཅེས་སོ། ། གཞན་སྡེ་ཕལ་མོ་ཆེས། ཚད་མ་ལ་མངོན་སུམ་དང་
རྗེས་དཔག་གང་རུང་གིས་མ་ཁྱབ་སྟེ། རྗོད་བྱེད་ཀྱི་སྒྲ་ལས་བརྗོད་
བྱ་རྟོགས་པའི་བློ་ནི་སྒྲ་བྱུང་ཚད་མ་ཡིན་ལ། སྒྲ་བྱུང་ཚད་མ་དེ་ནི་
རྟགས་ལ་བརྟེན་པའི་རྗེས་དཔག་ཀྱང་མིན་ལ། ལྐོག་ཏུ་གྱུར་བའི་
ཡུལ་ཅན་ཡིན་པས་མངོན་སུམ་ཡང་མ་ཡིན་པའི་ཕྱིར། ཞེས་ཟེར་
རོ། ། འདི་མི་འཐད་དེ། རྗོད་བྱེད་ཀྱི་སྒྲ་དེ་དག་ལ་བརྟེན་ནས་
བརྗོད་བྱ་དེ་རྟོགས་མི་ནུས་པའི་ཕྱིར། དེར་ཐལ། སྒྲ་དེ་དག་
བརྗོད་དོན་དེ་མེད་ན་མི་འབྱུང་བའི་འབྲེལ་བ་མ་གྲུབ་པའི་ཕྱིར
དེ་ཡང་ཡིན་ཏེ། ས་ཕྱོགས་གང་ལ་ལ་ན་རྗོད་བྱེད་ཀྱི་སྒྲ་དེ་ཡོད་ཀྱང་
བརྗོད་བྱའི་དོན་མེད་པ་མཐོང་བའི་ཕྱིར་དང་། ས་ཕྱོགས་ལ་ལར་
177

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྒྲ་དེ་ཡི་བརྗོད་བྱ་ཡོད་ཀྱང་དེ་མེད་པ་ཡང་མཐོང་བའི་ཕྱིར་རོ།
ཞེས་སློབ་དཔོན་ཡེ་ཤེས་བཟང་བོས་གསུང་ངོ༌། ། དེས་ན་སྒྲ་བྱུང་
ཚད་མ་ཞེས་པ་ནི། དཔེར་ན། ཆུ་ལོངས་ཤོག་ཅེས་པའི་སྒྲ་ནི།
དེ་སྐད་སྨྲ་བ་པོའི་རྒྱུད་ལ་ཆུ་འདོད་པའི་བསམ་པ་ཡོད་པར་སྒྲུབ་པའི་
རྟགས་ཡང་དག་ཡིན་ལ། རྟགས་དེ་ལ་བརྟེན་ནས་སྐྱེས་པའི་རྗེས་
དཔག་ནི་སྒྲ་བྱུང་ཚད་མ་ཡིན་ནོ། ། རྗོད་བྱེད་རྣམ་དག་གི་སྒྲ་དེ་
དག་སྨྲ་བ་པོའི་རྒྱུད་ལ་དེ་ལྟ་བུའི་བསམ་པ་ཡོད་པར་བསྒྲུབ་པ་ལ་ལྟོས་
ནས་སྒྲུབ་བྱེད་ཚད་མ་ཡིན་པས། དེ་ལྟ་བུའི་སྒྲ་བྱུང་ཚད་མ་ནི་རྗེས་
སུ་དཔག་པར་འདུས་ལ། དེའི་ཕྱིར་རྗོད་བྱེད་ཀྱི་སྒྲ་རྣམས་བརྗོད་
འདོད་ཀྱི་བསམ་པ་ལ་ལྟོས་ནས་སྒྲུབ་བྱེད་ཚད་མ་ཡིན་ནོ། ། ཞེས་
སློབ་དཔོན་ཆོས་མཆོག་གིས་གསུངས་སོ། ། སློབ་དཔོན་ལྷ་དབང་
བློའི་འགྲེལ་བ་ལས། གལ་ཏེ་འདི་ལྟར་མི་སླུ་བ་ཚད་མ་ཉིད་ཡིན་ན།
དེ་དང་དེ་སྒྲ་ལས་བྱུང་བ་ལ་མེད་པའི་ཕྱིར་ཚད་མར་མི་འགྱུར་ན་ཡང་
འདོད་པ་དེས་ན། ཁྱབ་པ་མེད་པའི་མཚན་ཉིད་ཀྱི་སྐྱོན་དུ་འགྱུར་
རོ་ཞེ་ན། ཁྱབ་པ་མེད་པ་དེ་ནི་མ་ཡིན་ནོ། ། དེ་ལྟར་ན་གང་ལ་
འདིའི་འཁྲུལ་བ་རབ་ཏུ་སྟོན་པ་དེ་ལ་ཚད་མར་འདོད་པ་མ་ཡིན་གྱི།
འོན་ཀྱང་སྒྲ་ལས་བྱུང་བ་ཡང་། །བསམ་པ་དག་ནི་སྟོན་ཕྱིར་རོ། །
མི་སླུ་བ་ཡིན་ཏེ་ཞེས་བྱ་བ་རྗེས་སུ་འཇུག་གོ། སྐྱེ་བུའི་བསམ་པ་སྟོན་
པར་བྱེད་པ་དེ་ལྟར་ན་དེ་སྟོན་པའི་ཕྱིར། འདི་ནི་ཚད་མ་ཉིད་ཡིན་
ནོ། ། ཞེས་སོ། ། དེའི་ཕྱིར་ཕྱི་རོལ་བས་རྗོད་བྱེད་ཀྱི་སྒྲ་དེ་དག་
ནི། བརྗོད་བྱའི་དོན་གྱི་དེ་ཁོ་ན་ཉིད་གོ་བར་བྱེད་པའི་རྒྱུ་མཚན་
ཅན་འབྲས་རྟགས་ཡང་དག་ཏུ་འདོད་པ་ནི་འཐད་པ་མིན་ནོ། །
གཉིས་པ་ཁྱབ་ཆེ་བ་སྤངས་པ་ནི། བཟུང་བ་འཛིན་ཕྱིར་ཀུན་རྫོབ་
178

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ནི། །མི་འདོད་ཅེས་བྱུང་། རང་གི་ཡུལ་ལ་མི་སླུ་བ་ཚད་མ་ཡིན་ན།
དྲན་ཤེས་སོགས་ཀྱང་ཚད་མར་འགྱུར་རོ་ཞེ་ན། རང་འདྲེན་བྱེད་ཀྱི་
ཚད་མ་སྔ་མའི་བཟུང་ཟིན་པ་སླར་ཡང་འཛིན་པའི་ཕྱིར་ན། བློ་
ཀུན་རྫོབ་པ་དྲན་པ་བཅད་ཤེས་སོགས་ནི་ཚད་མར་མི་འདོད་དོ། །
སྒྲ་ལས་བྱུང་བ་ཡང་། །མངོན་པར་འདོད་པ་སྟོན་ཕྱིར་རོ། །སྨྲ་བ་པོ་
ཡི་བྱེད་པའི་ཡུལ། །དོན་གང་བློ་ལ་རབ་གསལ་བ། །དེ་ལ་སྒྲ་ནི་ཚད་
མ་ཉིད། །ཅེས་པའི་དོན། མཁས་པ་ཁ་ཅིག ངག་སྨྲ་བའི་རྟགས་
ལས་ལྷས་སྦྱིན་སེམས་ཡོད་དུ་རྟོགས་པའི་སྒྲ་ལས་བྱུང་བའི་རྗེས་དཔག་
དེ་ཡང་དོན་དུ་གཉེར་བྱ་འཇུག་ཡུལ་མངོན་པར་འདོད་པའི་ལྷས་སྦྱིན་
ལ་སེམས་ཡོད་པར་སྟོན་པའི་ཕྱིར་ན། དེ་རང་གི་འཇུག་ཡུལ་ལ་མི་
སླུ་བར་གྲུབ་སྟེ། རང་སྨྲ་བ་བོའི་ངག་གི་བྱེད་པའི་ཡུལ་བརྗོད་དོན་
གང་ཡིན་པ་དེ་བློ་ལ་རབ་ཏུ་གསལ་བར་སྣང་བ་ཡོད་པར་སྒྲུབ་པ་ལ་
རྗོད་བྱེད་ཀྱི་སྒྲ་རྣམས་ནི་ཚད་མ་དང་ལྡན་པའི་སྒྲུབ་བྱེད་ཡང་དག་
ཉིད་དུ་འདོད་པ་ཡིན་ནོ། ། དེ་ལྟར་ཡིན་ན་རྗོད་བྱེད་ཀྱི་ངག་དེ་
ཉིད་བརྗོད་བྱའི་དོན་གྱི་སྒྲུབ་བྱེད་དུ་ཡང་འགྱུར་རོ་ཞེ་ན། དེ་ལྟར་
ཡང་མ་ཡིན་ནོ་ཞེས་བསྟན་པའི་ཕྱིར། དོན་གྱི་དེ་ཉིད་རྒྱུ་ཅན་་་་་
མིན། །ཞེས་སྨོས་སོ། ། ཞེས་དང༌། གལ་ཏེ་མི་སླུ་བའི་ཤེས་པ་
ཚད་མའི་མཚན་ཉིད་ཡིན་ན། གཟུགས་འཛིན་མངོན་སུམ་གྱི་རྗེས་
སུ་སྐྱེས་པའི་གཟུགས་འཛིན་རྟོགས་པ་ལ་ཁྱབ་ཆེ་བའི་སྐྱོན་ཡོད་དོ་ཞེ་
ན། བཟུང་བ་འཛིན་ཕྱིར་ཀུན་རྫོབ་ནི། ། མི་འདོད། ཅེས་་་་་
གསུངས་པར་བཤད་དོ། ། གསུམ་པ་ཤེས་པ་ཞེས་སྨོས་པའི་དགོས་
པ་བཤད་པ་ནི། བློ་ནི་ཚད་མ་ཉིད། །བླང་དང་དོར་བྱའི་དངོས་པོ་
ཡི། །འཇུག་ལ་དེ་གཙོ་ཡིན་ཕྱིར་དང་། །ཡུལ་རྣམ་ཅན་ནི་ཐ་དད་
179 --

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པས། །བློ་ཡི་རྟོགས་པ་ཐ་དད་ཕྱིར། །དེ་ཡོད་ན་འདི་ཡོད་ཕྱིར་རོ། །
རང་ལས་རང་གི་ངོ་བོ་རྟོགས། ། ཐ་སྙད་ལས་ནི་ཚད་མ་ཉིད། །
བསྟན་བཅོས་རྨོངས་པ་བཟློག་བྱེད་ཡིན། །ཞེས་བྱུང་། དེས་ན་་
རང་ཡུལ་ལ་གསར་དུ་མི་སླུ་བའི་བློ་ནི་ཚད་མ་ཉིད་ཡིན་ཏེ། བླང་
བར་བྱ་བ་དང་དོར་བར་བྱ་བའི་དངོས་པོ་ལ་རང་བློའི་དཔྱད་སྟོབས་
ཀྱིས་འཇུག་ཡུལ་ལ་ཚད་མ་དེ་ཉིད་གཙོ་བོ་ཡིན་པའི་ཕྱིར་དང༌། སྒྲོ་
འདོགས་གསར་དུ་གཅོད་པའི་ཚད་མའི་ཡུལ་གྱི་རྣམ་པ་ཅན་ནི་ཐ་
དད་པས་བློ་ཡིས་ཡུལ་རྟོགས་པའང་ཐ་དད་དུ་བརྗོད་པའི་ཕྱིར་རོ། །
དེ་ཡང་ཡིན་ཏེ། དོན་གྱི་རྣམ་པ་ཤར་བའི་བློ་དེ་ཡོད་ན། དོན་
རྟོགས་པའི་བློ་འདི་ཡང་ཡོད་པའི་ཕྱིར་རོ། ། དེ་ལྟར་གསར་དུ་མི་
སླུ་བའི་རིག་པ་ཚད་མའི་མཚན་ཉིད་ཡིན་ན། ཚད་མ་དེ་དག་རང་
ཡུལ་ལ་མི་སླུ་བ་ཡིན་པར་ཚད་མ་རང་གིས་ངེས་སམ། གཞན་གྱིས་
ངེས་ཞེ་ན། ཚད་མ་ཐམས་ཅད་རང་ལ་ངེས་པའམ་གཞན་ལས་ངེས་
པས་མ་ཁྱབ་སྟེ། གཟུགས་འཛིན་མིག་ཤེས་ཚད་མ་ལྟ་བུ་རང་མྱོང་
བའི་རང་རིག་ལས་རང་གི་ངོ་བོ་རྟོགས་ཤིང་། རང་གི་རྗེས་སུ་བྱུང་
བའི་ཐ་སྙད་པའི་ཚད་མ་ལས་ནི། གཟུགས་འཛིན་མིག་ཤེས་རང་
ཉིད་གཟུགས་ལ་ཚད་མ་ཉིད་ཡིན་པར་རྟོགས་པའི་ཕྱིར། དེ་ལྟར་
ཚད་མ་རང་ཉིད་དང་ཕྱིས་འབྱུང་གི་ཐ་སྙད་པའི་ཚད་མ་ལས་ནི་ཚད་
མ་དང་ཚད་མིན་སོ་སོར་ངེས་ནུས་ན། བསྟན་བཅོས་བརྩམས་པ་
དོན་མེད་དུ་འགྱུར་རོ་ཞེ་ན། མི་འགྱུར་ཏེ། བསྟན་བཅོས་ནི་ཚད་
མའི་མཚན་ཉིད་སོགས་ལ་རྨོངས་པ་བཟློག་བྱེད་ཡིན་པའི་ཕྱིར།
གཉིས་པ་མཚན་ཉིད་ཀྱི་ཕྱོགས་གཅིག་བསྟན་པ་ནི། མ་ཤེས་དོན་གྱི་
གསལ་བྱེད་ཀྱང་། །རང་གི་ངོ་བོ་རྟོགས་འོག་ཏུ། །སྤྱི་ཡི་རྣམ་པར་
180

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཤེས་པ་ཐོབ། །རང་གི་མཚན་ཉིད་མི་ཤེས་པ། །ཤེས་པ་གང་ཡིན་
ཞེས་དགོངས་ཕྱིར། །རང་གི་མཚན་ཉིད་དཔྱད་ཕྱིར་རོ། ། ཞེས་
བྱུང་། མི་སླུ་བའི་ཤེས་པ་ཙམ་ཞིག་ཚད་མའི་མཚན་ཉིད་ཡིན་ནམ་
ཞེ་ན། མ་ཡིན་ཏེ། སྔར་མ་ཤེས་པའི་དོན་གྱི་རྣམ་པ་དང་པོར་
གསལ་བར་བྱེད་པ་ཉིད་ཀྱང་ཚད་མའི་མཚན་ཉིད་ཀྱི་ཕྱོགས་གཅིག་
ཡིན་པའི་ཕྱིར། ཚད་མའི་སྐད་དོད། པྲ་མཱ་ཎ། ཞེས་པ་སྟེ།
པྲ་ཞེས་པ་ནི། བོད་སྐད་དུ་དང་བོ་དང་། རབ་སོགས་ལ་འཇུག་
ཅིང་། མཱ་ཎ། ཞེས་པ་འཇལ་བ་ལ་འཇུག་པས་དང་བོར་འཇལ་
བའམ་གསར་དུ་རྟོགས་ཞེས་པའི་དོན་འགྱུར་དུ་མཛད་ནས།
ཤེས་དོན་གྱི་གསལ་བྱེད་ཀྱང་། །ཞེས་པས་ཁྱད་པར་གཉིས་པ་འདི་
བསྟན་པ་ཡིན་ནོ། ། ཁ་ཅིག་ན་རེ། རང་ཡུལ་གསར་དུ་རིག་པ་
ཚད་མ་ཡིན་ན། སྔོ་འཛིན་མིག་ཤེས་ཀྱི་ཚད་མའི་དྲངས་པའི་བཅད་
ཤེས་ཀྱང་ཚད་མར་འགྱུར་ཏེ། སྔོ་འཛིན་མིག་ཤེས་ཚད་མས་སྔོ་
སོགས་རང་གི་ངོ་བོ་རྟོགས་པའི་འོག་ཏུ་སྔོན་པོ་སྤྱི་ཡི་མཚན་ཉིད་་
རྟོགས་པའི་བཅད་ཤེས་ཀྱི་ངོ་བོར་གྱུར་པའི་རྣམ་པར་ཤེས་པ་ཞིག་སྐྱེ་
ཞིང་ཐོབ་ལ། བཅད་ཤེས་དེས་སྔོན་པོ་སྤྱིའི་མཚན་ཉིད་གསར་དུ་
རྟོགས་པའི་ཕྱིར་ཞེ་ན། མི་འཐད་དེ། སྔོན་པོ་ལ་ཚད་མ་ཡིན་ན་
སྔོན་པོ་རང་གི་མཚན་ཉིད་སྔར་མི་ཤེས་པ་གསར་དུ་ཤེས་པ་གང་ཡིན་
པ་ཞིག་དགོས་ཞེས་སློབ་དཔོན་ཕྱོགས་གླང་སོགས་ཀྱིས་དགོངས་པའི་
ཕྱིར་ཏེ། སྔོན་པོ་ལ་ཚད་མ་ཡིན་ན་ནི་སྔོན་པོ་རང་གི་མཚན་ཉིད་ལ་
དཔྱད་ནས་འཇུག་པ་ཞིག་ཡིན་དགོས་པའི་ཕྱིར་རོ། ། སློབ་དཔོན་
ལྷ་དབང་བློ་ནི། བསླུ་བ་མེད་པའི་ཤེས་པ་འདི་ཚད་མའི་མཚན་
ཉིད་གཅིག་ཡིན་ལ། མ་ཤེས་དོན་གསལ་གྱི་རིག་པ་འདིར་ཡང་ཚད་
181

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མའི་མཚན་ཉིད་གཉིས་པ་ཡིན་ནོ་ཞེས་གསུངས་ལ། སློབ་དཔོན་
རྒྱན་མཁན་པོ་ནི། མི་སླུ་བའི་རིག་པ་ཐ་སྙད་པའི་ཚད་མའི་མཚན་
ཉིད་དང་། མ་ཤེས་དོན་གསལ་གྱི་རིག་པ་དོན་དམ་པའི་ཚད་མའི་
མཚན་ཉིད་བསྟན་པར་གསུངས་ཏེ། འདི་ནི་རྣམ་འགྲེལ་རྒྱན་གྱིས་
བཤད་པ་དང་ཕལ་ཆེར་མཚུངས་སོ། ། གཉིས་པ་དཔེའི་ཚད་མ་
དང་འདྲ་བའི་དོན་གྱི་ཚད་མ་ནི། དེ་ལྡན་བཅོམ་ལྡན་ཚད་མ་་་་
ཉིད། །ཅེས་བྱུང་། བདེན་པ་བཞིའི་གནས་ལུགས་ཀུན་མངོན་སུམ་
དུ་མཁྱེན་པའི་ཚད་མ་དེ་དང་ལྡན་པས་ན། བཅོམ་ལྡན་འདས་ནི་
བླང་དོར་གྱི་ཡུལ་ཀུན་ལ་ཚད་མ་ཉིད་ཡིན་ནོ། ། གཉིས་པ་ཚད་
མར་གྱུར་པ་ཞེས་སྨོས་པའི་དགོས་པ་བཤད་པ་ལ་གཉིས། དངོས་
དང༌། རྩོད་པ་སྤོང་བའོ། ། དང་བོ་ནི། མ་སྐྱེས་པ་ནི་བཟློག་
དོན་དུ། །གྱུར་པ་ཉིད་གསུང་དེ་ཡི་ཕྱིར། །སྒྲུབ་བྱེད་ལ་ལྟོས་ཚད་
ཡིན་རིགས། །ཞེས་གསུངས། ཚད་མ་མདོའི་མཆོད་བརྗོད་ལས་
བཅོམ་ལྡན་འདས་ལ་བསྟོད་པའི་སྐབས་སུ་ཚད་མར་གྱུར་པ་ཞེས་
གསུངས་པ་ནི། རྒྱུ་ལས་མ་སྐྱེས་པ་རྟག་པ་རང་བྱུང་གི་ཚད་མ་ནི་
ཡོད་པར་འདོད་པའི་ལོག་རྟོག་བཟློག་པའི་དོན་དུ་བཅོམ་ལྡན་འདས་
དེ་ཚད་མར་གྱུར་པ་ཉིད་དུ་གསུངས་པ་ཡིན་ནོ། ། དེ་ཡི་ཕྱིར་ཚད་
མའི་སྐྱེས་བུར་སྒྲུབ་བྱེད་ཀྱི་གཏན་ཚིགས་ཡང་དག་ལ་ལྟོས་ནས་བཅོམ་
ལྡན་འདས་ཚད་མའི་སྐྱེས་བུ་ཡིན་པར་རིགས་པར་བྱ་ཡི། རང་
འགར་དེ་ལྟར་གསུངས་པ་ནི་མ་ཡིན་ནོ། ། ཚད་མ་མདོའི་རང་
འགྲེལ་ལས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་
བདེ་གཤེགས་སྐྱོབ་ལ་ཕྱག་འཚལ་ལོ། །ཚད་མར་བསྒྲུབ་ཕྱིར་རང་གི་
གཞུང་ཀུན་ལས། །བཏུས་ཏེ་སྣ་ཚོགས་འཐོར་རྣམས་འདིར་གཅིག་
182

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བྱ། །འདིར་ཡང་རབ་ཏུ་བྱེད་པའི་དང་བོར་རྒྱུ་དང་འབྲས་བུ་ཕུན་
སུམ་ཚོགས་པའི་ཚད་མར་གྱུར་བ་ཉིད་ཀྱིས་བཅོམ་ལྡན་འདས་ལ་
བསྟོད་པ་བརྗོད་པ་ནི། གུས་པ་བསྐྱེད་པར་བྱ་བའི་དོན་དུའོ། །
དེ་ལ་རྒྱུ་ནི་བསམ་པ་དང་སྦྱོར་བ་ཕུན་སུམ་ཚོགས་པའོ། ། བསམ་
པ་ནི་འགྲོ་བ་ལ་ཕན་པར་བཞེད་པའོ། ། སྦྱོར་བ་ནི་འགྲོ་བ་ལ་
བསྟན་པ་སྟོན་པའོ།། འབྲས་བུ་ནི་རང་དང་གཞན་གྱི་དོན་ཕུན་
སུམ་ཚོགས་པའོ། ། རང་དོན་ཕུན་སུམ་ཚོགས་པ་ནི་བདེ་བར་
གཤེགས་པ་ཉིད་ཀྱིས་ཏེ། དོན་གསུམ་ཉེ་བར་བླང་བར་བྱའོ།
རབ་ཏུ་མཛེས་པའི་དོན་ནི་སྐྱེས་བུ་གཟུགས་ལེགས་པ་བཞིན་ནོ། །
ཕྱིར་མི་ལྡོག་པའི་དོན་ནི་རིམས་ནད་ལེགས་པར་བྱུང་བ་བཞིན་ནོ། །
མ་ལུས་པའི་དོན་ནི་བུམ་པ་ལེགས་པར་གང་བ་བཞིན་ཏེ། དོན་
གསུམ་པོ་དེ་ཡང་ཕྱི་རོལ་འདོད་ཆགས་དང་བྲལ་བ་དང་། སློབ་པ་
དང་། མི་སློབ་པ་རྣམས་ལས་རང་དོན་ཕུན་སུམ་ཚོགས་པ་ཁྱད་
པར་དུ་བྱ་བའི་ཕྱིར་རོ། ། གཞན་དོན་ཕུན་སུམ་ཚོགས་པ་ནི།
སྒྲོལ་བའི་དོན་གྱིས་ན་སྐྱོབ་པ་ཉིད་དོ། ། དེ་ལྟ་བུའི་ཡོན་ཏན་ཅན་
གྱི་སྟོན་པ་ལ་ཕྱག་འཚལ་ནས། ཚད་མར་སྒྲུབ་པར་བྱ་བའི་ཕྱིར་
རང་གི་རབ་ཏུ་བྱེད་པ་རིགས་པའི་སྒོ་ལ་སོགས་པ་རྣམས་འདིར་་་་
གཅིག་ཏུ་བཏུས་ཏེ། ཚད་མ་ཀུན་ལས་བཏུས་པ་རྩོམ་པར་བྱའོ། །
གཞན་གྱི་ཚད་མ་དགག་པར་བྱ་བའི་ཕྱིར་དང་། རང་གི་ཚད་མའི་
ཡོན་ཏན་བརྗོད་པར་བྱ་བའི་ཕྱིར་ཏེ། གང་གི་གཞལ་བྱ་རྟོགས་པ་
ནི་ཚད་མ་ལ་རག་ལས་པ་ཡིན་ལ། འདི་ལ་ཡང་ལོག་པར་རྟོག་པ་
མང་བས་ནའོ། ། དེ་ལ་མངོན་སུམ་དང་ནི་རྗེས་སུ་དཔག ཚད་
མ་གཉིས་ཁོ་ནའོ། གང་གི་ཕྱིར་ཞེ་ན། མཚན་ཉིད་གཉིས་གཞལ་
183

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱ། རང་དང་སྤྱིའི་མཚན་ཉིད་དག་ལས་གཞན་པའི་མཚན་ཉིད་
གཞལ་བར་བྱ་བ་གཞན་ནི་མེད་དོ། ། རང་གི་མཚན་ཉིད་ཀྱི་ཡུལ་
ཅན་ནི་མངོན་སུམ་ཡིན་ལ། སྤྱིའི་མཚན་ཉིད་ཀྱི་ཡུལ་ཅན་ནི་རྗེས་
སུ་དཔག་པའོ་ཞེས་ཤེས་པར་བྱའོ། ། ཞེས་གསུངས་སོ། ། སློབ་
དཔོན་གྱིས། འདི་ལ་ཡང་ལོག་པར་རྟོགས་པ་མང་བས་ནའོ། །
ཞེས་གསུངས་པ་ལྟར་ཚད་མའི་གྲངས་ངེས་ལ་འདོད་ཚུལ་མང་སྟེ།
བུ་སྟོན་རིན་པོ་ཆེའི་ཚད་མ་རྣམ་ངེས་ཊཱིཀ་ཚིག་དོན་རབ་གསལ་ལས།
གྲངས་ཅན་པས་མངོན་རྗེས་ཚད་མ་གཉིས་ཀྱི་སྟེང་དུ་སྒྲས་བསྐྱེད་པ་
ལྐོག་ཏུ་གྱུར་པའི་དོན་གྱི་ཡུལ་ཅན་གྱི་ཤེས་པ་སྒྲ་ལས་བྱུང་བའི་ཚད་མ་
དང་གསུམ་འདོད། རིག་པ་ཅན་ནི་དེ་གསུམ་གྱི་སྟེང་དུ། བ་མིན་
མཐོང་ནས་སྲོག་ཆགས་འདི་འདྲ་བ་ནི་ལང་ངོ་ཞེས་ལྐོག་གྱུར་གྱི་བ་
ལང་ལ་འདྲ་བར་འཛིན་པ་ལྟ་བུ་ལྐོག་གྱུར་ལ་འདྲ་བ་ཡོངས་སུ་གཅོད་
པ་དཔེ་ཉེ་བར་འཇལ་བའི་ཚད་མ་དང་བཞིར་འདོད། དཔྱོད་པ་པོ་
ནི་མངོན་སུམ་རྗེས་དཔག་གཉིས་དང་སྒྲ་བྱུང་ཚད་མ་དང་དཔེ་ཉེར་
འཇལ་དང་རང་དོན་གྱི་གོ་བའི་ཚད་མ་དང་དངོས་པོ་མེད་པའི་ཚད་
མ་སྟེ་དྲུག་འདོད་པ་ལ། སྒྲ་བྱུང་ལ་སྐྱེས་བུས་མ་བྱས་པའི་སྒྲ་དང་།
ཡིད་ཆེས་པའི་སྐྱེས་བུའི་ཚིག་ལ་བརྟེན་པ་གཉིས་རི་ཁྲོད་རྗེས་བཤད།
དོན་གྱི་གོ་བ་ནི། མཐོང་བའམ་ཐོས་པའི་དོན་གཞན་དུ་མི་འཐད་
པའི་ཕྱིར་མ་མཐོང་བ་རྟོགས་པ་སྟེ། མངོན་སུམ་གྱིས་མེས་བསྲེག་པ་
ཉམས་སུ་མྱོང་བས། བསྲེག་ནུས་སུ་རྟོགས་པ་མངོན་སུམ་སྔོན་དུ་
འགྲོ་བ་ཅན་དང་། རྗེས་དཔག་སྔོན་དུ་འགྲོ་བ་ཅན་ནི། ཉི་མ་
ཡུལ་གཞན་དུ་ཕྱིན་པས་འགྲོ་བར་དཔག་པས་འགྲོ་བའི་ནུས་པ་ཡོད་
པར་རྟོགས་པ་དང་། སྒྲ་བྱུང་སྔོན་དུ་འགྲོ་བ་ནི། བཅུད་ལེན་མ་
184

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
གྲུབ་པའི་ལྷས་སྦྱིན་ཚོན་པོ་ཉིན་པར་ཟས་མི་ཟ་བས་མཚན་མོ་ཟ་བར་
རྟོགས་པ་དང་། ཉེར་འཇལ་སྔོན་དུ་འགྲོ་བ་ཅན་ནི། བ་མིན་དང་
འདྲ་བར་ཤེས་པས། ཤེས་པས་བཟུང་ནུས་སུ་རྟོགས་པ་དང་།
དོན་གྱི་གོ་བ་སྔོན་དུ་འགྲོ་བ་ནི། སྒྲས་བརྗོད་བྱ་སྟོན་ནུས་པར་་
རྟོགས་པས་སྒྲ་ལ་བརྟག་པར་རྟོགས་པ་དང་། དངོས་པོ་མེད་པ་
སྔོན་དུ་འགྲོ་བ་ནི། ནག་པ་མ་ཤི་ལ་ཁྱིམ་ན་མེད་པས་ཕྱིར་ན་ཡོད་
པར་རྟོགས་པ་དང་དྲུག་བཤད་དོ། ། ཞེས་དང༌། ཙ་ར་ཀ་པ་ནི་
མངོན་སུམ་དང༌། རྗེས་དཔག་དང༌། ལུང་དང་། རིགས་པ་
དང་། མི་དམིགས་པ་དང་། སྲིད་པ་དང་། ཞེས་གྲགས་པ་་
དང་། སྙམ་སེམས་པ་སྟེ་བརྒྱད་འདོད་དེ། དེ་ལ་སྲིད་པ་ནི
ཚོགས་པ་ཡོད་པར་རྟོགས་ན་ཚོགས་པ་ཅན་ཡོད་པར་རྟོགས་པ་སྟེ།
སྟོང་ཡོད་པར་རྟོགས་ན་བརྒྱ་ཡོད་པར་རྟོགས་པ་ལྟ་བུའོ། ། སྨྲ་བ་
བོས་བསྟན་པའི་གྲགས་བརྒྱུད་པ་སྟེ། ཤིང་ལྗོན་པ་ལ་གནོད་སྦྱིན་
གནས་སོ་ཞེས་པ་ལྟ་བུ་གྲགས་པ་དང་། སྙམ་སེམས་པ་ནི་ཡུལ་ངེས་
པ་མེད་པར་གློ་བུར་དུ་ཡོད་པ་དང་མེད་པ་སྟོན་པའི་ཤེས་པ་སྟེ། དེ་
རིང་ནི་བདག་གི་མང་བོ་འོང་ངོ་སྙམ་པ་ལ་དེ་ཁོ་ན་ལྟར་འོངས་པ་ལྟ་
བུ་སྟེ་བརྒྱད་འདོད་ལ་ཞེས་དང༌། རི་ཁྲོད་རྗེ་ན་རེ། སྒྲ་ལས་བྱུང་
བའི་མཚན་ཉིད་ནི། སྒྲའི་ཤེས་པ་ལས་བསྐལ་བའི་དོན་ཤེས་པ་ཡིན་
ཟེར་རོ། ། དེ་ལ་གྲངས་ཅན་དང་རིག་པ་ཅན་ནི། སྐྱེས་བུས་
བྱས་པས་ལུང་དང་། དཔྱོད་པ་བ་ནི། མ་བྱས་པ་རིག་བྱེད་ཀྱི་
སྒྲས་བསྐྱེད་པ་ཚད་མར་འདོད། ཅེས་དང་། དེ་ཡང་རྗོད་བྱེད་
ཀྱིས་བརྗོད་བྱ་དཔོག་པ་མིན་གྱི། འབྲས་བུས་རྒྱུ་དཔོག་པ་ཡིན་པས་
རྗེས་དཔག་ཏུ་འདུས་སོ། ། ཞེས་གསུངས་སོ། ། རྣམ་འགྲེལ་
185

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྒྱན་ལས། འདིར་བཅོམ་ལྡན་འདས་ཉིད་ཚད་མ་ཡང་དག་པར་
སྒྲུབ་པ་ཡིན་ནོ། ། དེ་ལ་རྒྱུ་ནི་ཐ་སྙད་པའི་ཚད་མ་ལ་ལྟོས་ནས།
བསམ་པ་དང་སྦྱོར་བ་ཕུན་སུམ་ཚོགས་པའོ། ། བསམ་པ་ནི་འགྲོ་
བ་ལ་ཕན་པར་བཞེད་པ་ཉིད་ཡིན་ལ། སྦྱོར་བ་ནི་འགྲོ་བ་ལ་སྟོན་
པའི་ཕྱིར་སྟོན་པ་ཉིད་དོ། ། འབྲས་བུ་ནི་རང་གཞན་གྱི་དོན་ཕུན་
སུམ་ཚོགས་པའོ། ། རང་གི་དོན་ཕུན་སུམ་ཚོགས་པ་ནི། དོན་
རྣམ་པ་གསུམ་བཟུང་བས་ན་བདེ་བར་གཤེགས་པ་ཉིད་ཀྱིས་ཏེ།
ལེགས་པ་ནི་གཟུགས་བཟང་བ་བཞིན་ནོ། ། སླར་མི་ལྡོག་པའི་
དོན་ནི་རིམས་ནད་ལེགས་པར་བྱང་བ་བཞིན་ནོ། ། མ་ལུས་པའི་
དོན་ནི་བུམ་པ་ལེགས་པར་གང་བ་བཞིན་ནོ། ། གཞན་གྱི་དོན་
ཕུན་སུམ་ཚོགས་པ་ནི། འགྲོ་བ་སྒྲོལ་བའི་ཕྱིར་སྐྱོབ་པ་ཉིད་དོ། །
ཞེས་སོ། ། དེ་ལྟར་ན་སྟོན་པ་ཐུབ་པའི་དབང་བོ་ཅན། ཚད་
མའི་སྐྱེས་བུ་ཡིན་ཏེ། བདེན་པ་བཞིའི་བླང་དོར་ཐམས་ཅད་རང་
སྟོབས་ཀྱིས་སྟོན་པའི་སྐྱེས་བུ་ཡིན་པའི་ཕྱིར། འདི་ཉིད་ལས།
བླང་དང་དོར་བྱའི་དེ་ཉིད་ནི། །ཐབས་དང་བཅས་པ་རིགས་མཛད་
པ། །གང་དེ་ཚད་མ་ཉིད་འདོད་ཀྱིས། ། ཞེས་སོ། ། ཐུབ་པ་
བཅོམ་ལྡན་འདས་ཆོས་ཅན། ཚད་མའི་སྐྱེས་བུ་ཡིན་ཏེ། རང་རྒྱུ་
བསམ་སྦྱོར་ཕུན་སུམ་ཚོགས་པ་ལས་འཁྲུངས་པའི་སྐྱེས་བུ་མཆོག་ཡིན་
པའི་ཕྱིར། མ་སྐྱེས་པ་ནི་བཟློག་དོན་དུ། །གྱུར་བ་ཉིད་གསུངས་དེ་
ཡི་ཕྱིར།།། སྒྲུབ་བྱེད་ལ་ལྟོས་ཚད་ཡིན་རིགས། ། ཅེས་སོ། །
ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་སྐྱེས་བུ་
ཡིན་ཏེ། རྣམ་མཁྱེན་རྒྱུད་ལྡན་གྱི་སྐྱེས་བུ་ཡིན་པའི་ཕྱིར། དེ་ལྡན་
་བཅོམ་ལྡན་ཚད་མ་ཉིད། ། ཅེས་སོ། ། ཐུབ་པ་བཅོམ་ལྡན་
186

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
འདས་ཆོས་ཅན། ཚད་མའི་སྐྱེས་བུ་ཡིན་ཏེ། བསམ་པ་ཕུན་་་
ཚོགས་ལས་ཆོས་སྟོན་པའི་སྦྱོར་བ་ཕུན་ཚོགས་བྱུང་ཞིང་། དེ་ལས་
བདེ་གཤེགས་བརྙེས་ནས་འགྲོ་བ་སྐྱོབ་པའི་གང་ཟག་ཡིན་པའི་ཕྱིར།
སྐྱོབ་པ་ཉིད་གཟིགས་ལམ་གསུངས་པ། །འབྲས་མེད་ཕྱིར་ན་རྫུན་མི་
གསུང་། །ཐུགས་བརྩེ་ལྡན་ཕྱིར་རྩོམ་ཀུན་ཡང་། །གཞན་གྱི་དོན་དུ་
སྦྱོར་ཕྱིར་རོ། ། དེའི་ཕྱིར་ཚད་མའི་སྐྱེས་བུ་ཡིན། །ཞེས་སོ། །
གཉིས་པ་རྩོད་པ་སྤོང་བ་ལ་གཉིས། ཚད་མར་གྱུར་པ་ཞེས་པའི་
རྣམ་བཅད་ཀྱི་དགོས་པ་ལ་རྩོད་པ་སྤོང་བ་དང་། ཡོངས་གཅོད་ཀྱི་
དགོས་པ་ལ་རྩོད་པ་སྤོང་བའོ། ། དང་བོ་ལ་གཉིས། དབང་ཕྱུག་
རྟག་པ་རང་བྱུང་གི་ཚད་མ་ཡིན་པ་དགག་པ་དང་། རྟག་པ་རང་
བྱུང་གི་ཚད་མ་ཡོད་པའི་སྒྲུབ་བྱེད་དགག་པའོ། ། དང་པོ་ནི།
ཚད་མ་རྟག་པ་ཉིད་ཡོད་མིན། །དངོས་ཡོད་རྟོགས་པ་ཚད་ཕྱིར་་་
དང་། །ཤེས་བྱ་མི་རྟག་པ་ཉིད་ཀྱིས། །དེ་ནི་མི་བརྟན་ཉིད་ཕྱིར་རོ། །
རིམ་བཞིན་སྐྱེས་པ་ཅན་དག་ནི། །རྟག་ལས་སྐྱེས་པ་མི་འཐད་ཕྱིར། །
ལྟོས་པ་མི་རུང་བ་ཡི་ཕྱིར། །རྣམ་འགས་ཕན་གདགས་བྱ་མིན་ཕྱིར། །
མི་རྟག་ན་ཡང་ཚད་མེད་ཉིད། ། ཅེས་བྱུང་། ལྷ་ཆེན་པོ་དབང་
ཕྱུག་རྟག་པར་གྱུར་བའི་ཚད་མ་མིན་ཏེ། ཚད་མ་ལ་མི་འཇིག་པའི་
རྟག་པ་ཉིད་ནི་ཡོད་པ་མིན་པའི་ཕྱིར། དེར་ཐལ། དངོས་པོ་ཡོད་
པར་རྟོགས་པའི་ཚད་མ་དེ་མི་རྟག་པ་ཡིན་པའི་ཕྱིར་དང་། ཤེས་
པར་བྱ་བའི་དངོས་པོ་མི་རྟག་པ་ཉིད་ཀྱིས། དེ་རྟོགས་པའི་ཚད་མ་
དེ་ཡང་ནི་མི་བརྟན་པ་དང་མི་རྟག་པ་ཉིད་ཡིན་པའི་ཕྱིར་རོ། །།
གལ་ཏེ་དབང་ཕྱུག་གི་ཤེས་པ་མི་རྟག་ན་ཡང་དབང་ཕྱུག་རྟག་གོ་ཞེ་ན།
དབང་ཕྱུག་གི་ཤེས་པ་སྔ་ཕྱིར་རིམ་པ་བཞིན་སྐྱེས་པ་ཅན་དག་ནི།
187

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དབང་ཕྱུག་རྟག་པ་ལས་སྐྱེས་པ་མི་འཐད་པའི་ཕྱིར། དེར་ཐལ།
རྟག་པ་ལས་སྐྱེན་རྒྱུ་རྐྱེན་ལ་ལྟོས་པ་མི་རུང་བའི་ཕྱིར་དང་། རྐྱེན་གྱི་
རྣམ་པ་འགས་ཀྱང་དེ་སྐྱེ་བ་ལ་ཕན་གདགས་པར་བྱ་ནུས་པ་མིན་པའི་
ཕྱིར་རོ། ། ཁོ་ན་རེ། དབང་ཕྱུག་གི་ཚད་མ་མི་རྟག་ན་ཡང་དེ་
རང་བྱུང་གི་ཚད་མ་ཉིད་ཡིན་ནོ་ཞེ་ན། མི་འཐད་དེ། རང་བྱུང་
གི་ཚད་མ་ནི་གཏན་ནས་མེད་པ་ཉིད་ཡིན་པའི་ཕྱིར། སློབ་དཔོན་
རྒྱལ་བ་ཅན་གྱི་རྣམ་འགྲེལ་རྒྱན་གྱི་འགྲེལ་བ་ལས། དྲང་སྲོང་རྒྱས་
པས་ཀྱང་། སྐྱེས་བུ་དེ་ཡི་མཆོག་གཞན་ནི། །དམ་པའི་བདག་ཉིད་
ཅེས་བརྗོད་པ། ། གང་ཡིན་ཁམས་གསུམ་ནང་བཞུགས་པའི། །
དབང་ཕྱུག་རྟག་པས་བྱས་པ་ཡིན། ། ཞེས་སྨྲས་སོ། ། ཞེས་པ་
ལྟར་དབང་ཕྱུག་བྱེད་པ་པོ་ཡིན་ནོ་ཞེས་དང་། བེའུ་ལ་སོགས་པ་
ཆེར་བསྐྱེད་པའི་དོན་དུ་འོ་མ་ལ་སོགས་པ་བྱིན་གྱིས་བརླབ་པ་མེད་
པར་ཇི་ལྟར་ཆེར་སྐྱེས། ཞེས་ཕྱོགས་སྔའི་འདོད་པ་བརྗོད་དོ། །
གཉིས་པ་རྟག་པ་རང་བྱུང་གི་དབང་ཕྱུག་ཡོད་པའི་སྒྲུབ་བྱེད་དགག་
པ་ལ་གཉིས། འདོད་པ་བརྗོད་པ་དང་། དེ་དགག་པའོ། །
དང་པོ་ནི། སྡོད་འཇུག་དབྱིབས་ཀྱི་ཁྱད་པར་དང་། །དོན་བྱེད་པ་
ལ་སོགས་པ་དག །ཅེས་བྱུང༌། ཁོ་ན་རེ། འཇིག་རྟེན་གྱི་གནས་
ལུས་ལོངས་སྤྱོད་རྣམས་ཆོས་ཅན། སྐྱེས་བུས་བློ་སྔོན་དུ་བཏང་ནས་
བྱས་པ་ཡིན་ཏེ། རེས་འགའ་སྡོད་ཅིང་རེས་འགའ་བྱ་བ་ལ་འཇུག་
པའི་ཕྱིར། དཔེར་ན་རྟེའུ་བཞིན། འཇིག་རྟེན་གྱི་དེ་རྣམས་ཆོས་
ཅན། སྐྱེས་བུས་བློ་སྔོན་དུ་བཏང་ནས་བྱས་པ་ཡིན་ཏེ། དབྱིབས་
ཀྱི་ཁྱད་པར་དང་ལྡན་པའི་ཕྱིར། དཔེར་ན། གཞལ་ཡས་ཁང་
བཞིན། ཡང་དེ་རྣམས་ཆོས་ཅན། སྐྱེས་བུས་བློ་སྔོན་དུ་བཏང་
188

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ནས་བྱས་པ་ཡིན་ཏེ། རང་རང་གི་དོན་བྱེད་ནུས་པ་ལ་སོགས་པ་
དག་ཡིན་པའི་ཕྱིར། དཔེར་ན། འདྲ་གཅོད་སོགས་ཀྱི་དོན་བྱེད་
པའི་དགྲ་སྟ་བཞིན་ནོ། ། དེ་ཡང་དབང་ཕྱུག་ལས་གཞན་ཞིག་
གིས་དེ་ལྟར་བྱེད་མི་ནུས་པས། དེ་དག་ངེས་པར་དབང་ཕྱུག་གིས་
ཡིན་ནོ། ། ཞེས་ཟེར་རོ། ། གཉིས་པ་དེ་དགག་པ་ལ་གསུམ།
བསྒྲུབ་བྱ་དགག་པ། སྒྲུབ་བྱེད་དགག་པ། དབང་ཕྱུག་ཀུན་གྱི་རྒྱུ་
ཡིན་པ་དགག་པའོ། ། དང་པོ་ནི། འདོད་པ་གྲུབ་པའམ་དཔེ་མ་
གྲུབ། །ཡང་ན་ཐེ་ཚོམ་ཟ་བ་ཡིན། ། ཞེས་བྱུང་། ཁྱོད་ཀྱིས་་
འཇིག་རྟེན་གྱི་གནས་ལུས་ལོངས་སྤྱོད་སོགས་སྐྱེས་བུས་བྱས་པར་སྒྲུབ་
ན། འཇིག་རྟེན་གནས་ལུས་ལོངས་སྤྱོད་རྣམས་ལ་སྤྱིར་སྐྱེས་བུའི་བློ་
སྔོན་དུ་སོང་བ་ཙམ་ཞིག་སྒྲུབ་འདོད་པའམ། སྐྱེས་བུ་རྟག་པས་བྱས་
པར་སྒྲུབ། དང་པོ་ལྟར་ན་ནི། ས་བཅུ་བའི་མདོ་ལས། ཁམས་
གསུམ་པོ་འདི་ནི་སེམས་ཙམ་མོ། ། ཞེས་དང་། སློབ་དཔོན་་
དབྱིག་གཉེན་གྱིས། འཇིག་རྟེན་སྣ་ཚོགས་ལས་ལས་སྐྱེས། །ཞེས་
དང༌། སློབ་དཔོན་ཟླ་བ་གྲགས་པས། སེམས་ཉིད་ཀྱིས་ནི་སེམས་
ཅན་འཇིག་རྟེན་དང་། སྣོད་ཀྱི་འཇིག་རྟེན་ཤིན་ཏུ་སྣ་ཚོགས་་་་་
བཀོད། །འགྲོ་བ་མ་ལུས་ལས་ལས་སྐྱེས་པར་གསུང་། །ཞེས་དང་།
ཇི་བཞིན་རང་གི་བསྟན་བཅོས་དེ་དེ་ལས། །མུ་སྟེགས་རྣམས་ཀྱི་གང་
ཟག་སོགས་དེ་དག ། སྨྲས་པ་དེ་དག་བྱེད་པོར་མ་གཟིགས་ནས། །
རྒྱལ་བས་སེམས་ཙམ་འཇིག་རྟེན་བྱེད་པོར་གསུངས། །ཞེས་གསུངས་
པ་ལྟར། སངས་རྒྱས་པས་དེ་ལྟར་འདོད་པ་གང་ཞིག་ཁྱོད་ཀྱི་དེ་
གྲུབ་ཟིན་སྒྲུབ་པ་ཡིན་པའི་ཕྱིར། གཉིས་པ་ལྟར་ན། འཇིག་རྟེན་
གྱི་གནས་ལུས་ལོངས་སྤྱོད་སོགས་སྐྱེས་བུ་རྟག་པས་བྱས་པར་སྒྲུབ་མི་
189

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ནུས་ཏེ། དེ་སྒྲུབ་ཀྱི་མཐུན་དཔེ་གཞི་མ་གྲུབ་པའི་ཕྱིར། ཡང་ན་
དོན་བྱེད་ནུས་པ་དེ། འཇིག་རྟེན་གྱི་གནས་ལུས་ལོངས་སྤྱོད་སོགས་
སྐྱེས་བུས་བྱས་པར་སྒྲུབ་པའི་རྟགས་ཡང་དག་མ་ཡིན་པར་ཐལ། དེ་
སྒྲུབ་ཀྱི་ཁྱབ་པ་ལ་ཐེ་ཚོམ་ཟ་བའི་ཕྱིར། གཉིས་པ་སྒྲུབ་བྱེད་དགག་
པ་ལ་གསུམ། དགག་པ་དངོས་དང༌། ཚུལ་དེའི་རིགས་ཅན་་་་
གཞན་ཡང་ཁེགས་པར་བསྟན་པ། དེ་དག་གི་གྲུབ་པའི་དོན་ནོ། །
དང་པོ་ལ་གཉིས། དབྱིབས་ཀྱི་དོན་རྟགས་སུ་མི་རུང་བ་དང་།
དབྱིབས་ཀྱི་སྒྲ་རྟགས་སུ་མི་རུང་བའོ། ། དང་པོ་ནི། བྱིན་རློབ་
ཡོད་མེད་རྗེས་འཇུག་ཅན། །དབྱིབས་སོགས་ཅི་འདྲ་བར་གྲུབ་པ། །
དེ་ལས་རྗེས་སུ་དཔོག་གང་ཡིན། ། དེ་ནི་རིགས་པ་ཉིད་ཡིན་ནོ། །
ཐ་དད་དངོས་ལ་རབ་གྲུབ་པ།།སྒྲ་མཚུངས་པས་ཐ་དད་མེད་ཕྱིར།
རྗེས་དཔོག་རིགས་པ་མ་ཡིན་ཏེ། །སྐྱ་བའི་རྫས་ལས་མེ་བཞིན་ནོ། །
དེ་ལྟ་མིན་ན་རྫ་མཁན་གྱིས། །བུམ་པ་ལ་སོགས་འཇིམ་པ་ཡི། །རྣམ་
འགྱུར་འགའ་ཞིག་བྱེད་པའི་ཕྱིར། །གྲོག་མཁར་ཡང་དེས་བྱས་གྲུབ་
འགྱུར། །བསྒྲུབ་བྱའི་རྗེས་འགྲོ་ཕྱིར་འབྲས་བུ། །སྤྱིས་ཀྱང་སྒྲུབ་པར་
བྱེད་པ་ལ། །འབྲེལ་བ་ཅན་ཉིད་ཐ་དད་ཕྱིར། །ཐ་དད་སྐྱོན་བརྗོད་
འབྲས་མཚུངས་འདོད། །ཅེས་གསུངས། རང་བྱིན་གྱིས་རློབ་པ་པོ་
ཡོད་མེད་ཀྱི་རྗེས་སུ་འཇུག་པས་ན། དབྱིབས་སོགས་ཅི་འདྲ་བར་
རབ་ཏུ་གྲུབ་པ་དེ་ལས། ཁང་བཟང་གི་དབྱིབས་སྐྱེས་བུས་བྱས་པར་
རྗེས་སུ་དཔོག་པ་གང་ཡིན་པ་དེ་ནི་རིགས་པ་ཉིད་ཡིན་ནོ། །
གཞན་དག་ན་རེ། རིགས་ཐ་དད་པའི་དངོས་པོ་ལ་རབ་ཏུ་གྲུབ་
པའི་དབྱིབས་དང་། དབྱིབས་ཞེས་པའི་སྒྲ་འཇུག་པར་མཚུངས་་
པས། དབྱིབས་ཙམ་དུ་ཐ་དད་དུ་མེད་པའི་ཕྱིར་ཞེས་རྟགས་ལས་
190

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རིའི་དབྱིབས་སྐྱེས་བུས་བྱས་པར་རྗེས་སུ་དཔོག་པ་ཡིན་ནོ་ཞེ་ན།
དེ་ནི་རིགས་པ་མ་ཡིན་ཏེ། དེ་སྒྲུབ་ཀྱི་ཁྱབ་པ་མ་ངེས་པའི་ཕྱིར།
དཔེར་ན། སྐྱ་བའི་རྫས་ཡོད་པ་ལས་མེ་ཡོད་པར་མི་དཔོག་པ་་་་
བཞིན་ནོ། ཁྱབ་པ་མ་ངེས་པ་དེ་ལྟ་མིན་ན་རྫ་མཁན་གྱིས་རྫ་མའི་
བུམ་པ་ལ་སོགས་པ་འཇིམ་པ་ཡི་ཡོ་བྱད་ཀྱི་རྣམ་འགྱུར་འགའ་ཞིག་
བྱེད་པའི་ཕྱིར། གྲོག་མའི་མཁར་ཡང་རྫ་མཁན་དེས་བྱས་པར་གྲུབ་
པར་འགྱུར་རོ། ། དེ་ལ་ཕྱོགས་སྔ་མ་ན་རེ། དབྱིབས་རྟགས་སུ་
བཀོད་པ་ལ་དབྱིབས་ཀྱི་ཁྱད་པར་ལ་བརྟགས་ནས་སུན་འབྱིན་པ་
བརྗོད་པ་འདི་ནི་འབྲས་མཚུངས་ཀྱི་ལྟག་ཆོད་ཡིན་ནོ་ཞེས་ཟེར་ན།
འབྲས་མཚུངས་ཀྱི་ལྟག་ཆོད་ཅེས་པ་དེ་འདྲ་ཞིག་མིན་ཏེ། དཔེར་ན།
འབྲས་བུའི་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་ལ་མཚོན་ན།
འབྲས་བུ་དེ། སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་ཀྱི་རྗེས་སུ་
འགྲོ་བའི་ཕྱིར། འབྲས་བུ་སྤྱི་ཡིས་ཀྱང་། སྒྲ་མི་རྟག་པར་སྒྲུབ་པར་
བྱེད་པ་ལ་རྟགས་ཡང་དག་ཡིན་ཡང་། ཆོས་ཅན་སྒྲའི་འབྲས་བུ།
མཐུན་དཔེ་བུམ་པ་ལ་མ་གྲུབ་པས། བྱས་པ་དང༌། སྒྲ་མི་རྟག་
པར་སྒྲུབ་པར་བྱེད་པའི་རྟགས་ཡང་དག་མ་ཡིན་ནོ་ཞེས་འབྲེལ་བ་
ཅན་སྒྲ་བུམ་ཉིད་ཐ་དད་བའི་ཕྱིར་ན། སྒྲ་བུམ་ཐ་དད་དུ་བརྟགས་
་ནས་སྐྱོན་བརྗོད་པའི་སུན་འབྱིན་ནི། འབྲས་མཚུངས་ཀྱི་ལྟག་ཆོད་
དུ་འདོད་དོ། ། གཉིས་པ་ནི། དབྱིབས་ཙམ་སྒྲུབ་བྱེད་དུ་མི་རུང་
བ་ཅི་ཞེ་ན། རིགས་ཀྱི་ཁྱད་པར་ལ་གྲུབ་པ། །སྒྲ་ཡི་སྤྱི་ན་མཐོང་བ་
ལས། །སྒྲུབ་བྱེད་མི་རིགས་ངག་ལ་སོགས། །གཽ་ཉིད་ཕྱིར་ན་རྭ་ཅན་
བཞིན། །བརྗོད་པར་འདོད་པའི་གཞན་དབང་ཕྱིར། །སྒྲ་རྣམས་་་
གང་ནའང་མེད་མ་ཡིན། །དེ་ཡོད་པས་ནི་དོན་གྲུབ་ན། །ཐམས་ཅད་
191

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཀྱིས་ནི་ཐམས་ཅད་གྲུབ། །འདིས་ནི་སེར་སྐྱ་ལ་སོགས་ཀྱི། །མི་རྟག་
སོགས་ཕྱིར་ཡང་སེམས་མེད། །སོགས་དང་ཤུན་པ་བཤུས་ན་ནི། །
འཆི་ཕྱིར་སེམས་ལྡན་དཔྱད་པ་ཡིན། །ཞེས་བྱུང་། དབྱིབས་ལྡན་
རིགས་ཀྱི་ཁྱད་པར་ལ་གྲུབ་པ་དང་། དབྱིབས་ཞེས་སྒྲ་ཡི་སྤྱི་ནི་
འཇུག་པར་མཚུངས་པར་མཐོང་བ་ལས། རིའི་དབྱིབས་སྐྱེས་བུས་
བྱས་པར་སྒྲུབ་པར་བྱེད་པ་མི་རིགས་ཏེ། དེ་སྒྲུབ་ཀྱི་ཁྱབ་པ་འཁྲུལ་
བའི་ཕྱིར དཔེར་ན། མགོན་པོ་ཀླུ་སྒྲུབ་ཀྱིས། ངག་ཕྱོགས་ས་
དང་འོད་ཟེར་དང་། །ཕྱུག་དང་མིག་དང་རྡོ་རྗེ་དང༌། །མཐོ་རིས་ཆུ་
དང་དོན་དགུ་ལ། །མཁས་པ་གོ་སྒྲ་ངེས་པར་གདགས། །ཞེས་
གསུངས་པ་ལྟར། ངག་ལ་སོགས་པ་གཽ་ཞེས་བྱ་བའི་སྒྲ་འཇུག་པ་
ཉིད་ཀྱི་ཕྱིར་ན། རྭ་ཅན་དུ་སྒྲུབ་པ་བཞིན་ནོ། ། རྗོད་བྱེད་ཀྱི་སྒྲ་
རྣམས་བརྗོད་པར་འདོད་པའི་གཞན་དབང་གིས་འཇུག་པའི་ཕྱིར་ན།
སྒྲ་རྣམས་གང་ནའང་འཇུག་རུང་དུ་མེད་པ་མ་ཡིན་ནོ། ། ཤེས་བྱ་
གང་བརྗོད་པར་འདོད་པའི་སྒྲ་དེ་ཡོད་པས་ནི་དོན་དེ་གྲུབ་ན།
སྐྱེས་བུ་ཐམས་ཅད་ཀྱིས་ནི་དོན་ཐམས་ཅད་འབད་མེད་དུ་འགྲུབ་པར་
འགྱུར་རོ། ། སྒྲ་གྲུབ་པ་ཙམ་གྱིས་དོན་མི་འགྲུབ་པར་བསྟན་པའི་
རིགས་པ་འདིས་ནི་ཕྱི་རོལ་སེར་སྐྱ་བ་ལ་སོགས་པ་རྣམས་ཀྱིས། བློ་
བདེ་བ་ཆོས་ཅན། སེམས་མེད་ཡིན་ཏེ། མི་རྟག་པ་ཡིན་པའི་ཕྱིར་
ན་ཞེས་པ་དང་། ཡང་དེ་ཆོས་ཅན། སེམས་མེད་ཡིན་ཏེ། སྐྱེ་བ་
ཅན་ཡིན་པའི་ཕྱིར་ཟེར་བ་དང༌། གཅེར་བུ་བས། ལྗོན་ཤིང་གི་
ཤུན་པ་བཤུས་ན་ནི་དེ་འཆི་བའི་ཕྱིར། ལྗོན་ཤིང་ནི་སེམས་ལྡན་
ཡིན་ནོ། ། ཞེས་ཟེར་བ་སོགས་ལ་དཔྱད་པར་བྱ་བ་ཉིད་ཡིན་ནོ། །
ཇི་ལྟར་དཔྱད་ཅེ་ན། ཤུན་པ་བཤུས་ན་འཆི་བ་ཆོས་ཅན། ལྗོན་
192

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཤིང་སེམས་ལྡན་དུ་སྒྲུབ་པའི་རྟགས་ཡང་དག་མ་ཡིན་ཏེ། ལྗོན་ཤིང་
གི་སྟེང་དུ་འགོད་ཚུལ་ལྟར་མ་གྲུབ་པའི་ཕྱིར། ཞེས་སོགས་སོ། །
གསུམ་པ་གྲུབ་དོན་ནི། དངོས་པོའི་ངོ་བོ་མ་གྲུབ་ན། །ཚུལ་འདི་
གྲུབ་ན་མ་གྲུབ་ཀྱང་། །ཁྱད་པར་གནོད་བྱེད་མ་ཡིན་ཏེ། །སྒྲ་ཡི་ནམ་
མཁའ་ལ་བརྟེན་བཞིན། །སྒྲ་མ་གྲུབ་ཀྱང་དངོས་པོ་ནི། །གྲུབ་ན་གྲུབ་
པར་འགྱུར་ཏེ་དཔེར། །འུག་པ་བ་ལ་སངས་རྒྱས་པས། །ལུས་སོགས་
སྒྲུབ་བྱེད་བཤད་པ་བཞིན། །དེ་ཉིད་འཁྲུལ་ལ་སོགས་ཡིན་ན། །སྒྲ་ནི་
འཁྲུལ་བ་མེད་ན་ཡང་། །སྒྲུབ་བྱེད་སྐྱོན་ལྡན་ཤེས་བྱ་སྟེ། །དངོས་
ལས་དངོས་པོ་གྲུབ་ཕྱིར་རོ། །འགྲོ་བའི་ཕྱིར་དང་ལག་ལྡན་ཕྱིར། །རྭ་
ཅན་གླང་བོ་ཞེས་སྒྲུབ་བྱེད། །འདི་ཡི་སྒྲ་ཡི་བརྗོད་བྱ་ནི། །གྲགས་
པས་ཡིན་གྱི་བརྗོད་འདོད་མིན། །ཞེས་བྱུང་། དེ་ལྟར་རྟགས་ཀྱི་ངོ་
བོ་དང་། རྟགས་སུ་འགྲོ་རྒྱུ་དེ་ཡི་ཁྱད་པར་གཉིས་ལས། རྟགས་ཀྱི་
ངོ་བོ་གཙོ་བོ་སྟེ། རྟགས་ཀྱི་དངོས་པོའི་ངོ་བོ་ཆོས་ཅན་གྱི་སྟེང་དུ་མ་
གྲུབ་ན། རྟགས་དེ་དེ་སྒྲུབ་ཀྱི་མ་གྲུབ་པའི་རྟགས་སུ་འགྱུར་ཡང་།
རྟགས་ཀྱི་ཁྱད་པར་གྱི་ཚུལ་འདི་ཆོས་ཅན་གྱི་སྟེང་དུ་གྲུབ་ནའང་རུང་
ལ། དེ་མ་གྲུབ་ཀྱང་དེ་སྒྲུབ་ཀྱི་ཕྱོགས་ཆོས་གྲུབ་པ་ལ་ཁྱད་པར་གྱི་
གནོད་བྱེད་མ་ཡིན་ཏེ། དཔེར་ན། བྱས་པའི་རྟགས་ཀྱིས་སྒྲ་མི་
རྟག་པར་སྒྲུབ་པའི་ཚེ། ཆོས་ཅན་སྒྲ་ཡི་སྟེང་དུ་བྱས་པའི་བྱེ་བྲག་
ནམ་མཁའ་ལ་བརྟེན་པའི་འཇའ་དང་སྤྲིན་ལ་སོགས་པ། ཆོས་ཅན་
སྒྲ་ལ་འགོད་ཚུལ་དང་མཐུན་པར་མ་གྲུབ་ཀྱང་། དེ་སྒྲུབ་གྱི་ཕྱོགས་
ཆོས་གྲུབ་པ་ལ་མི་གནོད་པ་བཞིན་ནོ། ། མིང་དང་དོན་གཉིས་
ལས་དོན་གཙོ་བོ་ཡིན་པའི་རྟགས་ཀྱི་མིང་སྒྲ་ཆོས་ཅན་གྱི་སྟེང་དུ་་
འགོད་ཚུལ་དང་མཐུན་པར་མ་གྲུབ་ཀྱང་། དོན་གྱི་དངོས་པོ་ནི་
—- 193

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆོས་ཅན་གྱི་སྟེང་དུ་གྲུབ་ན་དེ་སྒྲུབ་ཀྱི་ཕྱོགས་ཆོས་གྲུབ་པར་འགྱུར་ཏེ།
དཔེར་ན། འུག་པ་བ་སྟེ་བྱེ་བྲག་པ་ལ། སངས་རྒྱས་པས།
འབྱུང་བཞིའི་རྡུལ་ཕྲན་ཆོས་ཅན། མི་རྟག་སྟེ། ལུས་ཅན་ཡིན་
པའི་ཕྱིར། ཞེས་སོགས་སྒྲུབ་བྱེད་དུ་བཤད་པ་བཞིན་ནོ། ། དེ་
ཡང་འུག་པ་བ་དང་། སངས་རྒྱས་པ་གཉིས་ཀྱིས་ལུས་ཅན་ཞེས་
པའི་མིང་སྒྲ་གང་ལ་འཇུག་པ་མཐུན་སྣང་དུ་མ་གྲུབ་སྟེ། འུག་པ་
བས་ཐམས་ཅད་དུ་སོང་བ་མ་ཡིན་པའི་རྫས་ཀྱི་ཚད་ཁོ་ན་ལ་ལུས་ཅན་
ཞེས་བྱ་བའི་མིང་འདོགས་ལ། སངས་རྒྱས་པས་རེག་བྱ་ཅན་ལ་ལུས་
ཅན་གྱི་སྒྲ་འཇུག་པར་འདོད་དོ། ། དེས་ན་དོན་དེ་ཉིད་འཁྲུལ་བ་
དང་ཆོས་ཅན་གྱི་སྟེང་དུ་མ་གྲུབ་པ་ལ་སོགས་པ་ཡིན་ན། མིང་སྒྲ་དེ་
ཉིད་ནི་འཁྲུལ་བ་མེད་ན་ཡང་། སྒྲུབ་བྱེད་སྐྱོན་ལྡན་དུ་ཤེས་པར་བྱ་
སྟེ། ཁྱབ་བྱའི་དངོས་པོ་ལས་ཁྱབ་བྱེད་ཀྱི་དངོས་པོ་གྲུབ་ཀྱི། སྒྲ་
ཙམ་ལ་བརྟེན་ནས་དོན་མི་འགྲུབ་པའི་ཕྱིར་རོ། ། དཔེར་ན་འགྲོ་
བའི་ཕྱིར་དང་། ལག་ལྡན་ཡིན་པའི་ཕྱིར། ཞེས་རྟགས་ཀྱིས་བ་
ལང་ཁྲ་བོ། རྭ་ཅན་དང་། གླང་བོ་ཆེའི་ཕྲུག་གུ གླང་བོ་ཡིན་
པའི་སྒྲུབ་བྱེད་དུ་བཀོད་ན། འདི་ཡི་སྒྲ་ཡི་བརྗོད་བྱ་ནི་འཇིག་རྟེན་
དུ་དེ་ལྟར་གྲགས་པས་ཡིན་གྱི། བརྗོད་འདོད་དོན་གྱི་དབང་དུ་བྱས་
ན་མ་འཁྲུལ་བ་མིན་ཏེ། རི་བོང་ཡང་འགྲོ་ཤེས་པ་དང་། ལག་པ་
དང་ལྡན་པ་ཡིན་པའི་ཕྱིར་དང་། རྭ་ཅན་དང་གླང་བོ་མ་ཡིན་པའི་
ཕྱིར་རོ། ། གསུམ་པ་དབང་ཕྱུག་ཀུན་གྱི་བྱེད་པ་པོ་ཡིན་པར་་
འདོད་པ་དགག་པ་ལ་གཉིས། དབང་ཕྱུག་རྟག་པ་རང་བྱུང་གི་རྒྱུ་
ཡིན་པ་དགག་པ་དང་། རང་ལ་མཚུངས་པ་སྤོང་བའོ། ། དང་
པོ་ནི། དྲང་སྲོང་རྒྱས་པས། དབང་ཕྱུག་ཡོན་ཏན་བརྒྱད་ལྡན་
194

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པ། །དེ་ནི་རྟག་པ་གཅིག་པུ་ཡིས། །སྣ་ཚོགས་འདི་དག་འབྱིན་པར་
བྱེད། ། ཅེས་སོགས་ཟེར་བ་དང་། སློབ་དཔོན་གྱིས། ཇི་ལྟར་་
དངོས་དེ་རྒྱུ་ཡིན་པ། །དེ་ལྟ་དེ་ཉིད་གང་གི་ཚེ། །རྒྱུ་མིན་གང་གིས་དེ་
ནི་རྒྱུར། །འདོད་ལ་རྒྱུ་མ་ཡིན་མི་འདོད། །མཚོན་དང་སྨན་སོགས་
འབྲེལ་བ་ལས། ། རྣག་པའི་རྨ་དང་འདྲུབས་ཡིན་ན། །འབྲེལ་
མེད་སྡོང་དུམ་ཅི་ཡི་ཕྱིར།།།རྒྱུ་ཉིད་དུ་ནི་རྟོགས་མི་བྱེད། །རང་་་་
བཞིན་ཁྱད་པར་མེད་པར་ནི། །བྱེད་པར་ཡང་ནི་མི་རུང་ངོ་། །རྟག་
ལ་ལྡོག་པ་མེད་པའི་ཕྱིར། །ནུས་པ་ཉིད་ཀྱང་རྟོགས་པར་དཀའ་། །
གང་དག་ཡོད་ན་གང་འགྱུར་ཉིད། །དེ་དག་ལས་གཞན་དེ་ཡི་རྒྱུར། །
རྟོགས་པ་ཡིན་ན་ཐམས་ཅད་ལ། །རྒྱུ་རྣམས་ཐུག་པ་མེད་པར་
འགྱུར། །ཞེས་གསུངས། ཇི་ལྟར་དབང་ཕྱུག་རྟག་པའི་དངོས་པོ་དེ་
འཇིག་རྟེན་ཀུན་གྱི་རྒྱུ་ཡིན་པ་དེ་ལྟ་བུའི་རང་བཞིན་དེ་ཉིད། དུས་
གང་གི་ཚེ་འགའ་ཞིག་གི་རྒྱུ་མིན་པས་བྱེད་པ་པོ་མ་ཡིན་པ་དེའི་ཚེ།
རྒྱུ་མཚན་གང་གིས་དབང་ཕྱུག་དེ་ནི་མྱུ་གུའི་རྒྱུར་འདོད་ལ་རྒྱུ་མ་ཡིན་
པར་མི་འདོད། མྱུ་གུ་སོགས་ཀྱི་རྒྱུ་བྱེད་པའི་གནས་སྐབས་ཀྱི་དབང་
ཕྱུག་དང་དེའི་རྒྱུ་མི་བྱེད་པའི་གནས་སྐབས་ཀྱི་དབང་ཕྱུག་གཉིས་ཀའི་
རང་བཞིན་རྟག་པ་ཡིན་པར་འདྲ་བའི་ཕྱིར། གཅོད་བྱེད་ཀྱི་མཚོན་
ཆ་དང་སོས་བྱེད་ཀྱི་སྨན་སོགས་དང་འབྲེལ་བ་ལས། རིམ་པ་བཞིན་
དུ་སྐྱེ་བུ་ནག་པའི་ལུས་ཀྱི་རྨ་སྐྱེད་པ་དང་། འདྲུབས་པ་སྟེ་སོས་པ་
ཡིན་ན། དེ་དག་དང་འབྲེལ་བ་མེད་པའི་སྡོང་དུམ་ཡང་ཅི་ཡི་ཕྱིར་
རྨ་འབྱིན་པ་དང་། སོས་པའི་རྒྱུ་ཉིད་དུ་ནི་རྟོགས་པ་སྟེ་འཛིན་པར་
མི་བྱེད། དེས་ན་དབང་ཕྱུག་ནི། འབྲས་བུ་མི་བསྐྱེད་པའི་སྐབས་
དབང་ཕྱུག་གི་རང་བཞིན་དང་ཁྱད་པར་མེད་པར་ནི། འབྲས་བུ་
195

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཀུན་བྱེད་པར་ཡང་ནི་མི་རུང་ངོ་། ། དེ་ཡང་ཡིན་ཏེ། རྟག་པ་ལ་
འབྲས་བུ་སྐྱེ་བ་དང་ལྡོག་པའི་གཞི་མེད་པའི་ཕྱིར། གང་གི་འབྲས་
བུ་བསྐྱེད་པའི་ནུས་པ་ཉིད་ཀྱང་རྟོགས་པར་དཀའ་སྟེ། དེ་ཡུལ་དུས་
ཐམས་ཅད་ལ་ཁྱབ་པའི་རྟག་དངོས་སུ་ཁས་བླངས་པའི་ཕྱིར་རོ། །
རྒྱུ་གང་དག་ཡོད་ན་འབྲས་བུ་གང་དག་སྐྱེ་བར་འགྱུར་ལ། རྒྱུ་མེད་
ན་འབྲས་བུ་དེ་མི་སྐྱེ་བ་ཉིད་ཀྱི་རྗེས་སུ་འགྲོ་ལྡོག་གྲུབ་པ་དེ་དག་ལས་
གཞན་ཞིག་འབྲས་བུ་དེ་ཡི་རྒྱུར་རྟོགས་པ་སྟེ་འཛིན་པ་ཡིན་ན།
འབྲས་བུ་ཐམས་ཅད་ལ་རྒྱུ་རྣམས་ཐུག་པ་མེད་པར་འགྱུར་བའི་ཕྱིར་
རོ། ། གཉིས་པ་དགག་པ་དེ་རང་ལ་མཚུངས་པ་སྤང་བ་ནི།
གུ་སྐྱེད་ལ་ས་ལ་སོགས་། །རང་བཞིན་ཡོངས་སུ་འགྱུར་ན་ནི། །རྒྱུ་
ཡིན་དེ་ལེགས་བྱས་པ་ན། །དེ་ཡི་ཁྱད་པར་མཐོང་ཕྱིར་རོ། །གལ་ཏེ་
ཇི་ལྟར་ཡུལ་དབང་བོ། །ཚོགས་པ་ཁྱད་མེད་བློ་རྒྱུ་ཡིན། །དེ་ལྟར་
འདི་ཡིན་ཞེས་ན་མིན། །དེ་ལའང་ཁྱད་པར་ཡོད་ཕྱིར་རོ། །སོ་སོ་སོ་
སོར་ནུས་མེད་རྣམས། །རང་བཞིན་ཁྱད་པར་མེད་པས་ན། །ཚོགས་
ཀྱང་ནུས་པ་མེད་འགྱུར་བས། །དེ་ཕྱིར་ཁྱད་པར་གྲུབ་པ་ཡིན། །
དེ་ཕྱིར་སོ་སོར་གང་ནུས་མེད། །ཚོགས་ན་ཡོན་ཏན་སྲིད་འགྱུར་བ།
དེ་དག་རྒྱུ་ཡིན་དབང་ཕྱུག་སོགས། །མ་ཡིན་ཁྱད་པར་མེད་ཕྱིར་རོ། །
ཞེས་བྱུང་། ཁོ་ན་རེ། འོ་ན་ཁྱོད་རང་ལ་ཡང་། མྱུ་གུ་སྐྱེད་པ་ལ་
མཚོན་ན་དེ་སྐྱེད་པ་དང་མི་སྐྱེད་པའི་གནས་སྐབས་ཀྱི་ས་ལ་སོགས་པ་
ལ་ཡང་རང་བཞིན་ཁྱད་པར་མེད་པའི་ཕྱིར། ས་ལ་སོགས་ཀྱིས་ཀྱང་
མྱུ་གུ་མི་སྐྱེད་པར་འགྱུར་རོ་ཞེ་ན། ཁྱད་པར་མེད་པ་རྟགས་མ་གྲུབ་
སྟེ། མྱུ་གུ་སྐྱེད་པའི་ས་ལ་སོགས་པ་དེ་དག་མྱུ་གུ་མི་སྐྱེད་པའི་རང་
བཞིན་ལས་ཡོངས་སུ་འགྱུར་ན་ནི་མྱུ་གུའི་རྒྱུ་ཡིན་ཏེ། ས་ཞིང་དེ་
196

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རྟག་པར་རྨོ་བ་སོགས་སོ་ནམ་ལེགས་པར་བྱས་པ་ན། སྟོན་ཁར་
འབྲས་བུ་དེ་ཡི་ཁྱད་པར་ཕུལ་དུ་བྱུང་བ་མཐོང་བའི་ཕྱིར་རོ། །
གལ་ཏེ་ཇི་ལྟར་ཡུལ་དང་དབང་བོ་ཚོགས་པ་དང་མ་ཚོགས་པ་ལ་ཁྱད་
པར་མེད་ཀྱང་། ཚོགས་པ་ཁོ་ན་དབང་བློའི་རྒྱུ་ཡིན་པ་དེ་ལྟར་་་
དབང་ཕྱུག་འདི་ཡིན་ནོ་ཞེ་ན། མི་འཐད་དེ། དབང་བོ་སོགས་ནི་
རང་བཞིན་མི་འགྱུར་བ་མིན་ཏེ། དབང་ཤེས་དེ་ལའང་གསལ་མི་
གསལ་ལ་སོགས་པའི་ཁྱད་པར་ཡོད་པའི་ཕྱིར་རོ། ། དེ་ལྟར་མིན་
ན་རྐྱེན་གསུམ་ཚོགས་ཀྱང་། དབང་ཤེས་བསྐྱེད་པའི་ནུས་པ་མེད་
པར་ཐལ། དེ་གསུམ་མ་ཚོགས་པར་རྐྱེན་སོ་སོ་སོ་སོར་དབང་ཤེས་
བསྐྱེད་པའི་ནུས་པ་མེད་པ་རྣམས་དང་རང་བཞིན་ཁྱད་པར་མེད་པས་
ན། རྐྱེན་གསུམ་ཚོགས་ཀྱང་དབང་ཤེས་བསྐྱེད་པའི་ནུས་པ་མེད་
པར་འགྱུར་བས་སོ། དེའི་ཕྱིར་རྐྱེན་གསུམ་ཚོགས་མ་ཚོགས་ཀྱི་ཁྱད་
པར་གྲུབ་པ་ཡིན་ནོ། ། →དེ་ཕྱིར་རྐྱེན་གསུམ་སོ་སོཪ་དབང་ཤེས་
གང་བསྐྱེད་པའི་ནུས་པ་མེད་ཀྱང་། རྒྱུ་རྐྱེན་ཚོགས་ན་དེའི་ཡོན་
ཏན་ཉིད་སྲིད་པར་འགྱུར་བ་དེ་དག་རྒྱུ་ཡིན་གྱི། དབང་ཕྱུག་སོགས་
ནི་འབྲས་བུ་ཀུན་གྱི་རྒྱུ་ཡང་མ་ཡིན་ཏེ། འབྲས་བུ་མི་སྐྱེད་པའི་རང་
བཞིན་དང་ཁྱད་པར་མེད་པའི་རྟག་པ་ཡིན་པའི་ཕྱིར་རོ། །
གཉིས་པ་བསམ་སྦྱོར་ཕུན་ཚོགས་མཐར་ཕྱིན་པའི་སྐྱེས་བུ་ཀུན་མཁྱེན་
དུ་སྒྲུབ་པ་ལ་གཉིས། དེ་ལ་རྩོད་པ་དང་། རྩོད་པ་དེ་དག་དགག་
པའོ། ། དང་པོ་ནི། ཚད་མ་ལྐོག་གྱུར་དོན་ཤེས་ཡིན། །དེ་སྒྲུབ་
བྱེད་ཀྱང་མེད་པའི་ཕྱིར། །ནན་ཏན་བྱེད་པ་ཡོད་མ་ཡིན། །ཞེས་ནི་
ཁ་ཅིག་རབ་ཏུ་བརྗོད། །ཅེས་གསུངས། ཚད་མ་དང་འདྲ་བའི་
སྐྱེས་བུ་ནི། དབང་བོ་ལས་འདས་པའི་ལྐོག་ཏུ་གྱུར་བའི་དོན་མཐའ་
197

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དག་ཤེས་པ་ཞིག་ཡིན་དགོས་ལ། དེ་སྒྲུབ་བྱེད་ཀྱི་ཐབས་ཀྱང་མེད་
པའི་ཕྱིར་དང་། གལ་ཏེ་ཡོད་ནའང་ཐབས་དེ་ལ་བརྩོན་པ་ཆེན་
པོས་ནན་ཏན་བྱེད་པའང་ཡོད་པ་མ་ཡིན་པའི་ཕྱིར། ཞེས་ནི་ཕྱི་
རོལ་དཔྱོད་པ་བ་ཁ་ཅིག་གིས་རབ་ཏུ་བརྗོད་དོ། ། གཉིས་པ་དེ་
དགག་པ་ནི། མི་ཤེས་སྟོན་པར་བྱེད་པ་ལ། འཁྲུལ་བར་དོགས་པ་
ཅན་རྣམས་ཀྱིས། །དེ་བཤད་ནན་ཏན་བྱ་བའི་ཕྱིར། །ཤེས་ལྡན་་་་
འགའ་ཞིག་ཚོལ་བར་བྱེད། །དེ་ཕྱིར་དེ་ཡི་བསྒྲུབ་བྱ་རུ། །གྱུར་བའི་
ཡེ་ཤེས་རྣམ་དཔྱད་བྱའི། །འདི་ཡིས་སྲིན་བུའི་གྲངས་མཁྱེན་པ། །
ངེད་ལ་འགའ་ཡང་ཉེར་མཁོ་མེད། །བླང་དང་དོར་བྱའི་དེ་ཉིད་ནི། །
ཐབས་དང་བཅས་པ་རིག་མཛད་པ། །གང་དེ་ཚད་མ་ཉིད་འདོད་
ཀྱི། །ཐམས་ཅད་རིག་མཛད་མ་ཡིན་ནོ། །རིང་བོ་མཐོང་ངམ་མིན་
ཡང་རུང་། །འདོད་པའི་དེ་ཉིད་མཐོང་བ་ཡིན། །གལ་ཏེ་རིང་མཐོང་
ཚད་ཡིན་ན། ། ཚུར་ཤོག་བྱ་རྒོད་བསྟེན་པར་གྱིས། ། ཞེས་བྱུང་།
སྡུག་བསྔལ་ཞི་བའི་ཐབས་རང་གིས་མི་ཤེས་བཞིན་དུ་གཞན་ལ་ཐར་
ལམ་སྟོན་པར་བྱེད་པ་དག་ལ། སྟོན་པ་ཡང་དག་ཏུ་མི་འཁྲུལ་བར།
དེ་སྟོན་པ་ཡང་དག་ཡིན་མིན་ལ་དོགས་པ་དཔྱོད་པ་ཅན་རྣམས་ཀྱིས།
སྟོན་པ་ཐུབ་པའི་དབང་བོ་དེ་ཡིས་བཤད་པའི་སྡེ་སྣོད་དག་ལ་ནན་
ཏན་དུ་བསླབ་པར་བྱ་བའི་ཕྱིར་དུ། རང་ལ་དེ་སྟོན་པའི་དམ་པ་
ཤེས་ལྡན་འགའ་ཞིག་ཚོལ་བར་བྱེད་དོ། ། དེ་ཕྱིར་སྐྱེས་བུ་དེ་ལ་
གྲོལ་བ་དོན་གཉེར་བ་དེ་ཡི་བསྒྲུབ་བྱ་རུ་འགྱུར་བའི་ཐར་ལམ་མཁྱེན་
པའི་ཡེ་ཤེས་ཡོད་མེད་རྣམ་པར་དཔྱད་པར་བྱ་ཡི། དཔེར་ན། རྡོ་
ལེབ་མོ་ཞིག་གི་འོག་ཏུ་སྲོག་ཆགས་གྲོག་མ་དུ་ཡོད་ཀྱི་སྲིན་བུའི་གྲངས་
མཁྱེན་པ་སོགས་་ཡིན་ན་ཡང་། དེ་ནི་ངེད་ཅག་འཁོར་བ་ལས་གྲོལ་
198

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བ་དོན་དུ་གཉེར་བ་རྣམས་ལ་འགར་ཡང་ཉེ་བར་མཁོ་བ་མེད་དོ། །
དེས་ན་བླང་བྱ་དང་དོར་བྱའི་དེ་ཉིད་ནི་ཐབས་དང་བཅས་པ་མངོན་
སུམ་དུ་རིག་པར་མཛད་པ་གང་ཡིན་པ་དེ་ནི། ཚད་མ་དང་འདྲ་
བའི་ཚད་མའི་སྐྱེས་བུ་ཉིད་དུ་འདོད་ཀྱི། སྲིན་བུའི་གྲངས་ལྟ་བུའི་
མི་མཁོ་བ་ཐམས་ཅད་རིག་པར་མཛད་པ་ཙམ་ནི་སྟོན་པ་ཡང་དག་ཏུ་
འཛིན་པ་མ་ཡིན་ནོ། ། དེའི་ཕྱིར་ངེད་ཅག་ལ་ཡུལ་ཐག་རིང་བོ་
མཐོང་ངམ་དེ་མཐོང་བ་མིན་ཡང་རུང་སྟེ། རིང་ནས་འདོད་པའི་
ཐར་བའི་དེ་ཉིད་ཐབས་དང་བཅས་པ་མཐོང་བ་ཞིག་དགོས་པ་ཡིན་
པས། གལ་ཏེ་ཐག་རིང་བོ་མཐོང་བ་ཚད་མ་དང་འདྲ་བའི་སྟོན་པ་
ཡིན་ན། ཁྱེད་ཅག་ཚུར་ཤོག་ལ་བྱ་རྒོད་སོགས་ཀྱང་སྟོན་པ་དང་
བཤེས་གཉེན་དུ་བསྟེན་པར་གྱིས་ཤིག འོ་ན་རང་ལུགས་ལ་བཤེས་
གཉེན་ཇི་ལྟ་བུ་ཞིག་ལ་བསྟེན་དགོས་ཞེ་ན། ཚོམས་ལས། དམན་
པ་བསྟེན་པས་མི་དག་ཉམས་འགྱུར་ཞིང་། །ཐད་ཀར་བབ་པ་བསྟེན་
པས་སོ་ན་གནས། །གཙོ་བོ་བསྟེན་པའི་དམ་པ་ཐོབ་པར་འགྱུར། །དེ་
ཕྱིར་བདག་པས་གཙོར་གྱུར་བསྟེན་པར་བྱ། །ཚུལ་ཁྲིམས་ཉེ་བར་ཞི་
བ་དང་། །ཤེས་རབ་ཆོས་མཆོག་ལྡན་པ་ཡི། །གཙོ་བོ་གང་ཡིན་དེ་
བསྟེན་ན། །གཙོ་བོ་བས་ཀྱང་ཆེས་གཙོ་འགྱུར། །ཞེས་གསུངས་པ་
ལྟར་རོ། ། བཤེས་གཉེན་དེ་ལ་མང་དུ་ཐོས་པའི་ཡོན་ཏན་སོགས་
ཡོད་མེད་ཇི་ལྟར་ཤེས་ཤེ་ན། རྣམ་བཤད་ལས། དེ་ལྟར་དཔྱོད་
པའི་ཚེ་སྟོན་པར་འཛིན་པ་སྔོན་དུ་དེ་ལ་བྱང་གྲོལ་ལམ་མཁྱེན་པའི་
ཡོན་ཏན་ཡོད་པར་ཤེས་སམ་མི་ཤེས། ཤེས་ན་རང་ཉིད་ཀྱིས་སྡུག་
བསྔལ་ཞི་བའི་ཐབས་ཤེས་ཟིན་པའི་ཕྱིར། དེ་ཚོལ་བ་དོན་མེད་ལ།
མི་ཤེས་ན། བསྟེན་པར་བྱ་བ་དང་བསྟེན་པར་བྱ་བ་མ་ཡིན་པའི་
199

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྣམ་དབྱེ་མི་བྱེད་པར་ཐོག་མར་གང་འཕྲད་པ་དེ་བསྟེན་པར་རིགས་
སོ་ཞེ་ན། སྐྱོན་མེད་དེ། འདི་རྟོགས་ལྡན་གྱིས་བཤེས་གཉེན་ཚོལ་
བའི་ཚུལ་ཡིན་ལ། དེ་ལ་ནི། ཐོག་མ་ཉིད་ནས་དོན་རགས་པ་ཚད་
མས་ཤེས་ཤིང་ཅུང་ཟད་ཕྲ་བའི་ཡོན་ཏན་ཡོད་པ་ཡིད་དཔྱོད་ཀྱིས་
ཀྱང་ཤེས་པར་འགྱུར་ཞིང་། གཞན་ལ་དྲིས་པ་དང་། གྲགས་པ་
སོགས་ལས་ཀྱང་ཕྱོགས་ཙམ་རྟོགས་པར་འགྱུར་རོ། ། ཞེས་དང་།
ཡོན་ཏན་རིན་པོ་ཆེ་སྡུད་པ་ལས། སློབ་མ་བཟང་པོ་བླ་མར་གུས་
ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་་
བྱ། །ཅིའི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །དེ་དག་
ཤེས་རབ་ཕ་རོལ་ཕྱིན་པ་རྗེས་སུ་སྟོན། །སངས་རྒྱས་ཆོས་རྣམས་དགེ་
བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་
བ་དེ་སྐད་གསུངས། །ཞེས་དང་། བྱང་ཆུབ་ལམ་རིམ་ལས། །
རྨོངས་པའི་རྒྱུ་ནི། གྲོགས་ངན་བསྟེན་པ་དང་། ལེ་ལོ་དང་།
སྙོམས་ལས་དང་གཉིད་ཆེ་བ་དང་སོ་སོར་རྟོག་ཅིང་དཔྱོད་པ་ལ་མི་
དགའ་བ་དང་། རྒྱ་ཆེན་པོ་ལ་མི་མོས་པ་དང་། མི་ཤེས་བཞིན་དུ་
ཤེས་སོ་སྙམ་པའི་ང་རྒྱལ་དང༌། ལོག་ལྟ་ཆེ་བ་དང་བདག་འདྲ་བའི་
མི་ནུས་སྙམ་དུ་ཞུམ་ནས་མཁས་པ་བསྟེན་པ་ལ་མི་དགའ་བ་ཡིན་ཏེ།
ལེ་ལོ་སྙོམ་དང་བསྟེན་ངན་བསྟེན་པ་དང་། །གཉིད་ཀྱི་དབང་གྱུར་མི་
རྟོག་ངང་ཚུལ་དང་། །ཐུབ་པའི་ཡེ་ཤེས་མཆོག་ལ་མོས་མེད་དང་། །
ལོག་པའི་ང་རྒྱལ་ནོན་པས་དོན་འདྲི་དང་། །དམའ་སེམས་བདག་ལ་
ཞེན་པས་བྱུང་བའི་རྒྱུ། །མཁས་པའི་སྐྱེ་བོ་བསྟེན་པར་མ་དད་་
དང་། །ལོག་པའི་རྣམ་རྟོག་དུག་ཆེ་ལོག་ལྟ་དག །གཏི་མུག་རྒྱུ་ཡིན།
ཞེས་གསུངས་སོ། ། གཉིས་པ་བཅོམ་ལྡན་འདས་ཚད་མའི་སྐྱེས་བུ་
200

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཡིན་པའི་སྒྲུབ་བྱེད་རྒྱས་པར་བཤད་པ་ལ་གཉིས། ལུགས་འབྱུང་གི་
སྒོ་ནས་ཚད་མའི་སྐྱེས་བུར་སྒྲུབ་པ་དང་། ལུགས་ལྡོག་གི་སྒོ་ནས་
ཚད་མའི་སྐྱེས་བུར་སྒྲུབ་པའོ། ། དང་བོ་ལ་གཉིས། རྒྱུ་ཕུན་སུམ་
ཚོགས་པ་དང་འབྲས་བུ་ཕུན་སུམ་ཚོགས་པ་བཤད་པའོ། ། དང་
བོ་ལ་གཉིས། བསམ་པ་ཕུན་སུམ་ཚོགས་པ་དང་། སྦྱོར་བ་ཕུན་
སུམ་ཚོགས་པའོ། ། དང་བོ་ལ་གཉིས། དངོས་དང་། རྩོད་པ་
སྤོང་བའོ། ། དང་བོ་ནི། སྒྲུབ་བྱེད་ཐུགས་རྗེ་གོམས་ལས་དེ། །
ཞེས་བྱུང་། ཐུབ་པ་བཅོམ་ལྡན་འདས་ཆོས་ཅན། ཚད་མའི་སྐྱེས་
བུ་ཡིན་ཏེ། དེ་སྒྲུབ་བྱེད་ཐུགས་རྗེ་ཆེན་པོ་གོམས་པ་ལས་འཁྲུངས་
པའི་ཕྱིར། ཐུགས་རྗེ་ཆེན་པོ་དེ་ཡང་རྒྱུ་མེད་པ་དང་མི་མཐུན་པའི་
རྒྱུ་ལས་བྱུང་བ་མ་ཡིན་ཏེ། སྙིང་རྗེ་ཆེན་པོ་སྐྱེ་བ་དུ་མར་གོམས་པ་
ལས་བྱུང་བའི་ཕྱིར། དེས་ནས་སྟོན་པ་ཚད་མའི་སྐྱེས་བུར་སྒྲུབ་བྱེད་
ཀྱི་རྟགས་ཀྱི་གཙོ་བོ་ནི། ཐུགས་རྗེ་ཆེན་པོ་གྲངས་མེད་གསུམ་དུ་
གོམས་པ་ཉིད་ཡིན་པས། སྒྲུབ་བྱེད་ཐུགས་རྗེ་གོམས་ལས་དེ། །
ཞེས་གསུངས་པ་ཡིན་ནོ། ། དེ་ལྟར་ན་ཐུབ་པ་བཅོམ་ལྡན་འདས་
ཆོས་ཅན། ཚད་མའི་སྐྱེས་བུ་ཡིན་ཏེ། བསམ་པ་ཕུན་ཚོགས་སྙིང་
རྗེ་དང་ཐུགས་རྗེ་ཆེན་པོ་བསྐལ་བ་གྲངས་མེད་གསུམ་དུ་གོམས་པའི་
སྐྱེས་བུ་ཡིན་པའི་ཕྱིར། ། ཐུབ་པ་བཅོམ་ལྡན་འདས་ཆོས་ཅན།
ཚད་མའི་སྐྱེས་བུ་ཡིན་ཏེ། སྦྱོར་བ་ཕུན་ཚོགས་བདག་མེད་རྟོགས་
པའི་ཤེས་རབ་སོགས་སྙིང་རྗེ་ཆེན་པོས་རང་དབང་དུ་སྟོན་པའི་སྐྱེས་
བུ་ཡིན་པའི་ཕྱིར། ཐུབ་པ་བཅོམ་ལྡན་འདས་ཆོས་ཅན། ཚད་
མའི་སྐྱེས་བུ་ཡིན་ཏེ། ཁྱད་པར་གསུམ་ལྡན་གྱི་བདེ་གཤེགས་བརྙེས་
པའི་སྐྱེས་བུ་ཡིན་པའི་ཕྱིར། ཐུབ་པ་བཅོམ་ལྡན་འདས་ཆོས་ཅན།
201

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
ཚད་མའི་སྐྱེས་བུ་ཡིན་ཏེ། འགྲོ་བ་རྣམས་འཁོར་བའི་འཇིགས་པ་
ལས་སྐྱོབ་པའི་སྐྱེས་བུ་ཡིན་པའི་ཕྱིར། ཡང་བསམ་པ་ཕུན་ཚོགས་
སྙིང་རྗེ་ཆེན་པོ་གོམས་པ་ལས་ཐུགས་རྗེ་ཆེན་པོ་འབྱུང་ཞིང་། དེ་
གོམས་པ་ལས་སྦྱོར་བ་ཕུན་ཚོགས་བདག་མེད་རྟོགས་པའི་ཤེས་རབ་
སྟོན་པ་འབྱུང་བ་དང་། སྦྱོར་བ་ཕུན་ཚོགས་ལས་བདེ་གཤེགས་་
འབྱུང་བ་དང་། དེ་ལས་འགྲོ་བ་སྐྱོབ་པ་འབྱུང་བར་སྒྲུབ་པ་ནི་་
ལུགས་འབྱུང་གི་ཚུལ་ཡིན་ནོ། ། གཉིས་པ་རྩོད་པ་སྤོང་བ་ལ་་་
གཉིས། སྙིང་རྗེ་སྐྱེ་བ་དུ་མར་གོམས་པ་མེད་པའི་རྩོད་པ་སྤོང་བ་
དང་། གོམས་ཀྱང་མཐའ་མེད་དུ་འཕེལ་བ་མེད་པའི་རྩོད་པ་སྤོང་
བའོ། ། དང་བོ་ལ་གཉིས། རྩོད་པ་དང་། ལན་ནོ། །
དང་བོ་ནི། ཚུ་རོལ་མཛེས་པ་དག་ན་རེ། བློ་ནི་ལུས་ལ་བརྟེན་
པའི་ཕྱིར། །གོམས་པས་འགྲུབ་པ་མེད་ཅེ་ན། ཞེས་བྱུང་། ཡིད་
ཀྱི་བློ་ནི་ལུས་ལ་ཕན་ནས་གནས་པའི་ཕྱིར་ན། ལུས་འཇིག་པ་ན་
སེམས་འཇིག་དགོས་པས། སྐྱེ་བ་སྔོན་དུ་སྙིང་རྗེ་ཆེན་པོ་གོམས་པ་
ལས་ཐུགས་རྗེ་ཆེན་པོ་འགྲུབ་པ་མེད་ཅེ་ན། གཉིས་པ་ལན་ལ་་་་
གཉིས། མདོར་བསྟན་པ་དང་། རྒྱས་པར་བཤད་པའོ། །
དང་བོ་ནི། མ་ཡིན་རྟེན་ནི་བཀག་ཕྱིར་རོ། ། ཞེས་བྱུང་།
ཡིད་ཀྱི་སེམས་ཆོས་ཅན། ལུས་དེ་ཁྱོད་ཀྱི་རྟེན་ཁྱད་པར་ཅན་མ་
ཡིན་ཏེ། ལུས་ཁྱོད་ཀྱི་རྟེན་ཁྱད་པར་ཅན་ཡིན་པ་ནི་རིགས་པས་
བཀག་ཟིན་པའི་ཕྱིར་རོ། ། གཉིས་པ་རྒྱས་པར་བཤད་པ་ལ་་་་་
གཉིས། སྐྱེ་བ་སྔ་ཕྱི་ཡོད་པར་བསྟན་པ་དང་། དེ་མེད་པའི་སྒྲུབ་
བྱེད་དགག་པའོ། ། དང་བོ་ནི། སྐྱེ་བ་ཡོངས་སུ་ལེན་པ་ན། །
འབྱུང་རྔུབ་དབང་བོ་བློ་དག་ནི། །རང་གི་རིགས་ལ་ལྟོས་མེད་ཅན། །
202

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ལུས་ཉིད་འབའ་ཞིག་ལས་སྐྱེས་མིན། །ཧ་ཅང་ཐལ་ཕྱིར་མཚམས་
སྦྱོར་བར། །ནུས་ལྡན་མཐོང་བ་གང་དེ་ལ། །ཅི་ཞིག་ཡོད་འགྱུར་གང་
མེད་པ། །གང་གིས་ཕྱི་ནས་མཚམས་སྦྱོར་མེད། །གང་དུ་དྲོད་གཤེར་
ལ་སོགས་པ། །སྐྱེ་བོ་སྐྱེས་པར་མི་འགྱུར་བའི། །ས་སོགས་ཆ་དེ་་་་
འགའ་ཡང་མེད། །དེ་ཕྱིར་ཐམས་ཅད་ས་བོན་བདག ། དེ་ཕྱིར་
དབང་སོགས་རང་རིགས་ལ། །ལྟོས་པ་མེད་པར་འབྱུང་ཡིན་ན། །ཇི་
ལྟར་གཅིག་ནི་ཡོངས་འགྱུར་བཞིན། །ཀུན་འབྱུང་ཆད་པར་མེད་ཕྱིར་
རོ། ། དབང་རྣམས་རེ་རེ་ལ་གནོད་ན། །ཡིད་བློ་ལ་གནོད་ཡོད་མ་
ཡིན། །འདི་འགྱུར་ན་ནི་དེ་དག་ཀྱང༌། །འགྱུར་བ་དག་དུ་མཐོང་བ་
་་་ཡིན། །དེ་ཕྱིར་བློ་གནས་པ་ཡི་རྟེན། །བློ་ཉིད་ལ་ནི་བརྟེན་པ་
འགའ། །དབང་བོ་རྣམས་ཀྱི་རྒྱུ་ཡིན་པས། །དེ་ཕྱིར་བློ་ལས་དབང་བོ་
ཡིན། །དེ་འདྲའི་འཕེན་བྱེད་ཡོད་གྱུར་ན། །ཕྱིས་ཀྱང་དེ་འདྲར་་་
འགྱུར་བ་ཡིན། །དེ་ཡི་ཤེས་པའི་ཕན་འདོགས་ཕྱིར། །ཡིད་ནི་ལུས་ལ་
བརྟེན་པར་བཤད། །གལ་ཏེ་དབང་བོ་མེད་པར་བློ། །མ་ཡིན་དེ་ཡང་
དེ་མེད་པར། །དེ་ལྟའང་ཕན་ཚུན་རྒྱུ་ཉིད་པས། །དེ་ཕྱིར་ཕན་ཚུན་
རྒྱུ་ཅན་ཡིན། །རིམ་ཅན་མིན་ལས་རིམ་ཅན་མིན། །ཁྱད་པར་ཅན་
མིན་ལྟོས་པའང་མེད། །ལུས་ལས་རིམ་གྱིས་བློ་འགྱུར་ན། །དེའི་ཡང་
རིམ་པ་གསལ་བར་བྱེད། །སྐད་ཅིག་སྔ་མ་སྔ་མ་ནི། །སྐད་ཅིག་རེ་རེ་
སྔོན་མེད་དེའི། །རྒྱུ་ཡིན་དེ་ཡི་ཕྱིར་ན་རྒྱུ། །ཐམས་ཅད་ཚེ་ན་མཐོང་
བ་ཉིད། །ཅེས་གསུངས། གང་ཟག་ཐ་མལ་བ་ཞིག་སྐྱེ་བ་ཡོངས་སུ་
ལེན་པ་ན་སྐྱེས་མ་ཐག་ཏུ་དབུགས་འབྱུང་རྔུབ་དང་། དབང་བོ་
དྭངས་པ་དང་། གཡེར་བག་བྱེད་པ་ལ་སོགས་པའི་བློ་དག་ནི་རང་
གི་རིགས་འདྲ་སྔ་མའི་ཉེར་ལེན་གྱི་རྒྱུ་ལ་ལྟོས་པ་མེད་པ་ཅན་མ་ཡིན་ཏེ།
203

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཞན་དུ་ན་ས་སོགས་འབྱུང་བའི་ལུས་ཉིད་འབའ་ཞིག་ཉེར་ལེན་བྱས་
པ་ལས་སྐྱེད་དགོས་ན། དེ་ནི་འཐད་པ་མིན་ཏེ། དེ་ལྟར་ན་འབྱུང་
བ་ཀུན་སྲོག་ཆགས་སུ་འགྱུར་བ་སོགས་ཧ་ཅང་ཐལ་བའི་ཕྱིར་རོ། །
ད་ལྟའི་རིག་པ་སྔ་མས་རིག་པ་ཕྱི་མ་མཚམས་སྦྱོར་བར་ནུས་པ་དང་
ལྡན་པར་མཐོང་བ་གང་ཡིན་པ་དེ་ལ་རྒྱུ་ལྷག་པོ་ཅི་ཞིག་ཡོད་པར་
འགྱུར། རྒྱུ་གང་ཡང་མེད་པ་རྒྱུ་མཚན་གང་གིས་ཕྱིས་ནས་སེམས་ཕྱི་
མར་མཚམས་སྦྱོར་བ་མེད་པར་འདོད། ཅེས་སེམས་ཕྱི་མ་མཚམས་
མི་སྦྱོར་བའི་རྒྱུ་མཚན་དྲི་བར་བྱའོ། ། གང་དུ་དྲོད་གཤེར་སྐྱེས་ལ་
སོགས་པ་སྲོག་ཆགས་སྐྱེ་བོ་སྐྱེས་པར་མི་འགྱུར་བའི་ས་ཕྱོགས་སོགས་
ཀྱི་ཆ་དེ་འགའ་ཡང་མེད་པ་དེ་ཡི་ཕྱིར་ན། འབྱུང་བ་ཐམས་ཅད་
སེམས་ཅན་ཐམས་ཅད་ཀྱི་ས་བོན་གྱི་བདག་ཉིད་ཉེར་ལེན་དུ་ཐལ་
ལོ། ། དེ་ཕྱིར་དབང་བོ་དང་རིག་པ་སོགས་རང་གི་རིགས་འདྲ་སྔ་
མའི་ཉེར་ལེན་ལ་ལྟོས་པ་མེད་པར་འབྱུང་བ་ཡིན་ན། ཇི་ལྟར་་་་
འབྱུང་བ་གཅིག་ནི་སྲོག་ཆགས་སུ་ཡོངས་སུ་འགྱུར་བ་བཞིན་དུ།
འབྱུང་བ་ཀུན་ཀྱང་སྲོག་ཆགས་སུ་འགྱུར་བ་ལ་ཁྱད་པར་མེད་པའི་
ཕྱིར་རོ། ། གཞན་ཡང་། ལུས་ཕུང་ཡིད་སེམས་ཀྱི་རྟེན་ཁྱད་པར་
ཅན་མ་ཡིན་ཏེ། དབང་བོ་རྣམས་ལས་རེ་རེ་ལ་གནོད་པ་ཡོད་་་་་
ནའང་། ཡིད་བློ་ལ་གནོད་པ་ཡོད་པ་མ་ཡིན་པའི་ཕྱིར། ཡིད་ཀྱི་
སེམས་འདི་འགྱུར་ན་ནི་ལུས་ཕུང་དང་དབང་བོ་དེ་དག་ཀྱང་འགྱུར་
བ་དག་ཏུ་ཀུན་གྱིས་མཐོང་བ་ཡིན་ནོ། ། དེ་ཕྱིར་ཡིད་བློ་གནས་
པའི་རྟེན་ནི་ཁོ་རང་གི་དེ་མ་ཐག་རྐྱེན་ཡིད་དབང་སྟེ་ཡིད་བློ་ཉིད་ལ་ནི་
བརྟེན་པ་ཡིན་ལ། དེའི་ཕྱིར་མཛོད་ལས། དྲུག་པོ་འདས་མ་ཐག་
པ་ཡི། །རྣམ་ཤེས་གང་ཡིན་དེ་ཡིད་དོ། ། དྲུག་པའི་རྟེན་ནི་རབ་
204

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
སྒྲུབ་ཕྱིར། །ཞེས་གསུངས་པ་ཡིན་ནོ། ། རྒྱང་འཕེན་པས། ལུས་
ཕུང་སེམས་ཀྱི་རྟེན་དང་། ཡིད་སེམས་དེ་ལ་བརྟེན་པར་འདོད་ལ།
སངས་རྒྱས་པས་ཡིད་སེམས་ལུས་ཀྱི་རྟེན་དང་། ལུས་དབང་སོགས་
ཡིད་ཀྱི་རྣམ་པར་ཤེས་པ་ལ་བརྟེན་པར་འདོད་དོ། ། འོན་ཀྱང་
དབང་བློ་ལྔ་རང་རང་གི་དབང་བོ་གཟུགས་ཅན་ལ་བརྟེན་པ་ཡིན་
པས། གཞུང་འདིར་ཡིད་བློ་ཞེས་དམིགས་ཀྱིས་བཀར་ནས་ཡང་
ཡང་གསུངས་པ་ཡིན་ནོ། ། ཡང་ཁོ་ན་རེ། ཡིད་བློ་དང་དབང་
བོ་སོགས་ལ་རང་གི་རིགས་འདྲ་སྔ་མ་དེ་འདྲའི་འཕེན་བྱེད་ཀྱི་ཉེར་
ལེན་ཡོད་པར་འགྱུར་ན་ཕྱིས་ཀྱང་དེ་འདྲར་འགྱུར་བ་ཡིན་ལ། དེ་
ལྟར་ན་ཁྱེད་ཅག་གི་མདོ་ལས་ལུས་དང་སེམས་ནི་ཕན་ཚུན་རྗེས་སུ་
བྱེད་པ་ཅན་ནོ། ། ཞེས་གསུངས་པ་དང་མི་འགལ་ལམ་ཞེ་ན།
མི་འགལ་ཏེ། ལུས་དེ་ཡེ་ཤེས་པས་སེམས་ལ་ཕན་འདོགས་པའི་ཕྱིར་
ན། ཡིད་ནི་ལུས་ལ་བརྟེན་པར་བཤད་པ་ཡིན་ནོ། ། གལ་ཏེ་
དབང་བོ་ཡིད་བློའི་རྟེན་ཡིན་ཏེ། དབང་བོ་མེད་པར་ཡིད་བློ་སྐྱེ་བ་
མ་ཡིན་པའི་ཕྱིར་ཞེ་ན། ཡིད་བློ་ལུས་ཀྱི་རྟེན་ཡིན་ཏེ། དེ་ཡང་
ཡིད་བློ་དེ་མེད་པར་ལུས་དབང་འབའ་ཞིག་སྐྱེ་བ་མེད་པའི་ཕྱིར།
ཁོ་ན་རེ། དེ་ལྟ་ནའང་ལུས་སེམས་ཕན་ཚུན་རྒྱུ་ཉིད་ཡིན་པས་དེ་
ཕྱིར་ལུས་སེམས་ཕན་ཚུན་རྒྱུ་ཅན་ཡིན་ནོ་ཞེ་ན། མི་འཐད་དེ།
ཁྱོད་ལྟར་ན་ལུས་ལས་ཡིད་བློ་རིམ་ཅན་དུ་སྐྱེ་བ་མིན་ཏེ། ཡིད་བློ་དེ་
ལས་ལུས་རིམ་ཅན་དུ་སྐྱེ་བ་མ་ཡིན་པའི་ཕྱིར། དེར་ཐལ། ཡིད་བློ་
རྟག་པ་ཡིན་པའི་ཕྱིར། རྟག་ཀྱང་རྐྱེན་ལ་ལྟོས་ནས་ཡིད་བློ་རིམ་
ཅན་དུ་འབྱུང་ངོ་ཞེ་ན། རྟག་པའི་རྐྱེན་ཁྱད་པར་ཅན་ཏེ་ཡོད་པ་
མིན་པས་རྟག་པའི་རྐྱེན་ལ་ལྟོས་པའང་མེད་དོ། ། ཡིད་བློ་སྔ་མ་ལ་
205

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟོས་ནས་ལུས་ལས་རིམ་གྱིས་ཡིད་བློ་ཕྱི་མ་འབྱུང་བར་འགྱུར་རོ་སྙམ་
ན། ལུས་དེའི་ཡང་སྔ་ཕྱིའི་རིམ་པ་ཡོད་པ་གསལ་བར་བྱེད་པ་ཡིན་
པར་ཐལ། ཡིད་བློ་སྔ་མ་རིམ་ཅན་གྲོགས་སུ་ཡོད་པ་ལ་ལྟོས་ནས་
ལུས་ཀྱིས་ཡིད་བློ་ཕྱི་མ་བསྐྱེད་པར་བྱེད་པའི་ཕྱིར། དེ་ལ་འདོད་ན།
ཡིད་བློའི་ལྷན་ཅིག་བྱེད་རྐྱེན་ལུས་སྐད་ཅིག་སྔ་མ་སྔ་མ་ནི། སེམས་
སྐད་ཅིག་ཕྱི་མ་རེ་རེ་སྔོན་མེད་གསར་དུ་བསྐྱེད་པ་དེ་ཡི་རྒྱུ་ཡིན་པ་དེ་
ཡི་ཕྱིར་ན། སྐྱེ་མ་ཐག་པ་དང་འཆི་ཁ་མའི་དུས་ཐམས་ཅད་ཀྱི་ཚེ་ན་
ལུས་སེམས་ཕན་ཚུན་རྒྱུ་ཡིན་པར་ཚད་མའི་མཐོང་བ་ཉིད་དུ་འགྱུར་
རོ། ། གཉིས་པ་སྐྱེ་བ་སྔ་ཕྱི་མེད་པའི་སྒྲུབ་བྱེད་དགག་པ་ལ་གསུམ།
མདོར་བསྟན་པ་དང་། རྒྱས་པར་བཤད་པ། དོན་བསྡུ་བའོ། །
དང་བོ་ནི། ཐ་མའི་སེམས་ནི་སེམས་གཞན་དང་། །མཚམས་སྦྱོར་
བ་ལ་འགལ་ཅི་ཡོད། །དགྲ་བཅོམ་སེམས་གང་ཡིན་དེ་ཡང་། །གང་
ལས་མཚམས་སྦྱོར་མེད་པར་འདོད། །ཚད་མས་མ་གྲུབ་དོན་ཅན་
གྱི། །གྲུབ་མཐའི་རྗེས་སུ་འབྲང་ངམ་ཅི། །གལ་ཏེ་དེ་རྒྱུ་བྲལ་ཕྱིར་
ན། །དེ་ཉིད་འདིར་ནི་ཅིས་མ་བརྗོད། །ཅེས་བྱུང་། ཁོ་ན་རེ། ཐ་
མལ་བའི་འཆི་ཁའི་སེམས་ནི། སེམས་ཕྱི་མ་དང་མཚམས་མི་སྦྱོར་ཏེ
འཆི་སེམས་ཡིན་པའི་ཕྱིར། དཔེར་ན་ཁྱེད་ཅག་གི་བཤད་པའི་དགྲ་
བཅོམ་པའི་འཆི་སེམས་བཞིན་ནོ་ཞེ་ན། ཁྱབ་པ་ཡང་མ་ངེས་ལ།
དཔེ་ཡང་མ་གྲུབ་སྟེ། འཆི་སྲིད་ཐ་མའི་སེམས་ནི་སེམས་ཕྱི་མ་་་་
གཞན་དང་མཚམས་སྦྱོར་བ་ལ་འགལ་བ་ཅི་ཡང་ཡོད་པ་མིན་ཏེ།
འདོད་གཟུགས་ཀྱི་ཁམས་གཉིས་སུ་སྐྱེ་ན་འཆི་སྲིད་ཐ་མའི་སེམས་ནི་
བར་དོ་བའི་སེམས་དང་མཚམས་སྦྱོར་ཞིང་། བར་དོ་བའི་སེམས་དེ་
འཆི་སྲིད་པའི་སེམས་ཕྱི་མ་དང་། བར་དོ་བའི་སེམས་སྐྱེ་སྲིད་པའི་
་་206

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
སེམས་དང་མཚམས་སྦྱོར་བའི་ཕྱིར། གཞན་དུ་ན། སྐྱེ་སྲིད་དེའི་
སྐད་ཅིག་དང་པོའི་སེམས་ལ་ཉེར་ལེན་གྱི་རྒྱུ་མེད་པར་ཐལ་ཞིང་།
དེ་མེད་ན་དེའི་ལྷན་ཅིག་བྱེད་རྐྱེན་ཡང་མེད་པར་འགྱུར་ཏེ། ལྷན་
ཅིག་བྱེད་རྐྱེན་ཞེས་པ་ཉེར་ལེན་གྱི་རྒྱུ་ལྷན་ཅིག་ཏུ་འབྲས་བུ་དེ་སྐྱེད་
བྱེད་ཀྱི་རྐྱེན་ལ་བཤད་པའི་ཕྱིར་རོ།།། _དཔེ་ཡང་མ་གྲུབ་སྟེ།
དགྲ་བཅོམ་པའི་འཆི་སེམས་ཐ་མ་གང་ཡིན་པ་དེ་ཡང་རྒྱུ་མཚན་གང་
ལས་སེམས་ཕྱི་མ་དང་མཚམས་སྦྱོར་བ་མེད་པར་འདོད། དེ་ལྟར་ན་
སྐྱེ་བ་སྔ་ཕྱི་ཚད་མས་མ་གྲུབ་པའི་དོན་ཅན་གྱི་ཕྱི་རོལ་བ་ཁྱེད་ཅག་
སངས་རྒྱས་པའི་གྲུབ་མཐའི་རྗེས་སུ་འབྲང་ངམ་ཅི། དགྲ་བཅོམ་
་པའི་འཆི་སེམས་ཕྱི་མར་མཚམས་མི་སྦྱོར་བར་འདོད་པའི་ཕྱིར།
གལ་ཏེ་འཆི་སེམས་ཐ་མ་དེ། སེམས་ཕྱི་མ་དང་མཚམས་མི་སྦྱོར་ཏེ།
སེམས་ཕྱི་མ་དེ་ཡི་རྒྱུ་དབུགས་འབྱུང་རྔུབ་དང་བྲལ་བའི་ཕྱིར་ན།
རྟགས་དེ་ཉིད་འཆི་སེམས་ཕྱི་མར་མཚམས་སྦྱོར་བ་མེད་པར་སྒྲུབ་པའི་
སྐབས་འདིར་ནི་ཅིས་མ་བརྗོད་དེ་བརྗོད་རིགས་པའི་ཕྱིར། འོ་ན་
ཁྱོད་ལྟར་ན་མངལ་ན་གནས་པའི་བྱིས་པ་དང་། བསམ་གཏན་བཞི་
བ་སྙོམས་པར་ཞུགས་པ་དང་། རྒྱལ་བ་སོགས་ཀྱིས་ཀྱང་སེམས་ཕྱི་
མར་མཚམས་མི་སྦྱོར་བར་ཐལ། དབུགས་འབྱུང་རྔུབ་མི་བྱེད་པའི་
ཕྱིར། གཉིས་པ་རྒྱས་པར་བཤད་པ་ལ་གསུམ། ལུས་ཕུང་སེམས་
ཀྱི་བདག་རྐྱེན་ཡིན་པ་དགག་པ། དེ་སེམས་ཀྱི་ཉེར་ལེན་ཡིན་པ་
དགག་པ། རྩོད་པ་སྤོང་བའོ། ། དང་པོ་ནི། དེ་བློ་བཞིན་དུ་
འཛིན་འགྱུར་ཕྱིར། །དབང་བོ་བཅས་ལས་ཡིད་ཤེས་མིན། །ཤེས་
བསྐྱེད་ནུས་པ་ཐ་དད་ཕྱིར །ཀུན་ལས་ཀྱང་ནི་མ་ཡིན་ནོ།།སེམས་
་་་་་་་་་མེད་ཉིད་ཕྱིར་གཞན་ལས་མིན། ། རྒྱུ་གཅིག་ཕྱིར་ན་ལྷན་ཅིག་
207

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གནས། །དབང་བཞིན་གཟུགས་དང་རོ་བཞིན་ནོ། །དོན་གྱི་སྒོ་ནས་
འགྱུར་བ་ཡིན། །རྟག་ཏུ་དེ་ཡི་རྗེས་འཇུག་ཕྱིར། །གང་ཞིག་ཡོད་པས་
ཕན་འདོགས་བྱེད། །དེ་རྒྱུ་དེ་ཕྱིར་བདུན་པ་དང༌། །སྐྱེས་ཕྱིར་ཞེས་
ནི་བཤད་པ་ཡིན། །འགའ་ཞིག་ཚེ་ན་སེམས་རྒྱུན་ལ། །ཕན་འདོགས་
བྱེད་པའང་ཡིན་བླ་སྟེ། །བུམ་སོགས་ལ་ནི་མེ་སོགས་བཞིན། །དེ་ཙམ་
གྱིས་ནི་ལྡོག་པ་མིན། །ཞེས་བྱུང་། ལུས་ནི་སེམས་ཀྱི་ཐུན་མོང་མ་
ཡིན་པའི་བདག་རྐྱེན་ཡིན་ན། ལུས་དེ་དབང་བློ་བཞིན་དུ་ཡུལ་
འཛིན་པར་ཐལ་བར་འགྱུར་བའི་ཕྱིར དེས་ན་དབང་བོ་དང་་་
བཅས་པའི་ལུས་ལས་ཡེ་ཤེས་སྐྱེ་བ་མིན་ཏེ། དབང་བོ་ལྔ་བོ་རྣམས་
ཀྱི་རང་རང་གི་དབང་ཤེས་སྐྱེད་པའི་ནུས་པ་ཐ་དད་ཡིན་པའི་ཕྱིར།
དབང་བོ་ཀུན་ཚོགས་པ་ལས་ཀྱང་ཡུལ་དྲུག་འཛིན་པའི་ཡིད་ཀྱི་ཤེས་
པ་དེ་ནི་བསྐྱེད་པ་མ་ཡིན་ནོ། ། འོན་ཏེ་དབང་བོ་མེད་པའི་ལུས་
ལས་ཡིད་བློ་རྟོག་པ་སྐྱེའོ་ཞེ་ན། སེམས་མེད་ཉིད་ཡིན་པའི་ཕྱིར་ན་
ལུས་ཀྱི་སྐྲ་དང་སེན་མོ་སོགས་ཤེས་པས་མ་བསྡུས་པ་གཞན་དག་ལས་
ཀྱང་ཡིད་བློ་སྐྱེ་བ་མིན་ནོ། ། ལུས་སེམས་གཉིས་འཕེན་བྱེད་ལས་
ཀྱི་རྒྱུ་ཚོགས་གཅིག་ལས་སྐྱེས་པའི་ཕྱིར་ན་ལྷན་ཅིག་ཏུ་གནས་པ་ཙམ་
རུང་ཡང་། དེ་གཉིས་ཕན་ཚུན་རྟེན་དང་བརྟེན་པ་མ་ཡིན་ཏེ།
དཔེར་ན། དབང་བོ་ལྔ་བཞིན་དང་། གཟུགས་དང་རོ་བཞིན་
ནོ། ། ཁོ་ན་རེ། འོ་ན་ལུས་འགྱུར་བས་ཡིད་བློ་འགྱུར་བ་མཐོང་
བ་ཅི་ཡིན་ཞེ་ན། འོ་ན་ཁྱོད་ལྟར་ན་ཕྱི་རོལ་གྱི་དོན་ཡང་ཡིད་བློའི་
རྟེན་ཡིན་པར་ཐལ། ཕྱི་དོན་གྱི་སྒོ་ནས་ཡིད་བློ་འགྱུར་བ་མཐོང་བ་
ཡིན་པའི་ཕྱིར། དེ་ལྟར་ན་འབྲས་བུ་བཟློག་པའི་རྒྱུ་ཁྱད་པར་ཅན་
ཅི་ལྟ་བུ་ཞེ་ན། དཔེར་ན། སྒྲོན་མེའི་འོད་དེ་རྟག་ཏུ་སྒྲོན་མེ་དེ་ཡི་
208

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཉེར་ལེན་གྱི་རྗེས་སུ་འཇུག་པའི་ཕྱིར་ན། རྒྱུ་གང་ཞིག་ཡོད་པས་
འབྲས་བུ་དེ་ལ་ཕན་འདོགས་པར་བྱེད་པའི་ཕྱིར། དེར་ཐལ།
མར་མེ་དེ་མར་མེའི་འོད་དེ་ཡི་བཟློག་རྒྱུ་ཁྱད་པར་ཅན་ཡིན་པ་དེའི་
ཕྱིར། དེས་ན་མདོ་ལས། འདི་ཡོད་ན་འདི་འབྱུང་ཞེས་རྒྱུ་མཚན་
ཅན་གྱི་རྣམ་དབྱེ་བདུན་པ་དང་། འདི་སྐྱེས་པའི་ཕྱིར་འདི་སྐྱེས་
ཞེས་རྣམ་དབྱེ་ལྔ་བ་འབྱུང་ཁུངས་ཀྱིས་ནི་བཤད་པ་ཡིན་ནོ། །
དུས་འགའ་ཞིག་གི་ཚེ་ན་ལུས་ཕུང་དེ་སེམས་ཀྱི་རྒྱུན་ལ་ཕན་འདོགས་
བྱེད་པའང་ཡིན་པ་བླ་སྟེ། དཔེར་ན། བུམ་པ་སོགས་ལ་ནི་མེ་
སོགས་ཀྱི་ཕན་འདོགས་པའི་སྐབས་ཡོད་པ་བཞིན་ནོ། ། སྐབས་ལ་
ལར་ལུས་དེས་སེམས་ལ་ཕན་འདོགས་པ་སྲིད་ཀྱང་། དེ་ཙམ་གྱིས་
ནི་ལུས་ལོག་པའི་སེམས་ལྡོག་པ་མིན་ནོ། ། འདི་ལ་སློབ་དཔོན་ལྷ་
དབང་བློ་ནི། ལུས་དང་སེམས་ནི་རྒྱུ་འབྲས་སུ་མི་འགྲུབ་སྟེ།
མངལ་ལ་སོགས་པ་སྔར་དམིགས་ཤིང་སེམས་ཕྱིས་དམིགས་པར་ངེས་
པའི་རྗེས་སུ་འགྲོ་ལྡོག་མེད་པའི་ཕྱིར་རོ། ། ཞེས་གསུངས་ལ།
སློབ་དཔོན་རྒྱན་མཁན་པོས། ཡིད་ནི་ལུས་ཀྱི་འབྲས་བུ་མ་ཡིན་ཏེ།
རྟག་ཏུ་རྗེས་སུ་འགྲོ་ལྡོག་མ་གྲུབ་པའི་ཕྱིར་རོ། ། ཞེས་གསུངས་
སོ། ། གཉིས་པ་ལུས་སེམས་ཀྱི་ཉེར་ལེན་ཡིན་པ་དགག་པ་ལ་་་།
གཉིས། ལུས་ཀྱིས་སེམས་ཀྱི་ཉེར་ལེན་བྱེད་ཚུལ་ལ་བརྟགས་ནས་
དགག་པ། ལུས་ཀྱི་ངོ་བོ་ལ་བརྟགས་ནས་ལུས་ནི་སེམས་ཀྱི་ཉེར་
ལེན་ཡིན་པ་དགག་པའོ། ། དང་བོ་ལ་གཉིས། ལུས་སེམས་ཀྱི་
ཉེར་ལེན་དུ་འདོད་པ་ལ་གནོད་བྱེད་བརྗོད་པ། ལུས་སེམས་ཀྱི་ཉེར་
ལེན་མིན་པའི་སྒྲུབ་བྱེད་བརྗོད་པའོ། ། དང་བོ་ལ་གཉིས། སྔ་ཕྱི་
ལ་བརྟགས་ནས་དགག་པ། དུས་མཉམ་ལ་བརྟགས་ནས་དགག་
209

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའོ། ། དང་བོ་ལ་གསུམ། ཐལ་བ་འགོད་པ་དང་། དེའི་ལན་
དགག་པ། ཉེར་ལེན་གྱི་མཚན་ཉིད་བཤད་པའོ། ། དང་བོ་ནི།
ལུས་ནི་གནས་པ་ཉིད་ན་སེམས། ། ལྡོག་པ་མེད་པར་ཐལ་བར་
འགྱུར། ། ཞེས་བྱུང༌། ལུས་སེམས་ཀྱི་ཉེར་ལེན་ཡིན་ན། ཤི་
བའི་ལུས་ནི་མ་ཞིག་པར་ཚང་བར་གནས་པ་ཉིད་ཀྱི་སྐབས་ན།
སེམས་ཀྱང་ཤི་བའི་རོ་ལས་ལྡོག་པ་མེད་པར་གནས་པར་ཐལ་བར་
འགྱུར་རོ། ། གཉིས་པ་ཐལ་བ་དེའི་ལན་དགག་པ་ལ་གཉིས།
མཐུན་རྐྱེན་མ་ཚང་བའི་ལན་དགག་པ་དང་། འགལ་རྐྱེན་གྱིས་་
བཅོམ་པའི་ལན་དགག་པའོ། ། དང་བོ་ནི། དེ་ཡོད་ཡོད་དང་
དབང་བསྒྱུར་ཕྱིར། །དེ་ལས་འབྱུང་རྔུབ་དེ་མ་ཡིན། །རླུང་འབྱིན་པ་
དང་འདྲེན་པ་ནི། །འབད་རྩོལ་མེད་པར་གང་ལས་ཡིན། །དེ་དག་
ཕུལ་བྱུང་འགྲིབ་པ་ལས། །ཕུལ་བྱུང་འགྲིབ་པ་ཐོབ་པར་འགྱུར། །དེ་
དག་ལ་ཡང་ཐལ་བ་མཚུངས། །སེམས་རྒྱུ་ཡིན་ན་མཚུངས་མ་ཡིན། །
གནས་པའི་འཕེན་བྱེད་གཞན་དག་ཀྱང་། །གང་ཕྱིར་རྒྱུ་ནི་ཡིན་པར་
འདོད།།ཅེས་བྱུང་། ཁོ་ན་རེ། ཤི་མ་ཐག་པའི་རོ་ལ་སེམས་ཀྱི་
ཉེར་ལེན་གྱི་རྒྱུ་ནི་ཡོད་ཀྱང་རྐྱེན་དབུགས་རྒྱུ་བ་མེད་པས་རོ་ལ་སེམས་
ཡོད་པར་ཐལ་བའི་སྐྱོན་མེད་དོ་ཞེ་ན། སེམས་དེ་ཡོད་ན་དབུགས་
དེ་ཡོད་པ་དང། སེམས་ཀྱིས་ནི་དབུགས་འབྱུང་རྔུབ་ལ་དབང་་
་་་་་་་་་བསྒྱུར་བའི་ཕྱིར་སེམས་དེ་ལས་དབུགས་འབྱུང་རྔུབ་འབྱུང་གི་
དབུགས་རྒྱུ་བ་དེ་ལས་ཡིད་བློ་བྱུང་བ་མ་ཡིན་པའི་ཕྱིར། རླུང་ཕྱིར་
འབྱིན་པ་དང་ནང་དུ་འདྲེན་པ་ནི། སེམས་ཀྱིས་འབད་རྩོལ་མེད་
པར་གང་ལས་བྱུང་བ་ཡིན། འདི་ལ་སློབ་དཔོན་ལྷ་དབང་བློས།
དཔེར་ན་འདོད་པ་སྔོན་དུ་སོང་བ་ཅན་གྱིས་ལག་པའི་བརྐྱང་བ་དང་
210 ―

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བསྐུམ་པ་ལྟ་བུ་སྟེ དབུགས་འབྱུང་བ་དག་ཀྱང་སེམས་ཀྱི་འདོད་
པའི་དབང་གིས་འཇུག་པ་དང་ལྡོག་པ་ཡིན་ནོ། ། ཞེས་གསུངས་
སོ། ། གཞན་དུ་ན་དབུགས་དེ་དག་ཕུལ་དུ་བྱུང་བ་དང་འགྲིབ་པ་
ལས། ཡིད་བློ་ཕུལ་བྱུང་དང་འགྲིབ་པ་ཐོབ་པར་འགྱུར་བར་ཐལ།
དབུགས་དེ་སེམས་ཀྱི་དངོས་རྒྱུ་ཡིན་པའི་ཕྱིར། དབུགས་དེ་དག་ལ་
ཡང་སྔར་གྱི་ཐལ་བ་དེ་མཚུངས་པར་འབབ་སྟེ། ཤི་མ་ཐག་པའི་རོ་
ལ་ཡང་དབུགས་འགྲོ་འོང་ཡོད་པར་ཐལ་ཏེ། དེ་ལ་སེམས་ཀྱི་ཉེར་
ལེན་གྱི་རྒྱུ་ལུས་ཚང་བར་གནས་པའི་ཕྱིར། སེམས་སྔ་མ་སེམས་ཕྱི་
མའི་ཉེར་ལེན་གྱི་རྒྱུ་ཡིན་ན། ཤི་བའི་རོ་ལ་ཡང་སེམས་ཡོད་པར་
ཐལ་བའི་ཉེས་པ་རང་ལ་མཚུངས་པ་མ་ཡིན་ཏེ། ལུས་སེམས་ལྷན་
ཅིག་གནས་པའི་འཕེན་བྱེད་གཞན་དག་ཀྱང་། རྒྱུ་མཚན་གང་གི་
ཕྱིར་ལུས་སེམས་ལྷན་ཅིག་གནས་པའི་རྒྱུ་ནི་ཡིན་པར་འདོད་དོ། །
གཉིས་པ་འགལ་རྐྱེན་གྱིས་བཅོམ་པའི་ལན་དགག་པ་ནི། གལ་ཏེ་
སྡོང་དུམ་ལ་སོགས་བཞིན། །ཉེས་པས་མི་མཐུན་ལུས་རྒྱུ་མིན། །ཤི་
བའི་ཉེས་པས་ཉམས་འགྱུར་ཚེ། །སླར་ཡང་འཚོ་བ་དག་ཏུ་འགྱུར། །
གལ་ཏེ་མེ་ནི་ལྡོག་ན་ཡང་། །ཤིང་གི་འགྱུར་བ་མི་ལྡོག་བཞིན། །དེ་ནི་
ལྡོག་པ་མེད་ཅེ་ན། །མ་ཡིན་གསོ་སྦྱོར་ཡོད་ཕྱིར་རོ། །སླར་མི་འབྱུང་
བར་འགའ་ཞིག་ནི། །ལ་ལར་འགྱུར་བ་སྐྱེད་པར་བྱེད། །འགའ་ཞིག་
ལྡོག་པ་ཡིན་ཕྱིར་དཔེར། །ཤིང་དང་གསེར་ལ་མེ་བཞིན་ནོ། །དང་བོ་
ཆུང་ཡང་ལྡོག་པ་མིན། །སླར་ལྡོག་རུང་བར་འགྱུར་བྱས་གང༌། །དེ་
ནི་སླར་ཡང་འབྱུང་འགྱུར་ཏེ། །གསེར་གྱི་སྲ་བ་ཉིད་བཞིན་ནོ། །ཅུང་
ཟད་གསོ་བྱ་མིན་བརྗོད་པ། །འཆོས་བྱེད་རྙེད་པར་དཀའ་ཕྱིར་
རམ། །ཚེ་ཟད་ཕྱིར་རོ་ཉེས་འབའ་ཞིག ། ཡིན་ན་གསོ་མིན་མེད་པ་
211

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཉིད། །ཤི་བའི་དུག་སོགས་ལྡོག་ཕྱིར་རམ། །དེ་ཡི་སོས་ཟིན་བཅད་
ལས་ཀྱང་། །འགྱུར་བའི་རྒྱུ་དང་བྲལ་བས་ན། །དེ་ཅིས་སླར་ཡང་
འཚོ་མི་འགྱུར། །ཞེས་བྱུང༌། ཡང་ཁོ་ན་རེ། གལ་ཏེ་སྔགས་ཀྱིས་
བཏབ་པའི་སྡོང་དུམ་ལ་སོགས་པ་མེ་ཡི་རྒྱུ་མིན་པ་བཞིན་དུ། ནད་
གཅོང་སོགས་ཀྱི་ཉེས་པས་ལུས་ཏེ་སེམས་གནས་པ་དང་མི་མཐུན་པར་
བྱས་པའི་ཕྱིར་ན། ཤི་བའི་ལུས་ཏེ་སེམས་ཀྱི་རྒྱུ་མིན་ནོ་ཞེ་ན། འོ་
ན་མི་ཤི་བས་ནད་ཀྱི་ཉེས་པ་སྡུག་བསྔལ་སོགས་ཉམས་པར་འགྱུར་
བའི་ཚེ། མི་དེ་སླར་ཡང་འཚོ་བ་དག་ཏུ་འགྱུར་བར་ཐལ། སེམས་
ཀྱི་ཉེར་ལེན་གྱི་རྒྱུ་ལུས་ནི་ཚང་བར་གནས་ཤིང་། རླུང་མཁྲིས་བད་
ཀན་སོགས་ནད་ཀྱི་ཉེས་པའང་ཉམས་ཤིང་མེད་པའི་ཕྱིར། ཁོ་ན་རེ།
གལ་ཏེ་མེ་ནི་ལྡོག་ན་ཡང་། བུད་ཤིང་གི་འགྱུར་བ་ཐལ་བ་མི་ལྡོག་པ་
བཞིན་དུ། ནད་ལོག་ཀྱང་ནད་ཀྱི་འགྱུར་བ་དེ་ནི་ལྡོག་པ་མེད་དོ་ཞེ་
ན། ནད་ཀྱི་འགྱུར་བ་ལྡོག་མི་རུང་བ་མ་ཡིན་པར་ཐལ། ནད་གསོ་
བར་བྱེད་པའི་སྦྱོར་བ་ཡོད་པའི་ཕྱིར་རོ། ། ནད་ཀྱི་འགྱུར་བ་ཡིན་
ན། སླར་མི་འབྱུང་བར་ཡང་མ་ངེས་ཏེ། འགྱུར་བྱེད་འགའ་ཞིག་
གིས་ནི་སྐབས་ལ་ལར་འགྱུར་བ་སྐྱེད་པར་བྱེད་ལ། འགའ་ཞིག་དེ་
ལས་ལྡོག་པ་ཡིན་པའི་ཕྱིར་རོ། ། དཔེར་ན། ཤིང་དང་གསེར་ལ་
མེ་སྦར་བ་བཞིན་ནོ། ། འགྱུར་བ་དང་བོ་ཆུང་ཡང་སླར་ལྡོག་པ་
མིན་ཏེ། རང་རྒྱུ་ལས་སླར་ལྡོག་མི་རུང་བར་འགྱུར་བའི་ཚུལ་དུ་
བྱས་པའི་ཕྱིར། སླར་ལྡོག་ཏུ་རུང་བར་བྱས་པའི་འགྱུར་བ་གང་ཡིན་
པ་དེ་ནི། སླར་ཡང་འབྱུང་བར་འགྱུར་ཏེ། དཔེར་ན། གསེར་
གྱི་སྲ་བ་ཉིད་བཞིན་ནོ། ། དེ་ཡང་སླར་ལྡོག་ཏུ་མི་རུང་བ་ནི།
དཔེར་ན། མེས་བསྲེག་པར་བྱས་པའི་སོལ་བ་ཆུང་ངུ་ཡང་སླར་ཤིང་
212

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དུ་ལྡོག་པ་མིན་ལ། རིམས་དང་དུག་སོགས་ཀྱིས་འཆི་བའི་ཉེན་ཁ་
ལ་གནས་པའི་འགྱུར་བ་ཆེན་པོ་ཡང་སླར་ལྡོག་སྟེ་ནད་མེད་པར་གྱུར་
བ་ཡང་ཡོད་དེ། དཔེར་ན། མེས་བཞུས་པའི་གསེར་གྱི་ཞུ་བ་ཆེན་
པོ་ཡང་མེ་དང་བྲལ་བ་ན་སླར་ཡང་སྲ་བ་ཉིད་དུ་འགྱུར་བ་བཞིན་
ནོ། ། ནད་ཀྱི་འགྱུར་བ་ལྡོག་ཏུ་རུང་ན། གསོར་མི་རུང་བའི་
ནད་ཡོད་པར་བཤད་པ་དང་འགལ་ལོ་ཞེ་ན། མི་འགལ་ཏེ། ཅུང་
ཟད་གསོ་བྱ་མིན་པའི་ནད་ཡོད་པར་བརྗོད་པ་ནི། ནད་དེ་འཆོས་
བྱེད་རྙེད་པར་དཀའ་བའི་ཕྱིར་རམ ཡང་ན་ཚེ་ཟད་པ་ལ་དགོངས་
པའི་ཕྱིར་རོ། ། མཐུན་རྐྱེན་མ་ཚང་བ་དེ་ལྟ་བུ་ཡོད་པ་མིན་པར་
ནད་ཀྱི་ཉེས་པ་འབའ་ཞིག་འཆི་བའི་རྒྱུ་ཡིན་ན། གསོ་རུང་མིན་
པའི་ནད་མེད་པ་ཉིད་དུ་ཐལ་ལོ། ། ཁྱོད་ལྟར་ན་ཤི་བའི་མི་སླར་
ཡང་འཚོ་བ་ཡོད་པར་ཐལ། སེམས་ཀྱི་ཉེར་ལེན་གྱི་ལུས་ནི་གནས་
ཤིང་། ཤི་བའི་རྐྱེན་ནད་དང་དུག་སོགས་ལྡོག་པའི་ཕྱིར་རམ།
ཡང་ན་དུག་སྦྲུལ་ལྟ་བུ་དེ་ཡིས་སོས་ཟིན་པ་ལ་ཤི་བ་ཞིག་ཡིན་ན་སོས་
ཟིན་པའི་རྨ་དེ་བཅད་པ་ལས་ཀྱང་འཚོ་བར་འགྱུར་ཏེ། ནད་དུ་
འགྱུར་བའི་རྒྱུ་དང་བྲལ་བས་ན། དེ་ཅིས་སླར་ཡང་འཚོ་བར་མི་
འགྱུར་ཞེས་ཁྱོད་ཀྱིས་བསམ་པར་བྱའོ། ། གསུམ་པ་ཉེར་ལེན་གྱི་
རྒྱུའི་དོན་བཤད་པ་ནི། ཉེར་ལེན་འགྱུར་བ་མེད་པར་ནི། །ཉེར་
ལེན་ཅན་དག་འགྱུར་བར་ནི། །བྱེད་པར་མི་ནུས་དཔེར་འཇེམ་པ། །
འགྱུར་བ་མེད་པར་བུམ་སོགས་བཞིན། །དངོས་གང་འགྱུར་བ་མེད་
པར་ནི། །དངོས་པོ་གང་ཞིག་ནམ་འགྱུར་བ། །དེ་དེའི་ཉེར་ལེན་མི་
རིགས་ཏེ། །བ་གླང་བ་མིན་ལ་སོགས་བཞིན། །སེམས་དང་ལུས་ཀྱང་
དེ་བཞིན་ནོ། ། དེ་རྒྱུ་ལྷན་ཅིག་བྱེད་པ་ལས། །སྐྱེ་བའི་འབྲས་བུ་
213

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྷན་ཅིག་གནས། །མེ་དང་ཟངས་མའི་ཁུ་ཉིད་བཞིན། །ཞེས་བྱུང་
ཉེར་ལེན་གྱི་རྒྱུ་དེ་རང་གི་ཉེར་འབྲས་སུ་འགྱུར་བ་མེད་པར་ནི། །ཉེར་
ལེན་ཅན་གྱི་འབྲས་བུ་དག་ཏུ་འགྱུར་བར་ནི་བྱེད་པར་མི་ནུས་ཏེ།
དཔེར་ན། རྫ་བུམ་གྱི་ཉེར་ལེན་གྱི་འཇིམ་པ་འབྲས་བུ་དེར་འགྱུར་
བ་མེད་པར་འཇིམ་པའི་ཉེར་འབྲས་རྫ་བུམ་སོགས་མི་འབྱུང་བ་བཞིན་
ནོ། ། དངོས་པོ་གང་ཞིག་རང་གི་འབྲས་བུར་འགྱུར་བ་མེད་པར་
ནི། དངོས་པོ་གང་ཞིག་ཏུ་ནམ་ཡང་འགྱུར་བ་མེད་དོ། ། དེ་ཡི་
ཕྱིར་འབྲས་བུ་དེར་མི་འགྱུར་བ་དེ་ནི་དེའི་ཉེར་ལེན་དུ་མི་རིགས་ཏེ།
བ་གླང་དང་བ་མེན་ལ་སོགས་པ་བཞིན་དུ། སེམས་དང་ལུས་ཀྱང་
དེ་བཞིན་ནོ། ། ལུས་ནི་སེམས་ཀྱི་ཉེར་ལེན་གྱི་རྒྱུ་མ་ཡིན་ཏེ།
གཟུགས་ཀྱིས་ཤེས་པའི་ཉེར་ལེན་གྱི་རྒྱུ་བྱེད་པ་དང་། ཤེས་པས་
གཟུགས་ཀྱི་ཉེར་ལེན་གྱི་རྒྱུ་བྱེད་པ་གཏན་ནས་མི་སྲིད་པའི་ཕྱིར།
འོན་ཀྱང་སེམས་སེམས་བྱུང་གི་རྫས་རྒྱུན་ལ་ས་བོན་སོགས་ཡོད་པས།
ལྡན་མིན་འདུ་བྱེད་ཤེས་པར་གྱུར་བ་དང་། ཤེས་པ་ལྡན་མིན་འདུ་
བྱེད་དུ་འགྱུར་བ་ནི་ཡོད་དོ། ། ལུས་སེམས་དེ་གཉིས་ཀྱི་ཉེར་ལེན་
གྱི་རྒྱུ་འགལ་ཡང་། ལྷན་ཅིག་བྱེད་རྐྱེན་མི་འགལ་བས། ལྷན་ཅིག་
བྱེད་པ་ལས་སྐྱེ་བའི་འབྲས་བུ་ལུས་སེམས་གཉིས་ལྷན་ཅིག་གནས་པའི་
སྐབས་ཡོད་དེ། དཔེར་ན། མེ་དང་ཟངས་མའི་ཁུ་བ་ཉིད་བཞིན་
ནོ། ། གཉིས་པ་ལུས་སེམས་དུས་མཉམ་ལ་ལྟོས་ནས་དགག་པ་ལ་
གསུམ། ལུས་སེམས་དུས་མཉམ་པའི་རྟེན་དགག་པ། ཚུལ་དེས་
རིགས་ཅན་གཞན་ཡང་ཁེགས་པར་བསྟན་པ། དེ་དག་གི་དོན་བསྡུ་
བའོ། །དང་པོ་ནི། ཡོད་མེད་དག་ལ་རྟེན་མེད་ཕྱིར། །མ་ཡིན་ཡོད་
པའི་གནས་རྒྱུ་ནི། །རྟེན་ཡིན་ཞེ་ན་འདི་རྟེན་མེད། །གནས་པ་བོ་
214

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ལས་གཞན་མིན་ཕྱིར། །གཞན་ཡིན་ན་ཡང་དེ་རྒྱུ་ཉིད། །དེས་ནི་
དངོས་པོ་ཅི་ཞིག་བྱས། །འཇིག་པ་མེད་པར་ཐལ་བར་འགྱུར། །གལ་
ཏེ་དེ་འཇིག་རྒྱུ་ལས་འདོད། །དེ་ལའང་ཐལ་བ་མཚུངས་པ་ཡིན། །
གནས་པའི་རྒྱུས་ཀྱང་ཅི་ཞིག་བྱས། ། གལ་ཏེ་འཇིག་རྒྱུ་འཕྲད་
བར་དུ། །དེས་གནས་འཇིག་པ་དངོས་ཆོས་ཉིད། །ཡོད་པ་འདི་་་
གནོད་མེད་པའི་ཕྱིར། །གནས་པའི་རྒྱུས་ནི་ཅི་ཞིག་བྱ། །གལ་ཏེ་
དཔེར་ན་ཆུ་སོགས་ཀྱི། །རྟེན་བཞིན་བྱས་ན་འདི་ལའང་མཚུངས། །
དངོས་རྣམས་སྐད་ཅིག་རེ་རེར་ནི། །འཇིག་ན་དངོས་རྒྱུན་དེ་ལྟ་་་
བུར། །སྐྱེ་རྒྱུ་ཡིན་ཕྱིར་དེ་རྟེན་ཡིན། །དེ་ལྟ་མིན་ན་རིགས་མ་ཡིན། །
འཕོ་བ་ཡི་ནི་གེགས་བྱེད་ཕྱིར། །ཆུ་སོགས་ཀྱི་ནི་རྟེན་འགྱུར་གྱི། །
འགྲོ་བ་མེད་ཅན་ཡོན་ཏན་སྤྱིར། །ལས་རྣམས་ལ་ནི་རྟེན་ཅི་དགོས། །
ཞེས་བྱུང་། ལུས་ནི་སེམས་ཀྱི་དུས་མཉམ་གྱི་རྟེན་མ་ཡིན་ཏེ།
སེམས་ཡོད་པ་དང་མེད་པ་དག་ལ་རྟེན་གཞན་མེད་པའི་ཕྱིར་།
བྱས་པ་ལ་ཁོ་ན་རེ། དེ་ལྟར་མ་ཡིན་ཏེ། དངོས་པོར་ཡོད་པའི་
གནས་པའི་རྒྱུ་ནི། དེ་དག་གི་རྟེན་ཡིན་ནོ་ཞེ་ན། འོ་ན་ལུས་འདི་
སེམས་ཀྱི་རྟེན་དུ་མེད་པར་ཐལ། གནས་པ་བོ་སེམས་ཀྱི་རྟེན་ནི་
སེམས་ལས་རྫས་གཞན་མིན་པའི་ཕྱིར། གལ་ཏེ་རྫས་གཞན་ཡིན་ན་
ཡང་དེ་སེམས་ཀྱི་ཉེར་ལེན་གྱི་རྒྱུ་ཉིད་དུ་མི་རིགས་སོ། ། ལུས་དེས་
ནི་སེམས་གྱི་དངོས་པོ་ཅི་ཞིག་གནས་པར་བྱས། གཞན་དུ་ན་ཡིད་
བློ་འཇིག་པ་མེད་པར་ཐལ་བར་འགྱུར་ཏེ། ལུས་དེས་སེམས་ཀྱི་སྐད་
ཅིག་གཉིས་པར་མི་འཇིག་པར་གནས་པར་བྱས་པའི་ཕྱིར། གལ་ཏེ་
ཡིད་བློ་དེ་འཇིག་རྒྱུ་ལས་འཇིག་པར་འདོད་དོ་ཞེ་ན དེ་ལའང་
སྔར་ལྟར་ཡིད་བློའི་འཇིག་པ་ཡིད་བློ་དང་གཅིག་རྫས་དང་ཐ་དད་
215

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྟགས་ན་ཐལ་བ་སྔ་མ་དང་མཚུངས་པར་འཇུག་པ་ཡིན་ཏེ།
གནས་པར་བྱེད་པའི་རྒྱུས་ཀྱང་ཅི་ཞིག་བྱས་ཀྱང་གནས་པར་མི་ནུས་
པར་ཐལ། འཇིག་རྒྱུ་ལས་འཇིག་པའི་ཕྱིར། གལ་ཏེ་སེམས་་་་་
འཇིག་རྒྱུ་དང་འཕྲད་པའི་བར་དུ་ལུས་དེས་སེམས་དེ་གནས་པར་བྱས་
སོ་ཞེ་ན། མི་འཐད་དེ། འཇིག་རྒྱུ་ལ་མི་ལྟོས་པར་རང་གྲུབ་པའི་
སྐད་ཅིག་གཉིས་པར་འཇིག་པ་འདུས་བྱས་ཀྱི་དངོས་པོ་རྣམས་ཀྱི་ཆོས་
ཉིད་དུ་ཡོད་པ་འདི་ལ་གནོད་པ་མེད་པའི་ཕྱིར། མི་འཇིག་པར་
གནས་པའི་རྒྱུས་ནི་ཅི་ཞིག་བྱ་སྟེ། འདུས་བྱས་རྣམས་འཇིག་པ་ཆོས་
ཉིད་ཡིན་པས་མི་འཇིག་པར་གནས་པར་བྱེད་མི་ནུས་པའི་ཕྱིར་།
གལ་ཏེ་དཔེར་ན། བུམ་པ་དེ་ཆུ་སོགས་ཀྱི་རྟེན་ཡིན་པ་བཞིན་དུ།
ལུས་ཀྱང་སེམས་ཀྱི་རྟེན་ཡིན་ནོ་ཞེ་ན། ཁྱོད་ཀྱི་འདོད་པ་འདི་་་
ལའང་གོང་དུ། ཡོད་མེད་དག་ལ་རྟེན་མེད་ཕྱིར། ཞེས་པ་ལྟར་གྱི་
ཕལ་བ་དེ་འབབ་པ་མཚུངས་སོ། ། ཇི་ལྟར་ན། སེམས་ཡོད་པ་
དང་དེ་མེད་པའི་རྟེན་མེད་པས་སོ། ། དངོས་པོ་རྣམས་སྐད་ཅིག་
རེ་རེར་ནི་འཇིག་པ་ན། ཆུའི་དངོས་པོ་རྒྱུན་ཕྱི་མ་རྣམས་རང་གི་
ཉེར་ལེན་དང་གོ་ས་མཚུངས་པ་དེ་ལྟ་བུར་སྐྱེ་བའི་རྒྱུ་ཡིན་པའི་ཕྱིར་ན།
བུམ་པ་སོགས་དེ་ཆུ་ཡི་རྟེན་ཡིན་ནོ། ། བུམ་པ་རང་ནང་གི་ཆུ་
གནས་པ་ལ་ཕན་འདོགས་བྱེད་དེ་ལྟ་མིན་ན་རིགས་པ་མ་ཡིན་ཏེ།
བུམ་པས་བུམ་ནང་གི་ཆུ་ཐུར་དུ་འཕོ་བ་ཡི་ནི་གེགས་བྱེད་པའི་ཕྱིར་ན།
ཆུ་སོགས་ཀྱི་ནི་རྟེན་དུ་འགྱུར་གྱི། འགྲོ་བ་མེད་པ་རྟག་པའི་བདག་
ཉིད་ཅན་ཡིན་ན། ཡོན་ཏན་དང༌། སྤྱི་དང་ལུས་རྣམས་ལ་ནི་རྟེན་
ཅི་དགོས་ཏེ་མི་དགོས་པས་སོ། ། གཉིས་པ་ཚུལ་དེས་རིགས་ཅན་
གཞན་ཡང་ལེགས་པར་བསྟན་པ་ནི། འདིས་ནི་འཕྲོད་པ་འདུ་བ་
-216

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དང་། །འཕྲོད་པ་འདུ་བ་ཅན་རྒྱུ་དང་། །རིགས་ལ་སོགས་པ་རྣམ་
གནས་ཉིད། །རྟེན་མེད་ཕྱིར་ན་གསལ་བ་ཡིན། །ཞེས་བྱུང་། ཡིད་
བློ་ཆོས་ཅན། ལུས་དེ་ཁྱོད་ཀྱི་དུས་མཉམ་པའི་རྟེན་མ་ཡིན་པར་
ཐལ། ཁྱོད་རྫས་སུ་ཡོད་པ་དང་མེད་པ་དག་ལ་དུས་མཉམ་པའི་
རྟེན་རྫས་གཞན་གང་ཡང་མེད་པའི་ཕྱིར། ཞེས་གྲུབ་ཟིན་གནས་
པའི་རྟེན་འགོག་པའི་རིགས་པ་འདིས་ནི། ལུས་སེམས་གཉིས་རིམ་
པ་བཞིན་རྟེན་པར་འབྲེལ་བའི་འཕྲོད་པ་དང་འདུ་བ་དང་། ལུས་
སེམས་ཀྱི་འཕྲོད་པ་དང་འདུ་བ་ཅན་གྱི་རྒྱུས་བདག་གིས་བྱས་པ་དང་
གསལ་བ་རྣམས་རིགས་ལ་གནས་པ་དང་། སོགས་སྒྲས་བསྡུས་པ་
འབྱུང་བ་ལ་འབྱུང་འགྱུར་དང་། འབྱུང་བ་ལ་སེམས་དང་། ཆོས་
ཅན་ལ་ཆོས་ཉིད་རྣམ་པར་གནས་པ་ཉིད་ནི། དུས་མཉམ་པའི་རྟེན་
གཞན་མེད་པའི་ཕྱིར་ན་བསལ་བ་ཡིན་ནོ། ། གསུམ་པ་དོན་བསྡུ་
བ་ནི། གལ་ཏེ་གཞན་ལས་དངོས་འཇིག་ན། །དེ་ཡི་གནས་རྒྱུས་ཅི་
ཞིག་བྱ། །དེ་གཞན་མེད་པར་འཇིག་ན་ཡང་། །གནས་པའི་རྒྱུ་རྣམས་
ནུས་མེད་ཡིན། །རྟེན་བཅས་ཐམས་ཅད་གནས་ལྡན་དང་། །སྐྱེ་བ་
ཅན་ཀུན་རྟེན་བཅས་ཡིན།།།དེ་ཕྱིར་དངོས་པོ་ཐམས་ཅད་ནི། །
འགའ་ཞིག་ཚེ་ནའང་འཇིག་མི་འགྱུར། །གལ་ཏེ་རང་འཇིག་ངང་
ཚུལ་བདག ། ཡིན་ན་དེ་གནས་བྱེད་གཞན་གང༌། །ཞེས་བྱུང༌།
ཁོ་ན་རེ། གལ་ཏེ་འཇིག་རྒྱུ་གཞན་དང་འཕྲད་པ་ལས་དངོས་པོ་
རྣམས་འཇིག་པ་ཡིན་ནོ་ཞེ་ན། འོ་ན་དངོས་པོ་དེ་ཡི་གནས་པའི་
རྒྱུས་ནི་ཅི་ཞིག་བྱ་སྟེ། དགོས་དོན་མེད་པའི་ཕྱིར། དངོས་པོ་དེ་
འཇིག་རྒྱུ་གཞན་མེད་པར་འཇིག་གོ་ཞེ་ན་ཡང་། སེམས་གནས་པའི་
རྒྱུ་ལུས་རྣམས་ལ་གྲུབ་ཟིན་པའི་སེམས་གནས་པའི་ནུས་པ་མེད་པ་
217

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡིན་པའི་ཕྱིར། རྟེན་བཅས་ཐམས་ཅད་རྟག་པར་གནས་ལྡན་དང་།
སྐྱེ་བ་ཅན་ཀུན་མི་འཇིག་པར་རྟག་པའི་རྫས་ཀྱི་རྟེན་དང་བཅས་པ་
ཡིན་པར་ཁས་བླངས་པའི་ཕྱིར། དེའི་ཕྱིར་དངོས་པོ་ཐམས་ཅད་ནི།
དུས་འགའ་ཞིག་གི་ཚེ་ནའང་འཇིག་པར་མི་འགྱུར་བར་ཐལ། སྐྱེ་བ་
་ཅན་ཀུན་མཐར་བདག་ལ་སོགས་པའི་རྟགས་དངོས་ཀྱི་རྟེན་དང་་་
བཅས་པའི་ཕྱིར། གལ་ཏེ་དངོས་པོ་རྣམས་རང་འཇིག་པའི་ངང་
ཚུལ་གྱི་བདག་ཉིད་ཅན་ཡིན་ན། དེ་མི་འཇིག་པར་རྟག་པར་གནས་
བྱེད་ཀྱི་རྒྱུ་གཞན་གང་ཡིན་ཞེས་འདྲིའོ། ། གཉིས་པ་ལུས་སེམས་
ཀྱི་ཉེར་ལེན་མིན་པའི་སྒྲུབ་བྱེད་བརྗོད་པ་ལ་གསུམ། སྒྲུབ་བྱེད་
བརྗོད་པ་དངོས་དང་། ལུས་སེམས་རྫས་གཅིག་ཏུ་འདོད་པ་དགག་
པ། འཁོར་བའི་རྒྱུ་ངོས་བཟུང་བའོ། ། དང་པོ་ནི། ལུས་ཀྱི་
ཕུལ་བྱུང་འགྲིབ་མེད་པར། །བློ་ཡི་བྱེད་པའི་ཁྱད་པར་གྱི། །ཤེས་རབ་
ལ་སོགས་ཕུལ་བྱུང་དང་། །འགྲིབ་པ་དག་ཏུ་འགྱུར་བ་ཡིན། །འདི་
ནི་མར་མེ་འོད་ལ་སོགས། །རྟེན་པ་རྣམས་ལ་ཡོད་མ་ཡིན། །དེ་ལས་
ཀྱང་འདི་ཁྱད་འགྱུར་ཏེ། །སེམས་ལ་ཕན་འདོགས་མེད་པར་མིན།
འགའ་ཚེ་ཆགས་སོགས་རྒྱས་སོགས་ཀྱི། །འཕེལ་བ་བདེ་སྡུག་ལས་
སྐྱེས་ཡིན། །དེ་ཡང་ཁམས་སྙོམས་ལ་སོགས་པ། །ནང་གི་དོན་ནི་ཉེ་
བ་ལས། །འདིས་ནི་འདུས་པ་ལ་སོགས་པ། །དྲན་པ་ཉམས་སོགས་
བཤད་པ་ཡིན། །ནང་དོན་ཁྱད་པར་ལས་སྐྱེས་པའི། །བློས་ནི་འགྱུར་
བར་བྱེད་ཕྱིར་རོ། །དཔེར་རྒྱུད་ཁྱད་པར་འགའ་ཞིག་ལ། །སྟག་ཉིད་
དང་ནི་ཁྲག་ལ་སོགས། །ཐོས་པ་དང་ནི་མཐོང་བ་ལས། །རྨོངས་པ་
ལ་སོགས་འབྱུང་འགྱུར་བཞིན། །དེ་ཕྱིར་ངེས་པར་རང་ཉིད་ཀྱི། །
འདུ་བྱེད་ཀྱི་ནི་རྗེས་འཇུག་པའི། །སེམས་ནི་དེ་མེད་མི་འབྱུང་བ། །
218

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དེ་ཕྱིར་སེམས་ལ་བརྟེན་པ་ཡིན།།ཞེས་བྱུང་། ལུས་ནི་སེམས་ཀྱི་
ཉེར་ལེན་མ་ཡིན་ཏེ། ལུས་ཀྱི་སྟོབས་དང་མཛེས་སྡུག་སོགས་ཕུལ་དུ་
བྱུང་བ་དང་འགྲིབ་པ་ལ་ལྟོས་པ་མེད་པར། སྐྱེས་སྦྱང་གི་བློ་ཡི་བྱེད་
པའི་ཁྱད་པར་གྱིས་ཤེས་རབ་ལ་སོགས་པ་ཕུལ་དུ་བྱུང་བ་དང་།
ཉོན་མོངས་པའི་སེམས་སོགས་འགྲིབ་པ་དག་ཏུ་འགྱུར་བ་ཡིན་པའི་
ཕྱིར། བློ་གྲོས་འཕེལ་འགྲིབ་རྗེས་སུ་བྱེད་པ་འདི་ནི། མར་མེ་འོད་
ལ་སོགས་པ་ཉེར་ལེན་གྱི་གཟུགས་ལ་བརྟེན་པ་རྣམས་ལ་ཡོད་པ་མ་
ཡིན་ནོ། ། ལུས་གསོ་བྱེད་ཀྱི་བཅུད་ལེན་ལ་སོགས་པ་དེ་དག་ལས་
ཀྱང་སེམས་འདི་ཅུང་ཟད་གསལ་བར་འགྱུར་བ་སོགས་ཀྱི་ཁྱད་པར་
འགྱུར་ཏེ། དེས་ལྷན་ཅིག་བྱེད་རྐྱེན་ཙམ་གྱི་སྒོ་ནས་སེམས་ལ་ཕན་
འདོགས་པར་བྱེད་པ་ལས་སེམས་དྭངས་པ་སོགས་བྱུང་བ་ཡིན་གྱི།
བཅུད་ལེན་སོགས་ཀྱི་སེམས་ལ་ཕན་འདོགས་པ་གང་ཡང་མེད་པར་
སེམས་གསལ་བ་སོགས་འབྱུང་བ་མིན་ནོ། ། དེ་ལ་ཁོ་ན་རེ།
ལུས་རྒྱས་པ་ལས་འདོད་ཆགས་དང་རྒུད་པ་ལས་ཞེ་སྡང་སྐྱེ་བ་མཐོང་
བས། རྩ་བའི་རྟགས་མ་གྲུབ་བོ་ཞེ་ན། མི་འཐད་དེ། དུས་
འགའ་ཞིག་གི་ཚེ་ན་ཆགས་སོགས་རྒྱས་པ་དང༌། ཞེ་སྡང་སོགས་ཀྱི་
འཕེལ་བ་ནི། བདེ་སྡུག་མྱོང་འགྱུར་གྱི་ཚོར་བ་ལས་ཀྱང་སྐྱེས་པ་
ཡིན་ནོ། ། དེ་ཡང་ཁམས་སྙོམས་པ་དང་མི་སྙོམས་པ་ལ་སོགས་པ་
ནང་གི་རེག་བྱའི་གཟུང་དོན་དང་ནི་ཉེ་བ་ལས་སྐྱེས་པའི་ཕྱིར།
རིགས་པ་འདིས་ནི་འདུས་པའི་རིམས་ནད་ལ་སོགས་པ་དང་། དྲན་
པ་ཉམས་པ་སོགས་ལ་ལུས་ནི་སེམས་ཀྱི་ཉེར་ལེན་དུ་མེད་པར་བཤད་
པ་ཡིན་ཏེ། ནང་གི་རེག་བྱ་གཟུང་དོན་དུ་ཉེ་བའི་ཁྱད་པར་ལས་
སྐྱེས་པའི་དབང་བློས་ནི་འགྱུར་བ་དེ་བསྐྱེད་པར་བྱེད་པའི་ཕྱིར་རོ། །
219

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཔེར་ན། སེམས་ཅན་གྱི་རྒྱུད་སྙིང་ཁམས་ཆུང་བའི་ཁྱད་པར་་་
འགའ་ཞིག་ལ་སྟག་ཉིད་བྱུང་ངོ་ཞེས་བརྗོད་པ་དང༌། གཞན་བསད་
པའི་ཁྲག་ལ་སོགས་པ་ཐོས་པ་དང་ནི་མཐོང་བ་ལས་སྐྲག་པས་སེམས་
རྨོངས་པ་ལ་སོགས་པ་ལུས་ཀྱི་ཉེར་ལེན་ལ་མ་བརྟེན་པར་འབྱུང་བར་
འགྱུར་བ་བཞིན་ནོ། ། དེ་ཕྱིར་ངེས་པར་སེམས་སྔ་མ་གང་ཡང་
རུང་བ་ཉིད་ཀྱི་འདུ་བྱེད་ཀྱི་ནི་རྗེས་སུ་འཇུག་པའི་སེམས་ནི།
སེམས་སྔ་མ་དེ་ཉེར་ལེན་དུ་མེད་ན་མི་འབྱུང་བ་དེ་ཕྱིར་སེམས་ཀྱི་ཉེར་
ལེན་ནི་སེམས་ལ་བརྟེན་པ་ཡིན་ནོ། ། གཉིས་པ་ལུས་སེམས་་་་་
གཉིས་རྫས་གཅིག་ཏུ་འདོད་པ་དགག་པ་ནི། ཇི་ལྟར་སེམས་ལ་
བརྟེན་བྱས་ནས། །ཐོས་སོགས་འདུ་བྱེད་སེམས་ལ་ནི། །དུས་གསལ་
ཐ་དད་མེད་པའི་ཕྱིར། །དེ་ལྟར་ལུས་ལའང་ཡོན་ཏན་འགྱུར། །ཞེས་
བྱུང་། ཇི་ལྟར་སེམས་སྔ་མ་ལ་བརྟེན་པར་བྱས་ནས་ཐོས་པ་སོགས་
འདུ་བར་བྱེད་པའི་ཡོན་ཏན་སེམས་ལ་ནི་དུས་འགའ་ཞིག་གི་ཚེ་་་་
གསལ་བ་ལྟར་ཡིད་ལའང་སེམས་ཀྱི་ཡོན་ཏན་ཐོས་སོགས་དེ་དག་
གསལ་བར་ཡོད་པར་ཐལ། ལུས་སེམས་རྫས་ཐ་དད་དུ་མེད་པའི་
ཕྱིར། ཁྱོད་ཀྱི་འདོད་པ་དེ་ལྟར་ན་ལུས་ལའང་ཐོས་བསམ་སྒོམ་པའི་
ཡོན་ཏན་ཡོད་པར་འགྱུར་རོ། ། གསུམ་པ་འཁོར་བའི་རྒྱུ་ངོས་
བཟུང་བ་ནི། བདག་ལ་ཆགས་པ་དང་ལྡན་པས། །སེམས་ཅན་
གཞན་གྱིས་བཀྲི་མིན་པར། །བདེ་སྡུག་དོར་ཐོབ་འདོད་པས་ན། །
དམན་པའི་གནས་ནི་ཡོངས་སུ་ལན། །སྡུག་བསྔལ་ཕྱིན་ཅི་ལོག་བློ་
དང་། །སྲེད་པ་ཀུན་ནས་འཆིང་བ་ནི། །སྐྱེ་རྒྱུ་གང་ལ་དེ་མེད་པ། །
དེ་ནི་སྐྱེ་བར་མི་འགྱུར་རོ། །གལ་ཏེ་འགྲོ་འོང་མ་མཐོང་ན། །དབང་
བོ་མི་གསལ་ཕྱིར་མ་མཐོང་། །དཔེར་ན་མིག་མི་གསལ་བ་ཡིས། །དུ་
--- 220

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བ་ཆུང་ངུ་མི་མཐོང་བཞིན། །ལུས་ཅན་ཡིན་ཡང་ཕྲ་བའི་ཕྱིར། །
འགའ་ཞིག་ལལ་ལར་ཐོགས་མེད་དེ། །ཆུ་བཞིན་གསེར་ལ་དངུལ་ཆུ་
བཞིན། །མ་མཐོང་ཕྱིར་ན་མེད་པ་མིན། ། ཞེས་བྱུང་། ལུས་
སེམས་ཀྱི་ཉེར་ལེན་མིན་ན་འཁོར་བར་འཁོར་བྱེད་ཀྱི་རྒྱུ་གང་ཞེ་ན།
སེམས་ཅན་ཐ་མལ་བ་རྣམས་བདག་ཉིད་ལ་ཆགས་པ་དང་ལྡན་པས་
ན། འཁོར་བའི་གནས་སུ་སེམས་ཅན་གཞན་གྱིས་བཀྲི་བ་ལྟར་འགྲོ་
བ་མིན་པར། རང་ཉིད་ཀྱིས་བདེ་བ་ཐོབ་པར་འདོད་པ་དང་།
སྡུག་བསྔལ་དོར་བར་འདོད་པས་ན། ལས་ཀྱི་དབང་གིས་དམན་
པའི་གནས་སུ་ནི་སྐྱེ་བ་ཡོངས་སུ་ལེན་ཏེ། དེ་ཡང་སྡུག་བསྔལ་ལ་
བདེ་བར་ཕྱིན་ཅི་ལོག་གི་བློ་དང་། སྲེད་པའི་ཀུན་ནས་འཆིང་བ་ནི་
འཁོར་བར་སྐྱེ་བའི་རྒྱུ་ཡིན་པས། སྐྱེ་རྒྱུ་དེ་དག་གང་ལ་མེད་པ་དེ་ནི།
འཁོར་བར་ལས་ཉོན་གྱི་དབང་གིས་སྐྱེ་བར་མི་འགྱུར་རོ། ། གལ་
ཏེ་སྐྱེ་བ་སྔ་མ་ནས་འདི་དང་འདི་ནས་ཕྱི་མའི་སྐྱེ་སྲིད་དུ་འགྲོ་བའི་བར་
དོ་བ་ཞིག་ཡོད་ན། དེས་འགྲོ་འོང་བྱེད་པ་མཐོང་ཆོག་པ་ལ་མ་་
མཐོང་བའི་ཕྱིར་ཞེ་ན། རིགས་མཐུན་ལྷ་མིག་དག་གིས་མཐོང་། །
ཞེས་གསུངས་པ་ལྟར་ཡིན་པས། རྒྱང་འཕེན་ཁྱོད་ཀྱི་མིག་གི་དབང་
བོ་མི་གསལ་བའི་ཕྱིར་ན། བར་སྲིད་པ་མ་མཐོང་ངོ་། ། དཔེར་
ན། མིག་མི་གསལ་བ་ཡིས་བར་སྣང་གི་དུ་བ་ཆུང་ངུ་མི་མཐོང་བ་
བཞིན་ནོ། ། འོ་ན་བར་དོ་བའི་གཟུགས་ཕུང་མི་མཐོང་ན་ཡང་།
དེ་ལུས་ཅན་ཡིན་པས་གཟུགས་ཅན་གཞན་དང་ཐོགས་ཆོག་པ་ལ་སུ་
དང་ཅི་ལ་ཡང་མི་ཐོགས་པའི་ཕྱིར་ན། བར་སྲིད་པའི་གཟུགས་ཕུང་
ལུས་ཅན་ཡིན་ཡང་ཤིན་ཏུ་ཕྲ་བའི་ཕྱིར་ན། ལུས་ཅན་འགའ་ཞིག་
ཡུལ་ལ་ལར་ཐོགས་པ་མེད་དེ། དཔེར་ན། བྱེ་མ་ལ་ཆུ་མི་ཐོགས་
www 221

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་བཞིན་དང་། གསེར་ལ་དངུལ་ཆུ་མི་ཐོགས་པ་བཞིན་ནོ།
རྒྱང་འཕེན་སོགས་ཀླ་ཀློ་འགའ་ཞིག་གིས། བར་སྲིད་པ་དང་ལྷ་འདྲེ་
སོགས་ཁོ་བོས་མ་མཐོང་བའི་ཕྱིར་ན་མེད་པ་ཡིན་ནོ་ཞེས་ཟེར་བ་ནི།
གཏན་ནས་འཐད་པ་མིན་ཏེ། ཁྱོད་ཀྱིས་མ་མཐོང་བའི་ཤེས་བྱ་ནི་
འཇིག་རྟེན་གྱི་ཁམས་ན་མཐའ་ཡས་པ་ཡོད་པའི་ཕྱིར།
གཉིས་པ་ལུས་ཀྱི་ངོ་བོ་ལ་བརྟག་ནས་དགག་པ་ལ་གཉིས།
ལུས་གཅིག་སེམས་ཀྱི་ཉེར་ལེན་ཡིན་པ་དགག་པ་དང་། ལུས་དུ་མ་
སེམས་ཀྱི་ཉེར་ལེན་ཡིན་པ་དགག་པའོ། ། དང་བོ་ལ་གསུམ།
དངོས་དང་། རྩོད་སྤོང་། རྫས་ལ་བརྟེན་པའི་ཆོས་གཞན་དགག་
པའོ། ། ལག་སོགས་གཡོ་ན་ཐམས་ཅད་དག །གཡོ་བར་འགྱུར་
ཕྱིར་འགལ་བ་ཅན། །ལས་ནི་གཅིག་ལ་མི་རུང་ཕྱིར། ། གཞན་དུ་
ཐ་དད་གྲུབ་པར་འགྱུར། །གཅིག་བསྒྲིབས་པ་ན་ཐམས་ཅད་དག །
བསྒྲིབ་པར་འགྱུར་བའམ་མ་བསྒྲིབས་ན། །མཐོང་འགྱུར་གཅིག་ཚོན་
གྱིས་བསྒྱུར་ན། ། བསྒྱུར་བའམ་མ་བསྒྱུར་རྟོགས་པར་འགྱུར། །དེ་
ཕྱིར་ཚོགས་པ་གཅིག་ཡོད་མིན། །ཞེས་བྱུང་། ལུས་གཅིག་སེམས་
ཀྱི་ཉེར་ལེན་ཡིན་པ་དེ་ལྟར་ན། ལག་པ་སོགས་ཡན་ལག་གཅིག་
གཡོ་ན་ཡན་ལག་ཐམས་ཅད་དག་གཡོ་བར་འགྱུར་བའི་ཕྱིར་ཏེ
གཡོ་བ་དང་མི་གཡོ་བའི་འགལ་བ་ཅན་གྱི་ལས་གཉིས་ནི་གཞི་གཅིག་
ལ་མི་རུང་བའི་ཕྱིར་རོ། ། གཞན་ཏུ་ན་ལག་པ་གཅིག་པུའི་སྟེང་དུ་
གཡོ་བ་དང་མི་གཡོ་བ་གཉིས་ཐ་དད་དུ་གྲུབ་པར་འགྱུར་རོ།
གཞན་ཡང་། ཡན་ལག་གཅིག་བསྒྲིབས་པ་ན་ཡན་ལག་ཐམས་ཅད་
དག་བསྒྲིབས་པར་འགྱུར་བའམ་ཡན་ལག་གཅིག་མ་བསྒྲིབས་ན་ཡན་
ལག་ཐམས་ཅད་མཐོང་བར་འགྱུར་ཏེ། གཅིག་མ་བསྒྲིབས་ན་ཀུན་
222

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མ་བསྒྲིབ་པར་འགྱུར་བའི་ཕྱིར། གཞན་ཡང་། གདོང་ལྟ་བུའི་
ཡན་ལག་གཅིག་ཚོན་གྱིས་བསྒྱུར་ན་ཡན་ལག་ཐམས་ཅད་ཚོན་གྱིས་
བསྐྱུར་བའམ། ཡང་ན་ཡན་ལག་གཞན་ཚོན་གྱིས་མ་བསྒྱུར་ན་་
གདོང་ཡང་ཚོན་གྱིས་མ་བསྒྱུར་བར་རྟོགས་པར་འགྱུར་བར་ཐལ་་་
ལོ། ། དེའི་ཕྱིར་ཚོགས་པ་ཆ་མེད་གཅིག་ཡོད་པ་མིན་ནོ། །
གཉིས་པ་ལུས་དུ་མ་སེམས་ཀྱི་ཉེར་ལེན་ཡིན་པ་དགག་པ་། དུ་མ་
ཉིད་ནའང་སྔ་མ་བཞིན། །ཁྱད་མེད་ཕྱིར་དང་ཕྲ་རབ་ཕྱིར། །རྟོགས་
མིན་ཞེ་ན་ཁྱད་མེད་པར། །མ་གྲིབ་ཁྱད་པར་ཅན་རྣམས་ནི། །དབང་
ཡུལ་དེ་ཕྱིར་རྡུལ་ཕྲན་མིན། །འདིས་ནི་སྒྲིབ་བྱེད་ལ་སོགས་པ། །མེད་
པ་དག་ཀྱང་བསལ་བ་ཡིན། ། དངུལ་ཆུ་གསེར་སོགས་དང་འདྲེས་
པའམ། །རྡོ་ཚན་ལ་སོགས་ཇི་ལྟར་སྣང༌། །དབང་སོགས་སོ་སོར་ནུས་
མེད་རྣམས། །རྟོགས་པ་དག་ནི་ཇི་ལྟར་ཡིན། །ལྡན་ལས་ཤེས་ན་
འདིར་ཐལ་མཚུངས། །གལ་ཉེ་གསེར་དང་དངུལ་ཆུ་ནི། །ལྡན་པས་
སྣང་བ་ཡིན་ཞེ་ན། ། རྟེན་མཐོང་མེད་པར་གང་ལས་རྟོགས། །རོ་
གཟུགས་ལ་སོགས་ལྡན་པར་འགལ། །གལ་ཏེ་ཉེ་བར་བཏགས་པ་
ལས། །འདོད་ན་བློ་ཐ་དད་པར་འགྱུར། །ཇི་ལྟར་ཕྲེང་རིང་ཞེས་བྱར་
འགྱུར། །ཞེས་བྱུང༌། ལུས་ཀྱི་རྡུལ་དུ་མ་ཉིད་སེམས་ཀྱི་ཉེར་ལེན་དུ་
འདོད་ནའང་རྡུལ་ཕྲན་སྔ་མ་བཞིན་དུ་རྡུལ་ཕྲན་རེ་རེ་ནས་སེམས་སུ་
འགྱུར་དགོས་པ་ཁྱད་པར་མེད་པའི་ཕྱིར་དང་། གལ་ཏེ་རྡུལ་ཕྲ་
རབ་ཡིན་པའི་ཕྱིར་དབང་ཤེས་ཀྱི་རྟོགས་པ་མིན་ནོ་ཞེ་ན། ལུས་
ཕུང་སོགས་གཟུགས་རགས་པ་རྣམས་ཀྱིས་དབང་ཤེས་ཀྱི་དམིགས་
རྐྱེན་བྱེད་པ་རྡུལ་ཕྲན་རེ་རེ་བ་དང་ཁྱད་པར་མེད་པར་མ་གྲུབ་སྟེ།
ཁྱད་པར་ཅན་རྣམས་ནི་དབང་ཤེས་ཀྱི་ཡུལ་ཡིན་པ་དེ་ཕྱིར་དུ་མ་ནི་
223

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྡུལ་ཕྲན་མིན་ནོ། ། རྡུལ་ཕྲན་ཁྱད་པར་ཅན་སྒྲུབ་པའི་རིགས་པ་
འདིས་ནི་ཡན་ལག་ཅན་རྫས་གཅིག་པ་མེད་ན། སྐྱེས་བུས་ལུས་
སོགས་ཀྱི་སྒྲིབ་བྱེད་དང་ཐོགས་པ་ལ་སོགས་པ་མེད་པར་ཐལ། ཆ་
ཚོགས་པའི་རྡུལ་ཕྲ་རབ་སོ་སོ་བ་ལ་སྒྲིབ་ཐོགས་མེད་པའི་རྡུལ་ཕྲ་རབ་
ཡིན་པའི་ཕྱིར་སྙམ་པའི་ཀླན་ཀ་དེ་དག་ཀྱང་བསལ་བ་ཡིན་ཏེ།
འདི་ལ་ཡང་གཏན་ཚིགས་མ་གྲུབ་པའི་ལན་བཏབ་པས་ཆོག་པས་
སོ། ། དངུལ་ཆུ་གསེཪ་སོགས་དང་འདྲེས་པའམ། རྡོ་ཆོན་ལ་
སོགས་པ་དབང་ཤེས་ལ་ཇི་ལྟར་སྣང་སྟེ་མི་སྣང་བར་ཐལ། དེ་ལ་
ཡན་ལག་ཅན་དོན་གཞན་མེད་པའི་ཕྱིར་ཏེ། རྡུལ་རིགས་མི་མཐུན་
པ་ཚོགས་པའི་ཕྱིར། དབང་ཤེས་སོགས་རྡུལ་ཕྲ་རབ་སོ་སོར་སྣང་
བའི་ནུས་པ་མེད་རྣམས་ཀྱིས་རྡུལ་ཕྲ་རབ་རྟོགས་པ་དག་གི་ཚུལ་ནི་ཇི་
ལྟར་ཡིན། ཁོ་ན་རེ། རྡུལ་ཕྲན་རིགས་མི་མཐུན་པ་ཕན་ཚུན་
འཕྲད་ཅིང་ལྡན་པ་ལས་དབང་ཤེས་ལ་སྣང་བ་ཡིན་ནོ་ཞེ་ན།
འདིར་ཡང་ཚོགས་མ་ཚོགས་ཀྱི་ཐལ་བ་དེ་མཚུངས་པར་འབབས་་
སོ། ། གལ་ཏེ་གསེར་དང་དངུལ་ཆུ་འདྲེས་པ་ནི། རྡུལ་ཕྲན་ཕན་
ཚུན་ལྡན་པས་སྣང་བ་ཡིན་ནོ་ཞེ་ན། རྟེན་གྱི་རྡུལ་མཐོང་བ་མེད་
པར་རྡུལ་གྱི་ལྡན་པ་གང་ལས་རྟོགས། རྫས་སྣ་ཚོགས་སྦྱར་བའི་
བཟའ་བཏུང་གི་རོ་ཞིམ་པ་དང་གཟུགས་ལེགས་པ་ལ་སོགས་པའི་ཡོན་
ཏན་ལྡན་པར་འགལ་བར་ཐལ། དེ་ལྡན་པའི་ཡན་ལག་ཅན་དོན་
གཞན་མེད་པའི་ཕྱིར། གལ་ཏེ་དེ་མེད་ཀྱང་ཡན་ལག་གི་རོ་གཟུགས་
ལ་ཉེ་བར་བཏགས་པ་ལས་བཟའ་བཏུང་ཞིམ་པོ་ལ་སོགས་པའི་ཐ་
སྙད་འདོད་དོ་ཞེ་ན། དེ་ལྟར་ན་བཟའ་བཏུང་དེ་དག་གི་རོ་་་་་་་་་་
གཟུགས་སོགས་མ་འདྲེས་པར་སྣང་བའི་བློ་ཐ་དད་པ་སྐྱེ་བར་འགྱུར་
224

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རོ། ། ཇི་ལྟར་མེ་ཏོག་གི་ཕྲེང་བ་རིང་བོ་ཞེས་བྱ་བར་འགྱུར་བ་ཡང་
མེད་པར་ཐལ། རོ་ཞིམ་པ་སོགས་སུ་བཏགས་བཅས་སུ་ཟད་ཀྱི་ཡན་
ལག་ཅན་གྱི་རོ་ཞིམ་པ་མེད་པ་དང་མཚུངས་པའི་ཕྱིར།
གསུམ་པ་རྫས་གཞན་ལ་བརྟེན་པའི་ཆོས་གཞན་དགག་པ་ལ་
གཉིས། མི་དམིགས་པས་དགག་པ་དང༌། རྩོད་པ་སྤོང་བའོ། །
དང་བོ་ནི། དེ་ལྡན་རང་གི་ངོ་བོ་དང༌། །བརྗོད་པ་དག་ལས་ཐ་
དད་པར། །གྲངས་ལྡན་ལས་ལ་སོགས་པ་ཡི། །ངོ་བོ་བློ་ལ་མི་སྣང་
ངོ་། ། ཞེས་བྱུང་། གྲངས་སོགས་དེ་དང་ལྡན་པའི་གཟུགས་རང་
གི་ངོ་བོ་དང་། གཟུགས་ཞེས་བརྗོད་པའི་སྒྲ་དག་ལས་ཐ་དད་པར་
གྲངས་ལྡན་དང་ལས་ལ་སོགས་པ་ཡི་ངོ་བོ་མེད་པས། བློ་མ་འཁྲུལ་
བ་ལ་མི་སྣང་ངོ་། ། གཉིས་པ་རྩོད་པ་སྤོང་བ་ལ་གཉིས། སྒྲ་རྟོག་
ཐ་དད་དུ་མི་འཇུག་པའི་ཉེ་ས་མེད་པ་དང་། དྲུག་སྒྲ་མི་རུང་བའི་
ཉེས་པ་མེད་པའོ། ། དང་པོ་ནི། སྒྲ་ཤེས་དངོས་པོ་ཐ་དད་་་
པའི། །རྗེས་འབྲང་རྣམ་རྟོག་བཏགས་དོན་ཅན། །དཔེར་ན་ཡོན་
ཏན་ལ་སོགས་པའམ། །ཞིག་དང་མ་སྐྱེ་དག་ལ་བཞིན། །གལ་ཏེ་
འདིར་ནི་བཏགས་འདོད་ན། །རྒྱུ་མཚན་གང་གིས་དེ་འདོད་པ། །དེ་
ནི་དངོས་པོ་ཐམས་ཅད་ལ། །དེ་དག་གི་རྒྱུས་ཅིས་མི་འདོད། །གལ་
ཏེ་ཀུན་ལ་ཉེར་བཏགས་མིན། །ཐ་དད་ཁྱད་པར་གཙོ་བོ་ཞེས། །བྱ་
ཉིད་གང་ལས་ཐ་དད་པ། །མེད་པ་ཐ་དད་དོན་མེད་ན། །དོན་་་་
གཞན་རྒྱུ་མཚན་ཅན་མིན་ཡང་། །དཀར་ལ་སོགས་པ་གྲངས་སོགས་
དང་། །ལྡན་པའི་སྒྲ་ནི་རྣམ་གྲངས་མིན། །གལ་ཏེ་དེ་ལའང་དོན་
གཞན་ན། །ཡོན་ཏན་རྫས་ནི་ཁྱད་མི་འགྱུར། །དོན་གཞན་མིན་ཡང་
ལྡོག་པ་ཡི། །དབྱེ་བས་ཐ་དད་པ་ཡིན་ཏེ། །ལས་རྫས་མིན་པའི་སྒྲ་
225

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཞིན་ནོ། ། ཞེས་གསུངས། གཟུགས་སོགས་བརྗོད་པའི་སྒྲ་་
དང་དེ་འཇལ་བའི་རྟོག་བཅས་ཀྱི་ཤེས་པ་དག་དངོས་པོ་ཐ་དད་པའི་
རྗེས་སུ་འབྲང་བའི་རྣམ་རྟོག་གིས་བཏགས་པའི་དོན་ཅན་ཡིན་པས།
དཔེར་ན། ཡོན་ཏན་ལ་སོགས་པའམ། ཞིག་པ་དང་མ་སྐྱེས་པ་
དག་ལ་གཅིག་གཉིས་ལ་སོགས་པའི་སྒྲ་འཇུག་པ་བཞིན་ནོ། །
གལ་ཏེ་འདུས་པ་སོང་། ས་འདིར་ནི་གཅིག་གཉིས་ལ་སོགས་པའི་
གྲངས་ཀ་སོགས་བཏགས་མིང་དུ་འདོད་དོ་ཞེ་ན། རྒྱུ་མཚན་གང་
གིས་འདས་སོགས་ལ་གྲངས་སོགས་ཀྱི་སྒྲ་དེ་བཏགས་མིང་དུ་འཇུག་
པར་འདོད་པ་དེ་ནི། དངོས་པོ་ཐམས་ཅད་ལ་གྲངས་སོགས་དེ་དག་
གི་སྒྲ་བཏགས་མིང་དུ་འཇུག་པའི་རྒྱུ་མཚན་དུ་ཅིས་མི་འདོད། གལ་
ཏེ་ཀུན་ལ་ཉེ་བར་བཏགས་མིང་དུ་འཇུག་པ་མིན་ཏེ། ཐ་དད་པའི་
རྫས་ཁྱད་པར་ཡོད་ཆོས་གཙོ་བོ་དག་ལ་དངོས་མིང་ཡིན་པའི་ཕྱིར་ན།
དེ་དངོས་མིང་མིན་ནོ་ཞེས་བྱ་བ་འདི་ཉིད་གང་ལས་རྟོགས། ཁོ་ན་
རེ། རྫས་ཐ་དད་པ་མེད་པ་ལ་སྒྲ་ཐ་དད་དོན་མེད་དོ་ཞེ་ན།
བརྗོད་བྱ་རྫས་ཐ་དད་པ་མེད་ན་སྒྲ་ནི་རྣམ་གྲངས་པ་ཡིན་མི་དགོས་ཏེ།
དོན་གཞན་རྒྱུ་མཚན་ཅན་མིན་ཡང་། དཀར་པོ་ལ་སོགས་པ་གྲངས་
སོགས་དེ་དང་ལྡན་པའི་སྒྲ་ནི་རྣམ་གྲངས་པ་མིན་པའི་ཕྱིར། གལ་
ཏེ་དཀར་པོ་དེ་ལའང་ཡོན་ཏན་དོན་གཞན་ཡོད་དོ་ཞེ་ན། ཡོན་
ཏན་དང་རྫས་གཉིས་ནི་ཁྱད་མེད་དུ་ཐལ་བར་འགྱུར་རོ། །
ཐ་དད་དུ་མེད་ཀྱང་སྒྲ་ཐ་དད་དུ་འཇུག་པ་མི་འགལ་ཏེ། དོན་་
གཞན་མིན་ཡང་ལྡོག་པ་ཡིས་དབྱེ་བས་སྒྲ་ཐ་དད་པ་འཇུག་པ་ཡོད་པ་
ཡིན་ཏེ། དཔེར་ན། རས་ནི་རྫས་མིན་ཞེས་བརྗོད་པའི་སྒྲ་བཞིན་
ནོ། ། གཉིས་པ་དྲུག་སྒྲ་མི་རུང་བའི་ཉེས་པ་མེད་པ་ནི། དངོས་
226

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བོ་བརྗོད་པའི་སྒྲ་རྣམས་ཀྱིས། །གྲངས་སོགས་དེ་དང་ལྡན་པ་ལས། །
ཐ་དད་བཞིན་དུ་བསྟན་གང་དེའང་། །ཆོས་གཞན་ཁྱད་པར་བྱེད་པ་
ཡིན། །དེ་ཙམ་ཤེས་པར་འདོད་པ་ལ། །གཞན་ཀུན་འཕངས་པ་མེད་
པར་ནི། །ལ་ལར་སོར་མོའི་ལྡན་པ་ཞེས། །ཐ་དད་ཆོས་བཞིན་བརྗོད་
པར་བྱེད། །དོན་གཅིག་བརྗོད་ཀྱང་ཐམས་ཅད་ནི། །འཕེན་ཕྱིར་
སོར་མོ་ལྡན་འགྱུར་ཞེས། །ཆོས་ཅན་བརྗོད་པར་གྲགས་ཡིན་ཏེ། །དེ་
ལྟར་བརྡར་ནི་བྱས་པ་ཡིན། ། གཟུགས་སོགས་ནུས་པའི་ཁྱད་པར་
ནི། །སྤོང་བའི་དེ་མཚུངས་འབྲས་བུ་ཡི། །རྒྱུ་མིན་པ་ནི་རྣམ་གཅོད་
ལ། །བུམ་པའི་སྒྲ་ནི་འཇུག་པར་འགྱུར། །དེས་ན་བུམ་པ་གཟུགས་སོ་
ཞེས། །གཞི་གཅིག་པ་ཅན་སྒྲ་མ་ཡིན། །དེས་ན་འདི་ནི་རིགས་དང་
ནི། །ཚོགས་པ་བརྗོད་པའི་ཁྱད་པར་ཡིན། །དེ་སྤྱི་ཡན་ལག་ཏུ་བྱས་
ཏེ། །བུམ་པ་ཡི་ནི་གཟུགས་སོགས་ཞེས། །དེ་ནུས་ཁྱད་པར་སྟོན་པར་
བྱེད། ། ཕྱོགས་འདིས་གཞན་ལའང་བརྗོད་པར་བྱ། ། ཞེས་བྱུང་།
དཔེར་ན། རྫས་འཇལ་བྱེད་ཀྱི་སྲང་དང་སྲང་གི་གྲངས་ཀ་ལྟ་བུ་
རྫས་ཐ་དད་དུ་མེད་ན། སྲང་གི་གྲངས་དང་བུམ་པའི་གྲངས་ཞེས་
ལྟ་བུའི་རྣམ་དབྱེ་དྲུག་པའི་སྒྲ་སྦྱོར་བ་མི་འཐད་དེ། སྒྲ་གཞུང་ལས།
ཐ་དད་པ་ལ་ནི་དྲུག་པའོ། ། ཞེས་བྱུང་བས། དྲུག་སྒྲ་ནི་ཆོས་
དང་ཆོས་ཅན་རྫས་ཐ་དད་པ་ལ་སྦྱོར་དགོས་པས་སོ་ཞེ་ན། མི་་
འཐད་དེ། བུམ་པའི་གྲངས་ཞེས་པ་ལྟ་བུ་དང་སོ་སོའམ་ཆོས་བརྗོད་
པའི་སྒྲ་རྣམས་ཀྱིས་གྲངས་སོགས་དེ་དང་ལྡན་པའི་བུམ་པ་སོགས་ལས་
ཐ་དད་པ་བཞིན་དུ་བསྟན་པ་གང་ཡིན་པ་དེ་ལའང་དགོས་པ་ཡོད་དེ།
ཆོས་གཞན་གྱི་གྲངས་ལ་ཁྱད་པར་དུ་བྱེད་པའི་ཆེད་ཡིན་པའི་ཕྱིར།
དེ་བཞིན་དུ་སོར་མོའི་ལྡན་པ་དེ་ཙམ་ཤེས་པར་འདོད་པ་ལ། ཁྱད་
227

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆོས་གཞན་ཀུན་བློ་ཡུལ་དུ་འཕངས་པ་མེད་པར་ནི། ལ་ལར་སོར་
མོའི་ལྡན་པ་ཞེས་སོར་མོའི་ལྡན་པ་དེ། སོར་མོ་ལས་ཐ་དད་པའི་
ཆོས་བཞིན་དུ་བརྗོད་པར་བྱེད་པས། གཞི་གང་ཡང་རུང་བ་ཞིག་གི་
ཁྱད་ཆོས་སམ་ཁྱད་པར་གྱི་ཆོས་བརྗོད་པའི་ཆོས་བརྗོད་ཀྱི་སྒྲ་དང་།
ཁྱད་པར་ཅན་ནམ་ཆོས་ཅན་བརྗོད་པའི་སྒྲ་གཉིས་ཀྱིས་དོན་གཅིག་
བརྗོད་ཀྱང་། སོར་མོ་ལྡན་པ་ཞེས་པས་སོར་མོའི་ཁྱད་ཆོས་ཐམས་
ཅད་ནི་ཉན་པ་བོའི་བློའི་ཡུལ་དུ་འཕེན་པའི་ཕྱིར་ན། སོར་མོ་ལྡན་
པར་འགྱུར་རོ་ཞེས་བརྗོད་པའི་སྒྲ། ཆོས་ཅན་བརྗོད་པར་གྲགས་པ་
ཡིན་ཏེ། ཁྱད་པར་གྱི་སོར་མོ་ལྡན་པ་ཙམ་གོ་བར་བྱེད་པའི་ཕྱིར།
མདོར་ན་ཆོས་དང་ཆོས་ཅན་རྫས་ཐ་དད་པ་མེད་ཀྱང་དྲུག་སྒྲ་སྦྱོར་བ་
འཐད་དོ། ། དོན་གཅིག་ཉིད་ཁྱད་གཞི་ལྟ་བུར་གོ་བར་བྱེད་པ་
དང་། ཁྱད་ཆོས་ལྟ་བུར་གོ་བར་བྱེད་པའི་བརྡ་སྦྱོར་གྱི་བྱེ་བྲག་གིས་
ཆོས་དང་ཆོས་ཅན་བརྗོད་པའི་སྒྲ་ཐ་དད་དུ་འཇུག་པའི་ཕྱིར།
དཔེར་ན། སྒྲ་མི་རྟག་ཅེས་པ་ཆོས་ཅན་བརྗོད་པའི་སྒྲ་དང༌། སྒྲའི་
མི་རྟག་ཅེས་པ་ཆོས་བརྗོད་ཀྱི་སྒྲ་ཡིན་པ་བཞིན་ན། དེ་ལྟར་སྒྲ་སྦྱོར་
ཚུལ་གྱི་བྱེ་བྲག་གིས་ཆོས་བརྗོད་དང་ཆོས་ཅན་བརྗོད་པའི་བརྡར་ནི་
བྱས་པ་ཡིན་གྱི། །ཆོས་ཅན་ལས་རྫས་ཐ་དད་པའི་ཆོས་ཡོད་པའི་
དབང་གིས་དེ་ལྟར་བྱས་པ་མ་ཡིན་ནོ། ། ཆོས་དེ་ཉིད་ཁྱད་པར་
གཞན་གྱི་རྟེན་བྱེད་པའི་ཆོས་ཅན་ནམ། ཁྱད་གཞི་ལྟ་བུར་བློའི་ཡུལ་
དུ་མ་སྟོན་པའི་སྒྲ་ནི་ཁྱད་པར་གཞན་སྤོང་གི་སྒྲ་དང༌། ཆོས་དེ་ཉིད་
ཆོས་གཞན་གྱི་རྟེན་བྱེད་པའི་ཆོས་ཅན་ནམ། ཁྱད་གཞི་ལྟ་བུར་བློའི་
ཡུལ་དུ་མི་སྤོང་ཞིང་སྟོན་པའི་སྒྲ་ནི་ཁྱད་པར་གཞན་མི་སྤོང་བའི་སྒྲ་
དང་ཆོས་ཅན་བརྗོད་པའི་སྒྲ་ཡིན་ནོ། ། དེ་ལ་ཁ་ཅིག་ན་རེ།
228

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བྱས་པ་བྱས་པ་ཡིན་ནོ་ཞེས་བརྗོད་པའི་སྒྲ་ཆོས་ཅན། ཁྱད་པར་
གཞན་སྤོང་མི་སྤོང་གི་སྒྲ་གཉིས་ཀ་ཡིན་པར་ཐལ། བྱས་པ་ལ་ལྟོས་
ཏེ་དེ་གཉིས་ཀ་ཡིན་པའི་ཕྱིར་ཞེས་ཟེར། གཞན་དག་ན་རེ།
ཁྱབ་སྟེ། སྒྲ་དེ་བྱས་པ་ལ་ལྟོས་ཏེ་ཁྱད་པར་གཞན་སྤོང་གི་སྒྲ་མ་ཡིན་
ཏེ། བྱས་པ་དེ་ཁྱད་པར་གཞན་གྱི་ཁྱད་གཞི་ལྟ་བུར་བློའི་ཡུལ་དུ་
སྤོང་བ་མ་ཡིན་པའི་ཕྱིར། དེར་ཐལ། ཁྱད་ཆོས་གཞན་གྱི་ཁྱད་
གཞིར་བློའི་ཡུལ་དུ་མི་སྤོང་ཞིང་དེར་སྟོན་པའི་ཕྱིར་ཞེས་ཟེར་རོ། །
གལ་ཏེ་རིགས་དོན་གཞན་དང་། ཡན་ལག་ཅན་དོན་གཞན་མེད་ན་
རིགས་བརྗོད་ཀྱི་སྒྲ་དང༌། ཚོགས་བརྗོད་ཀྱི་སྒྲའི་དབྱེ་བ་མི་འཐད་
པར་ཐལ་བར་འགྱུར་རོ་ཞེ་ན། གཟུགས་སོགས་ཀྱི་ནུས་པའི་ཁྱད་
པར་ནི་སྤོང་བས། བུམ་པ་ཞེས་པའི་རིགས་བརྗོད་ཀྱི་སྒྲས་བུམ་པའི་
རྡུལ་རྫས་བརྒྱད་པོ་དེ་ཡི་མཚུངས་པའི་འབྲས་བུ་ཆུ་སྐྱོར་བ་ཡི་རྒྱུན་
མིན་པ་ནི་རྣམ་པར་གཅོད་པའི་ཚོགས་པ་ལ་བུམ་པ་ཞེས་པའི་སྒྲ་ནི་
དངོས་མིང་དུ་འཇུག་པར་འགྱུར་བའི་ཕྱིར། དེས་ན་བུམ་པ་་་་་་་
གཟུགས་སོ་ཞེས་བརྗོད་པའི་སྒྲ་དེ་བུམ་པ་དང་བུམ་པའི་གཟུགས་
གཉིས་གཞི་གཅིག་པ་ཅན་ཏེ་གཞི་མཐུན་སྡུད་པའི་སྒྲ་མ་ཡིན་ཏེ།
བུམ་པའི་གཟུགས་ཞེས་བརྗོད་པའི་དྲུག་སྒྲ་དེ་གཞི་མཐུན་སྟོན་པའི་
དྲུག་སྒྲ་མ་ཡིན་པའི་ཕྱིར། དེས་ན་རིགས་བརྗོད་ཀྱིས་རིགས་དོན་
གཞན་དང་། ཚོགས་བརྗོད་ཀྱིས་ཚོགས་དོན་གཞན་བརྗོད་པ་མ་
ཡིན་ཏེ། རིགས་ཀྱིས་རིགས་ཅན་བརྗོད་བྱར་མི་སྤོང་། ཚོགས་
བརྗོད་ཀྱིས་ཚོགས་པ་ཅན་བརྗོད་བྱར་སྤོང་བ་འདི་ནི། རིགས་་་
བརྗོད་ཀྱི་སྒྲ་དང་ནི་ཚོགས་པ་བརྗོད་པའི་སྒྲའི་ཁྱད་པར་ཡིན་ནོ། །
ཁོ་ན་རེ། བུམ་པ་དང་བུམ་པའི་གཟུགས་རྫས་ཐ་དད་མིན་ན།
229

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བུམ་པའི་གཟུགས་ཞེས་བརྗོད་པ་དོན་མེད་དོ་ཞེ་ན། དེ་ཡི་སྤྱི་ཡན་
ལག་ཏུ་བྱས་ཏེ། བུམ་པ་ཡི་ནི་གཟུགས་སོ་ཞེས་བརྗོད་པ་ཆོས་ཅན།
དེ་ལྟར་བརྗོད་པའི་དོན་ཡོད་དེ། བུམ་པ་དེ་ཡིས་མིག་ཤེས་སྐྱེད་
པའི་ནུས་པའི་ཁྱད་པར་སྟོན་པར་བྱེད་པའི་ཕྱིར། ཕྱོགས་འདིས་
གཞན་ལའང་བརྗོད་པར་བྱ་སྟེ། དཔེར་ན། ཙན་དན་གྱི་དྲི་ཞེས་
པའི་སྒྲས་ཙན་དན་གྱི་དྲི་དེ་ཤུག་པའི་དྲི་ལས་ཁྱད་པར་དུ་བྱས་ནས་
བརྗོད་པའི་ཕྱིར། གཉིས་པ་ལུས་དུ་མ་སེམས་ཀྱི་ཉེར་ལེན་ཡིན་པ་
དགག་པ་ལ་གཉིས། ཡན་ལག་ཚོགས་པ་སེམས་ཀྱི་ཉེར་ལེན་མ་ཡིན་
པ་དང་། ཡན་ལག་རེ་རེ་བ་སེམས་ཀྱི་ཉེར་ལེན་མ་ཡིན་པའོ། །
དང་བོ་ནི། མ་ལུས་རྒྱུ་ཉིད་ཡིན་ན་ནི། །ཡན་ལག་གཅིག་དང་བྲལ་
ནའང་མིན། །ཞེས་བྱུང་། ལུས་ཀྱི་ཡན་ལག་མ་ལུས་པ་སེམས་ཀྱི་
ཉེར་ལེན་གྱི་རྒྱུ་ཉིད་ཡིན་ན་ནི། ལུས་ཀྱི་ཡན་ལག་གཅིག་དང་བྲལ་
ནའང་དེའི་ཉེར་ལེན་གྱི་རྒྱུ་མིན་པས་དེ་ལ་སེམས་མི་སྐྱེས་པར་འགྱུར་
རོ། ། གཉིས་པ་ལ་གསུམ། ཐལ་བ་འགོད་པ་དང་། སྐྱོན་སྤོང་
དགག་པ་དང་། མཚུངས་པ་སྤོང་བོའོ། ། དང་བོ་ནི། རེ་རེ་
ནུས་པ་ཉིད་ཡིན་ནའང་། །གཅིག་ཆར་མང་བོ་འབྱུང་བར་འགྱུར། །
ཞེས་བྱུང་། ལུས་ཀྱི་ཡན་ལག་རེ་རེ་ནས་ཡིད་བློ་སྐྱེད་ནུས་པ་ཉིད་
ཡིན་པར་འདོད་ནའང་། འཐད་པ་མིན་ཏེ། དེ་ལྟར་ན་ཅིག་ཅར་
དུ་ཡིད་བློ་མང་བོ་འབྱུང་བར་འགྱུར་བའི་ཕྱིར། གཉིས་པ་སྐྱོན་སྤོང་
དགག་པ་ནི། དུ་མ་ཉིད་དུ་མཚུངས་པའི་ཕྱིར། །དབུགས་རྔུབ་
དག་ནི་ངེས་བྱེད་མིན། །གཅིག་ཉིད་ན་ཡང་མང་གསལ་འགྱུར། །དེ་
རྒྱུ་རྟག་ཏུ་ཉེ་ཕྱིར་རོ། །གལ་ཏེ་དུ་མའི་རྒྱུ་མིན་ན། །རིམ་གྱིས་ཀྱང་
མིན་ཁྱད་མེད་ཕྱིར། །དབུགས་གཅིག་ལ་ཡང་དོན་དུ་མ། །འཛིན་
230

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཕྱིར་དེ་ལས་ངེས་མ་ཡིན། །དུ་མ་བློ་གཅིག་གིས་ཤེས་ན། །དེ་ནི་ཅིག་
ཅར་ཉིད་འགྱུར་ཏེ། །འགལ་བ་མེད་ཕྱིར་རིམ་གྱིས་ཀྱང་། །མི་འགྱུར་
ཁྱད་པར་མེད་ཕྱིར་རོ། ། རང་རིགས་མིན་པའི་དུས་ཅན་གྱི། །
དབུགས་ཀྱི་སྐད་ཅིག་མང་བོ་དག ། གལ་ཏེ་དེ་འདྲའི་སེམས་ཉིད་
ཀྱི། །རྒྱུ་ཡིན་པར་ནི་རྟོགས་བྱེད་ན། །གོ་རིམ་ལྡན་པའི་རྒྱུ་མེད་་་་
པར། །དེ་དག་རིམ་ལྡན་ཇི་ལྟར་འགྱུར། །རང་རིགས་སྔ་མ་རྒྱུ་ཡིན་
ན། །དང་བོ་འབྱུང་བར་མི་འགྱུར་ཏེ། །དེ་རྒྱུ་དེ་འདྲ་ཡོད་མ་ཡིན། །
དབུགས་འབྱུང་ཐ་དད་ཡུལ་ཅན་ཕྱིར། །ཡོད་ཀྱང་དུ་མ་ཉིད་དུ་་
ངེས། །དེ་ཕྱིར་བློ་ནི་ཅིག་ཅར་སྐྱེས། །གལ་ཏེ་དུ་མའང་གཅིག་དུས་
ཅན། །སེམས་གཅིག་གི་ནི་རྒྱུ་ཡིན་ན། ། དབུགས་རྒྱུ་གཞན་པ་ལ་
སོགས་སུ། །གཅིག་མ་ཚང་ནའང་མི་འབྱུང་འགྱུར། །ཅི་སྟེ་ཇི་ལྟར་
ཡོད་རྒྱུ་མིན། །ཤེས་པ་ལ་ཡང་ཁྱད་ཡོད་འགྱུར། །གང་ཞིག་གང་གི་
ཐ་དད་ལས། ། ཐ་དད་མིན་ཏེ་དེ་འབྲས་མིན། ། ཞེས་བྱུང་།
དབུགས་ནི་ཡིད་བློ་རེ་རེ་ཁོ་ན་གསལ་བྱེད་ཡིན་པས་སྐྱོན་མེད་དོ་ཞེ་ན།
དུ་མ་ཉིད་དུ་མཚུངས་པའི་ཕྱིར་ན་དབུགས་འབྱུང་རྔུབ་དག་ནི།
ཡིད་བློ་རེ་རེ་བ་གསལ་བྱེད་དུ་ངེས་བྱེད་མིན་ནོ། ། ཁོ་ན་རེ།
དབུགས་འབྱུང་རྔུབ་དག་ནི་དུ་མ་ཉིད་ཡིན་པ་རྟགས་མ་གྲུབ་སྟེ།
རྟག་པ་གཅིག་ཉིད་ཡིན་ནོ་ཞེ་ན། དེ་ཡང་མི་འཐད་དེ། དེ་ལྟར་
ན་ཡིད་བློ་མང་བོ་ཅིག་ཅར་གསལ་བར་འགྱུར་བར་ཐལ། དེ་རྒྱུ་
རྟག་ཏུ་ཉེ་བར་ཡོད་པའི་ཕྱིར་རོ། ། གལ་ཏེ་དེ་ནི་ཅིག་ཅར་དུ་ཡིད་
བློ་དུ་མའི་རྒྱུ་བྱེད་པ་མིན་ནོ་ཞེ་ན། འོ་ན་དེས་ཡིད་བློ་རིམ་གྱིས་ཀྱང་
སྐྱེད་པའི་རྒྱུ་མིན་པར་ཐལ། ཅིག་ཅར་མི་སྐྱེད་པ་གང་ཞིག་སྔ་ཕྱི་
ཁྱད་པར་མེད་པའི་ཕྱིར། དབུགས་གཅིག་གི་ཡུན་ལ་ཡང་དོན་དུ་མ་
231

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཛིན་པའི་རྣམ་པར་ཤེས་པ་དུ་མ་སྐྱེ་བའི་ཕྱིར་ན། དབུགས་དེ་
ལས་ཡིད་བློ་རེ་རེ་ངེས་པར་སྐྱེ་བ་མ་ཡིན་པའི་ཕྱིར། ཁོ་ན་རེ།
དོན་དུ་མ་བློ་གཅིག་གིས་ཤེས་པའི་ཕྱིར་ཞེ་ན། དེ་ལྟར་ན་ནི་དོན་དུ་
མ་དེ་ནི་ཡིད་བློས་ཅིག་ཅར་ཉིད་དུ་འཛིན་པར་འགྱུར་ཏེ། དེ་་་་
འཛིན་པ་གང་ཞིག རྟག་པ་ཡིན་པའི་ཕྱིར ཁྱབ་སྟེ། རྟག་
པས་ཡུལ་འཛིན་ན་ཅིག་ཅར་བཟུང་བ་འགལ་བ་མེད་པའི་ཕྱིར།
ཡིད་བློ་རྟག་པ་དེས་རིམ་གྱིས་ཀྱང་འཛིན་པར་མི་འགྱུར་བར་ཐལ།
ཅིག་ཅར་མི་འཛིན་པ་གང་ཞིག སྔ་ཕྱི་ཁྱད་པར་མེད་པའི་ཕྱིར་
རོ། ། གལ་ཏེ་རང་གི་རིགས་འདྲ་སྔ་མ་ལས་བྱུང་བ་མིན་པའི་དུས་
ཅན་གྱི་དབུགས་ཀྱི་སྐད་ཅིག་མང་བོ་དག གལ་ཏེ་སྔ་ཕྱི་དེ་འདྲའི་
སེམས་ཉིད་ཀྱི་རྒྱུ་ཡིན་པར་ནི་རྟོགས་པ་སྟེ་འཛིན་པར་བྱེད་ན། གོ་
རིམ་ལྡན་པའི་རྒྱུ་མེད་པར་དེ་དག་རིམ་ལྡན་དུ་ཇི་ལྟར་འགྱུར།
གལ་ཏེ་རང་གི་རིགས་འདྲ་སྔ་མ་རྒྱུ་ཉིད་ཡིན་ནོ་ཞེ་ན། མངལ་དུ་
དབུགས་ཀྱི་སྐད་ཅིག་མ་དང་བོ་འབྱུང་བར་མི་འགྱུར་ཏེ། དེ་རྒྱུ་
རིགས་འདྲ་སྔ་མ་དེ་འདྲ་ཡོད་པ་མ་ཡིན་པའི་ཕྱིར། དབུགས་འབྱུང་
རྔུབ་དག་ཐ་དད་པར་ཡུལ་དུ་བྱས་པ་ཅན་ཡིན་པའི་ཕྱིར་ན། ཡོད་
ཀྱང་དུ་མ་ཉིད་དུ་ངེས་པས་སོ། ། དེ་ཕྱིར་ཁྱོད་ལྟར་ན་ཡིད་བློ་
ཐམས་ཅད་ནི་ཅིག་ཅར་སྐྱེ་བར་འགྱུར་ཏེ། ཉེར་ལེན་གྱི་རྒྱུ་ལུས་
དང་རྐྱེན་དབུགས་དུ་མ་ཉེ་བར་ཡོད་པའི་ཕྱིར། གལ་ཏེ་དབུགས་དུ་
མའང་དུས་གཅིག་པ་ཅན་གྱི་དུས་ཅན་སེམས་གཅིག་གི་ནི་རྒྱུ་ཡིན་ཞེ་
ན། དབུགས་ཀྱི་རྒྱུ་བ་ཞན་པ་ལ་སོགས་པའི་གནས་སྐབས་སུ་་་་་
དབུགས་གཅིག་མ་ཆད་ནའང་ཡིད་བློ་མི་འབྱུང་བར་འགྱུར་རོ། །
ཅི་སྟེ་དབུགས་ཇི་ལྟར་ཡོད་པ་རྒྱུ་ཡིན་པས་སྐྱོན་མེད་དོ་ཞེ་ན།
232

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དབུགས་འཕེལ་འགྲིབ་ཀྱིས་ཡིད་ཀྱི་ཤེས་པའང་འཕེལ་འགྲིབ་ཀྱི་ཁྱད་
པར་ཡོད་པར་འགྱུར་བར་ཐལ། རྣམ་པར་ཤེས་པ་དབུགས་ཀྱི་་་
དངོས་འབྲས་ཡིན་པའི་ཕྱིར། དེས་ན་དེ་ནི་མིན་ཏེ་རྣམ་པར་ཤེས་
པ་གང་ཞིག་རྒྱུ་དབུགས་གང་གི་འཕེལ་འགྲིབ་ཐ་དད་ལས་རྣམ་ཤེས་
འཕེལ་འགྲིབ་ཐ་དད་དུ་གྱུར་པ་མིན་ཏེ། དེ་ཡི་དངོས་འབྲས་མིན་
པའི་ཕྱིར་གསུམ་པ་རང་ལ་མཚུངས་པ་སྤང་བ་ནི། རྣམ་ཤེས་ནུས་
པ་ངེས་པའི་ཕྱིར། །གཅིག་ནི་གཅིག་གི་རྒྱུ་ཡིན་ཏེ། །རྣམ་ཤེས་དོན་
གཞན་ཆགས་པ་ཡིས། །ནུས་མེད་དོན་གཞན་མི་འཛིན་ཕྱིར། །གལ་
ཏེ་ལུས་ལས་ཅིག་ཅར་བློ། །སྐྱེས་ཤིང་ཕྱིས་ནི་རང་རིགས་ལས། །ངེས་
ན་ལུས་ཀྱི་ནུས་པ་ནི། །ཅི་ཡི་ཕྱིར་ན་ལྡོག་པ་ཡིན། ། ཞེས་བྱུང་
རྣམ་ཤེས་སྔ་མ་ཪེ་ཪེ་རྣམ་ཤེས་ཕྱི་མ་རེ་རེ་སྐྱེད་པའི་ནུས་པ་ངེས་པའི་
ཕྱིར་ན། བློ་སྔ་མ་གཅིག་ནི་བློ་ཕྱི་མ་གཅིག་གི་རྒྱུ་ཡིན་ཏེ། རྣམ་
ཤེས་དོན་གཞན་ལ་ཆགས་པ་ཡིས། གཞན་གསལ་བར་འཛིན་པ་
ནུས་མེད་དུ་བྱས་པས་དོན་དེ་ལས་གཞན་མི་འཛིན་པའི་ཕྱིར། གལ་
ཏེ་དང་བོ་ལུས་ལས་ཅིག་ཅར་ཡིད་བློ་སྐྱེས་ཤིང་། ཕྱིས་སུ་ནི་བློ་རང་
གི་རིགས་འདྲ་ལས་སྐྱེ་བར་ངེས་པས། བློ་དུ་མ་ཅིག་ཅར་དུ་མི་སྐྱེའོ་
ཞེ་ན། དེས་ན་རྣམ་ཤེས་སྐྱེད་པའི་ལུས་ཀྱི་ནུས་པ་ནི་ཅི་ཡི་ཕྱིར་ན་
ལྡོག་པ་ཡིན་ཏེ། ལྡོག་མི་ནུས་པར་ཐལ། རྟག་པ་ཡིན་པའི་ཕྱིར།
གསུམ་པ་རྩོད་པ་སྤོང་བ་ནི། གལ་ཏེ་ལུས་ནི་ལྡོག་པ་ན། །རྟེན་མེད་
ཕྱིར་ན་སེམས་འབའ་ཞིག ། གནས་འགྱུར་ཞེ་ན་གལ་ཏེ་དེའི། །རྒྱུ་
འཇུག་ཐོབ་ཕྱིར་སེམས་ཀྱི་རྒྱུན། །གནས་རྒྱུར་ཡན་ལག་མི་འགྱུར་
ན། །ཚེ་འདི་ཉིད་ཀྱི་སྐྱེ་མཆེད་ལྔ། །ལུས་གཞན་སྐྱེད་པའི་རྒྱུ་ཉིད་
ཡིན། །དེ་ཡི་ཡན་ལག་དངོས་པོ་དང་། །རྒྱུ་ཉིད་འགོག་ལ་མི་
233

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དམིགས་པ། །ངོས་བྱེད་མིན་པར་རབ་ཏུ་བཤད། །དབང་སོགས་
ཀྱང་ནི་ལྷག་ལྡན་ཡིན། །དབང་བོ་སྔ་མ་རང་རིགས་ལ། །ནུས་པ་
དག་ནི་མཐོང་བ་ཡིན། །འགྱུར་བ་མཐོང་ཕྱིར་གཞན་དང་གཞན། །
སྐྱེ་བ་དག་ཀྱང་འགྲུབ་པ་ཉིད། །གལ་ཏེ་ལུས་ལས་དེ་སྐྱེ་ན། །སྔ་མ་
བཞིན་དུ་ཐལ་བར་འགྱུར། །སེམས་ལས་ཤེ་ན་ལུས་གཞན་ཡང་། །
འདི་ཉིད་ལས་ནི་སྐྱེ་བར་འགྱུར། །ཞེས་བྱུང༌། གལ་ཏེ་ཤི་བའི་ཚེ་
ལུས་ནི་ལྡོག་པ་ན། ལུས་ནི་སེམས་ཀྱི་རྟེན་མིན་པའི་ཕྱིར་ན།
སེམས་འབའ་ཞིག་གནས་པར་འགྱུར་ཏེ། རྟེན་གཞན་མེད་པའི་
ཕྱིར་ཞེ་ན། གལ་ཏེ་འདོད་གཟུགས་གང་རུང་ནས་ཤི་འཕོས་ཏེ་
གཟུགས་མེད་དུ་སྐྱེ་བ་ཞིག་ཡིན་ན། དེ་ཤི་བའི་འོག་ཏུ་རེ་ཞིག་་
སེམས་འབའ་ཞིག་གནས་པར་འགྱུར་ཏེ། འཆི་ཁ་མའི་སེམས་དེ་
ལུས་ཕྱི་མ་དེ་ཡི་རྒྱུ་འཇུག་པ་ཐོབ་པའི་ཕྱིར་དུ། གཟུགས་མེད་པའི་
་སེམས་ཀྱི་རྒྱུན་གནས་པའི་རྒྱུར་ལུས་ཀྱི་ཡན་ལག་གང་དུ་ཡང་མི་་་་
འགྱུར་རོ། ། ཁམས་གསུམ་གང་རུང་ནས་ཤི་འཕོས་ཏེ་འདོད་་
གཟུགས་གང་རུང་དུ་སྐྱེ་ན། ལུས་ཕྱི་མའི་ཉེར་ལེན་གང་ཞེ་ན།
གཟུགས་མེད་ཀྱི་ཁམས་ན་གཟུགས་མེད་ཀྱང་གཟུགས་མེད་པ་དེའི་
སེམས་ཀྱི་སྟེང་ན་དབང་བོ་ལྔ་སོགས་ཀྱི་ས་བོན་ཡོད་པས། དེས་
ལུས་དབང་སོགས་ཀྱི་ཉེར་ལེན་གྱི་རྒྱུ་བྱེད་པ་ཡིན་ལ། འདོད་་་་་
གཟུགས་གང་རུང་ནས་འདོད་གཟུགས་གང་རུང་དུ་སྐྱེ་ན་ཚེ་འདི་ཉིད་
ཀྱི་སྐྱེ་མཆེད་ཐ་མ་ལྔ་ནི་ལུས་ཕྱི་མ་གཞན་སྐྱེད་པའི་ཉེར་ལེན་གྱི་རྒྱུ་ཉིད་
ཡིན་ནོ། ། འཆི་ཁ་མའི་སེམས་དེ་ནི་སྐྱེ་བ་ཕྱི་མའི་ལུས་དེ་ཡི་ཡན་
ལག་གི་དངོས་པོ་དང་ཉེར་ལེན་གྱི་རྒྱུ་ཉིད་ཡིན་པ་འགོག་པ་ལ།
རྒྱང་འཕེན་གྱིས་དེ་ལྟར་མི་དམིགས་པ་ཙམ་རྟགས་སུ་བཀོད་པ་ནི།
234

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འ
དེ་དག་མེད་པའི་སྒྲུབ་བྱེད་ཡང་དག་མིན་ཏེ། མ་མཐོང་ཕྱིར་ན་
མེད་པ་མིན། །ཞེས་བཤད་ཟིན་པའི་ཕྱིར་རོ། ། གཞན་ཡང་།
རྟགས་དེ་འཆི་ཁ་མའི་ལུས་སེམས་གཉིས་ཕྱི་མའི་རྒྱུར་འགོག་པ་ལ་
ངེས་བྱེད་མིན་པར་རབ་ཏུ་བཤད་དོ། ། དབང་བོ་སོགས་ཀྱང་ནི་
དེ་འགོག་པའི་རྟགས་ཡང་དག་མིན་ཏེ། རྗེས་འགྲོ་ལ་ཐེ་ཚོམ་གྱི་
ལྷག་མ་དང་ལྡན་པའི་རྟགས་ཡིན་པའི་ཕྱིར། ཚེ་འདིའི་དབང་བོ་སྔ་
མ་དག་ནི་རང་གི་རིགས་འདྲ་ཕྱི་མ་ལ་ཕན་འདོགས་པའི་ནུས་པ་དག་
ནི་མཐོང་བ་ཡིན་ཏེ་དབང་བོ་སྔ་མ་དབང་བོ་ཕྱི་མར་འགྱུར་བ་མཐོང་
བའི་ཕྱིར། ཕྱི་མའི་དབང་བོ་གཞན་དང་གཞན་རིགས་འདྲ་སྔ་མ་
ལས་སྐྱེ་བ་དག་ཀྱང་འགྲུབ་པ་ཉིད་ཡིན་ཏེ། ད་ལྟར་གྱི་དབང་བོ་
དང་སྐྱེ་ཚུལ་མཚུངས་པའི་ཕྱིར། ཁོ་ན་རེ། གལ་ཏེ་ལུས་ལས་
དབང་བོ་དེ་སྐྱེ་ན་སྔ་མ་བཞིན་དུ་ཅིག་ཅར་སྐྱེ་བར་ཐལ་བར་འགྱུར་
བས། དབང་བོ་དེ་དག་སེམས་ལས་སྐྱེའོ་ཞེ་ན། དེ་ལྟར་ན་ཕྱི་མའི་
ལུས་གཞན་ཡང་སེམས་འདི་ཉིད་ལས་ནི་སྐྱེ་བར་འགྱུར་བར་ཐལ་
ལོ། ། གསུམ་པ་དོན་བསྡུ་བ་ནི། དེས་ན་རྒྱུ་དང་བྲལ་བའི་་་
ཕྱིར། །ཐ་མ་ཡི་ནི་སེམས་རྣམས་ཀུན། །མཚམས་སྦྱོར་མེད་པ་མིན་
དེའི་ཕྱིར། ། དེ་འདྲའི་སྒྲུབ་བྱེད་ལྷག་ལྡན་འདོད། ། ཅེས་བྱུང་།
ལུས་སེམས་ཀྱི་ཉེར་ལེན་གྱི་རྒྱུ་མིན་པ་དེས་ན། འཆི་ཁ་མའི་སེམས་
ཕྱི་མར་མཚམས་མི་སྦྱོར་ཏེ། ཉེར་ལེན་གྱི་རྒྱུ་ལུས་དང་བྲལ་བའི་
ཕྱིར་ཞེས་པ་རིགས་པ་མིན་ནོ། ། དེའི་ཕྱིར་ཁྱོད་ཀྱིས། འཆི་
འཆི་
སེམས་ཐ་མ་ཆོས་ཅན། སེམས་ཕྱི་མར་མཚམས་མི་སྦྱོར་ཏེ།
སེམས་ཡིན་པའི་ཕྱིར། ཞེས་ཐ་མ་ཡི་ནི་སེམས་རྣམས་ཀུན་སེམས་ཕྱི་
མར་མཚམས་སྦྱོར་བ་མེད་པར་འདོད་པ་དེ་འཐད་པ་མིན་ནོ། །
235

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དེའི་ཕྱིར་དེ་འདྲའི་སྒྲུབ་བྱེད་ནི། དེ་སྒྲུབ་ཀྱི་ལྷག་ལྡན་གྱི་མ་ངེས་
པའི་རྟགས་ཡིན་པར་འདོད་དོ། ། གཉིས་པ་བསམ་སྦྱོར་ཕུན་་་
ཚོགས་གོམས་ཀྱང་མཐའ་མེད་དུ་འཕེལ་བ་མེད་ཟེར་བ་དགག་པ་ལ།
རྩོད་པ་དང་། ལན་ནོ། ། དང་བོ་ནི། གོམས་ལས་ཁྱད་པར་
འགྱུར་ན་ཡང་། །མཆོངས་དང་ཆུ་ཡི་དྲོད་བཞིན་དུ། །རང་བཞིན་
ལས་འདས་མིན་ཞེ་ན། །ཞེས་བྱུང་། སྙིང་རྗེ་གོམས་པ་ལས་ཁྱད་
པར་དུ་འཕེལ་བར་འགྱུར་ན་ཡང་། མི་ཞིག་གཞན་དུ་མཆོངས་པ་
དང་ཆུ་ཁོལ་མ་ཡི་དྲོད་མཐའ་མེད་དུ་མི་འཕེལ་བ་བཞིན་དུ། སྔར་
གྱི་རང་བཞིན་ལས་འདས་ཏེ་མཐའ་མེད་དུ་འཕེལ་བ་མིན་ནོ་ཞེ་ན།
གཉིས་པ་ལ་གཉིས། དཔེ་དོན་མི་མཚུངས་པར་བསྟན་པ་དང་།
རྩོད་པ་སྤོང་བའོ། ། དང་བོ་ནི། བྱས་ཏེ་གལ་ཏེ་སླར་ཡང་ནི།
འབད་རྩོལ་ལ་ནི་ལྟོས་འགྱུར་རམ། །རྟེན་མི་བརྟེན་པ་ཉིད་འགྱུར་
ན། །ཁྱད་པར་དག་ནི་མི་འཕེལ་ན། །རང་བཞིན་དེ་འདྲའང་མ་ཡིན་
ཏེ། །དེ་ལ་ཕན་འདོགས་ནུས་པ་རྣམས། ། ཁྱད་པར་ཕྱི་མ་དག་ལ་
ནི། །སྒྲུབ་པའི་ནུས་པ་མེད་ཕྱིར་དང༌། །རྟག་ཏུ་རྟེན་གནས་མ་ཡིན་
ཕྱིར། །ཁྱད་པར་འཕེལ་ཡང་རང་བཞིན་ཉིད། །མིན་ཕྱིར་གང་ཚེ་
བྱས་གྱུར་བ། །ཡང་རྩོལ་ལ་ལྟོས་མི་འགྱུར་ན། །རྩོལ་གཞན་ཁྱད་པར་
བྱེད་པར་འགྱུར། །སེམས་ལ་བརྩེ་སོགས་གོམས་སྐྱེ་བ། །རང་གི་ངང་
གིས་འཇུག་འགྱུར་ཏེ། །མེ་ལ་སོགས་པས་ཤིང་དག་དང༌་། །དངུལ་ཆུ་
དང་ནི་གསེར་སོགས་བཞིན། །དེ་ཕྱིར་དེ་དག་ལས་སྐྱེས་ཏེ།།ངོ་བོ་
ཉིད་སྐྱེས་ཡོན་ཏན་ཡིན། །ཞེས་བྱུང༌། མཆོངས་པ་དང་ཆུ་ཡི་དྲོད་
སོགས་གོམས་པར་བྱས་ཏེ་གལ་ཏེ་སླར་ཡང་ནི་འབད་རྩོལ་ལ་ནི་ལྟོས་
པར་འགྱུར་རམ། རྟེན་མི་བརྟེན་པ་ཉིད་དུ་འགྱུར་བས་ན། ཁྱད་
236

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པར་དག་ནི་མི་འཕེལ་ན་ཇི་ལྟར་དེ་དག་མཐའ་མེད་དུ་འཕེལ་བར་
འགྱུར། དེས་ན་བརྩེ་སོགས་ཀྱི་རྟེན་ནི་བརྟེན་ཞིང་། ཡུན་རིང་
གོམས་པ་ལས་རང་གི་ངང་གིས་ཁྱད་པར་འགྱུར་བས། བརྩེ་སོགས་
ཀྱི་རང་བཞིན་ནི་ཆུའི་དྲོད་ལྟ་བུ་དེ་འདྲའང་མ་ཡིན་ཏེ། མཆོངས་
དང་ཆུའི་དྲོད་སོགས་དེ་དག་ལ་ཕན་འདོགས་པའི་ནུས་པ་རྣམས་ཁྱད་
པར་ཕྱི་མ་དག་ལ་ནི། དེ་དག་གོང་འཕེལ་དུ་འགྲོ་བའི་ཕན་པ་སྒྲུབ་
པའི་ནུས་པ་མེད་པའི་ཕྱིར་དང་། རྟག་ཏུ་ཆུ་ཁོལ་གྱི་རྟེན་དུ་གནས་
པ་མ་ཡིན་པར་སྐམ་པར་འགྱུར་བའི་ཕྱིར། དེས་ན་མཆོངས་པ་ལྟ་
བུ་སྦྱངས་ན་ཁྱད་པར་དུ་ཅུང་ཟད་ཅིག་འཕེལ་ན་ཡང་། མཐའ་
མེད་དུ་འཕེལ་བའི་རང་བཞིན་ཉིད་མིན་པའི་ཕྱིར་ན། གང་གི་ཚེ་
མཆོངས་པ་ལྟ་བུ་གོམས་པར་བྱས་པར་འགྱུར་བ་ཡང་མཐའ་མེད་དུ་
འཕེལ་བ་འབད་རྩོལ་ལ་ལྟོས་པར་མི་འགྱུར་ནའང་། རྩོལ་བ་གཞན་
སྙིང་རྗེ་སོགས་ལ་གོམས་པ་གོང་ནས་གོང་དུ་ཁྱད་པར་དུ་བྱེད་པར་
འགྱུར་བའི་ཕྱིར། སེམས་ལ་བརྩེ་སོགས་གོམས་པ་ལས་སྐྱེས་པ་ནི་
རང་གི་ངང་གིས་འཇུག་པར་འགྱུར་ཏེ། དཔེར་ན། མེ་ལ་སོགས་
པས་ཤིང་དག་ལ་ཐལ་བར་མ་སོང་བའི་བར་དུ་རང་གི་ངང་གིས་་
་འཇུག་པ་དང་། དངུལ་ཆུ་འདུལ་སྦྱང་ལེགས་པ་དེ་དང་ནི་གསེར་
སོགས་དང་ཁ་སྦྱོར་དུ་བཞུ་བ་དེ་ནི་ཞུ་བ་གཉིས་པ་ལ་མི་ལྟོས་པར་རང་
གི་ངང་གིས་འཇུག་པ་བཞིན་ནོ། ། དེའི་ཕྱིར་གོམས་པ་དེ་དག་
ལས་སྐྱེས་པའི་བརྩེ་བ་སོགས་ཀྱི་རྟེན་ནི་བརྟེན་པ་ཡིན་ཏེ། སེམས་
ཀྱི་ངོ་བོ་ཉིད་དུ་སྐྱེས་པའི་ཡོན་ཏན་ཡིན་པའི་ཕྱིར། གཉིས་པ་རྩོད་
པ་སྤོང་བ་ནི། དེས་ན་རྩོལ་བ་ཕྱི་མ་དང་། ། ཕྱི་མར་ཁྱད་པར་
བྱེད་པ་ཡིན། །གང་ཕྱིར་རིགས་མཐུན་སྔ་མ་ཡི། །ས་བོན་ལས་ནི་
237 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཕེལ་བ་ཅན། །བརྩེ་བ་ལ་སོགས་བློ་དེ་དག ། གོམས་པར་གྱུར་ན་
གང་ན་གནས། །དེ་ལྟར་མཆོངས་ཉིད་ལས་མཆོངས་མིན། །དེ་རྒྱུ་
སྟོབས་དང་འབད་རྩོལ་དག ། ནུས་པ་ངེས་པ་ཉིད་ཀྱི་ཕྱིར། །
མཆོངས་པ་ངེས་པའི་བདག་ཉིད་ཡིན། །དེ་ནི་དང་བོ་ཕྱིས་བཞིན་
དུ། །མཆོངས་མིན་ལུས་མི་མཐུན་པའི་ཕྱིར། །རྩོལ་བས་རིམ་གྱིས་མི་
མཐུན་པ། །བསལ་ན་རང་སྟོབས་ཉིད་དུ་གནས། །བརྩེ་རང་ས་བོན་
ལས་བྱུང་བ། །གལ་ཏེ་རང་ས་བོན་རྒྱུ་ཅན། །མི་མཐུན་ཕྱོགས་ཀྱིས་
གནོད་མེད་པ། །སེམས་ལ་དེ་བདག་ཉིད་དུ་འགྱུར། །འདི་ལྟར་་
གོམས་པ་སྔ་མ་དང་། །སྔ་མའི་སེམས་ཆོས་བརྩེ་བ་དང་། །ཆགས་
བྲལ་བློ་སོགས་གཞན་དག་གི ། གསལ་བ་ཡི་ནི་རྩ་བ་ཡིན། །གོམས་
ལས་བརྩེ་བའི་བདག་ཉིད་ནི། །ཆགས་བྲལ་ཆགས་དང་ཡིད་ལོག་
བཞིན། །ཞེས་བྱུང་། དེས་ན་རྩོལ་བ་ཕྱི་མ་དང་ཕྱི་མར་ཁྱད་པར་
བྱེད་པ་དག་གི་སྒོ་ནས་བརྩེ་སོགས་མཐའ་མེད་དུ་འཕེལ་བ་ཡིན་ནོ། །
འོ་ན་མཆོངས་པ་ཡང་མཐའ་མེད་དུ་འཕེལ་བར་འགྱུར་བར་ཐལ།
དེ་ལ་གོམས་པར་བྱས་པས་འཕེལ་བར་འགྱུར་བའི་ཕྱིར་ཞེ་ན། དེ་
གཉིས་མི་མཚུངས་ཏེ། གང་གི་ཕྱིར་ན་རང་གི་རིགས་མཐུན་སྔ་མ་
ཡི། ས་བོན་ལས་ནི་གོང་ནས་གོང་དུ་འཕེལ་བ་ཅན་གྱི་སེམས་ལ་
བརྩེ་བ་ལ་སོགས་པའི་བློ་དེ་དག་གོམས་པར་གྱུར་ན་ཚད་ཅན་དུ་གང་
ན་གནས་ཏེ་མི་གནས་སོ། ། བརྩེ་སོགས་གོམས་པར་བྱས་པ་དེ་
ལྟར་མཆོངས་པ་སྔ་མ་ལས་མཆོངས་པ་ཕྱི་མ་འབྱུང་བ་མིན་ཏེ། དེ་
ཡི་རྒྱུ་ལུས་ཀྱི་སྟོབས་དང་འབད་རྩོལ་དག་ཅི་ཙམ་ཡོད་པ་དེ་ཙམ་ལས་
རིགས་འདྲ་རེ་རེ་ཞིང་འབྱུང་དགོས་པའི་ཕྱིར། མཆོངས་པ་ནི་ཚད་
ཅན་དུ་སྐྱེད་ནུས་པ་ངེས་པ་ཉིད་ཀྱི་ཕྱིར་ན། མཆོངས་པའང་ཚད་
238

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ངེས་པའི་བདག་ཉིད་ཅན་ཡིན་ནོ། ། དེ་ནི་དང་བོ་ཉིད་ནས་ཕྱིས་
བཞིན་དུ་མཆོངས་པ་མིན་ཏེ། བད་ཀན་སོགས་ཀྱིས་ལུས་ཤིན་ཏུ་
ཡང་བ་དང་མི་མཐུན་པར་བྱས་པའི་ཕྱིར། དེ་ཡང་རྩོལ་བས་རིམ་
གྱིས་མི་མཐུན་པ་བསལ་ན། རང་སྟོབས་ཇི་ལྟར་ཡོད་པ་བཞིན་དུ་
མཆོངས་པའི་ཚད་ཀྱང་རང་སྟོབས་ཉིད་དུ་འཚམ་པར་གནས་པ་ཡིན་
གྱི། མཐའ་མེད་དུ་འཕེལ་བ་མེད་པས་རང་སྟོབས་ཉིད་དང་་་་་
མཚུངས་པར་གནས་པས་སོ། ། བརྩེ་བ་སོགས་བསམ་སྦྱོར་ཕུན་
ཚོགས་རྣམས་རང་གི་ས་བོན་ལས་བྱུང་བ་ཡིན་ཀྱང་། གལ་ཏེ་རང་
གི་ས་བོན་གྱི་རྒྱུ་ཅན་བརྩེ་བ་སོགས་ལ་མི་མཐུན་ཕྱོགས་ཞེ་སྡང་སོགས་
ཀྱིས་གནོད་པ་མེད་ན། སེམས་ནི་སེམས་ཅན་ལ་སྙིང་བརྩེ་བ་དེ་ཡི་
བདག་ཉིད་དུ་འགྱུར་བ་ཡིན་པས་མཐའ་མེད་དུ་འཕེལ་ལོ། །
འདི་ལྟར་གོམས་པ་སྔ་མ་དང་སྔ་མའི་སེམས་ཀྱི་ཆོས་བརྩེ་བ་དང་་
ཆགས་བྲལ་གྱི་བློ་སོགས་ནི། གཞན་དག་གི་གསལ་བ་ཡི་ནི་རྩ་བ་
ཡིན། བསམ་སྦྱོར་དེ་དག་གོམས་པར་བྱས་པ་ལས་བརྩེ་བའི་བདག་
ཉིད་ཅན་ནི། དཔེར་ན། དགྲ་བཅོམ་པ་ལ་ཆགས་བྲལ་དང་།
འདོད་པ་ཅན་ལ་ཆགས་པ་དང་། མི་སྡུག་པ་སྒོམ་པ་དག་ལ་འདོད་
ཆགས་ལས་ཡིད་ལོག་པའི་བློ་རང་གི་ངང་གིས་འབྱུང་བ་བཞིན་ནོ། །
གཉིས་པ་སྦྱོར་བ་ཕུན་ཚོགས་བཤད་པ་ལ་གསུམ། མདོར་བསྟན་པ་
དང་། རྒྱས་པར་བཤད་པ། དོན་བསྡུ་བའོ། ། དང་བོ་ནི།
བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་
སྦྱོར་མཛད། །ཐབས་བྱུང་དེ་རྒྱུ་ལྐོག་གྱུར་བ། །དེ་འཆད་པ་ནི་དཀའ་
བ་ཡིན། །ཞེས་བྱུང་། བརྩེ་ལྡན་སངས་རྒྱས་དང་བྱང་ཆུབ་སེམས་
དཔའི་སེམས་ཅན་གྱི་སྡུག་བསྔལ་གཞོམ་པའི་ཕྱིར་དུ། འགྲོ་བ་་
239

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
ཆགས་སོགས་རང་བཞིན་ཐམས་ཅད་ཀྱི། །ཆོས་ཡིན་པར་ཡང་འདོད་
ན་ཀོ །ནུས་མེད་རང་བཞིན་མེད་པས་ན། །འབྲས་བུ་མི་མཚུངས་
གང་ལས་ཡིན། །ཞེས་བྱུང་། ཡང་ཁོ་ན་རེ། ཆགས་སོགས་རང་
གི་རིགས་འདྲ་སྔ་མ་ལས་སྐྱེས་པ་མ་ཡིན་པར་ཆགས་སོགས་གསུམ་
ནད་གསུམ་གྱི་དངོས་འབྲས་ཡིན་ཏེ། བད་ཀན་ལས་འདོད་ཆགས་
དང༌། མཁྲིས་ནད་ལས་ཞེ་སྡང་དང༌། རླུང་ལས་གཏི་མུག་སྐྱེ་བའི་
ཕྱིར་ཞེ་ན། མི་འཐད་དེ། དེ་སྒྲུབ་ཀྱི་ཁྱབ་པ་འཁྲུལ་བའི་ཕྱིར།
དེར་ཐལ་བད་ཀན་ཅན་འདོད་ཆགས་ཆུང་ལ་ཞེ་སྡང་ཆེ་བ་སོགས་
ཡོད་པའི་ཕྱིར། དེས་ན་ཆགས་སོགས་གསུམ་རླུང་སོགས་ནད་
གསུམ་གྱི་དངོས་འབྲས་ཀྱི་ཆོས་མ་ཡིན་ནོ། ། གལ་ཏེ་འདོད་་་་་
ཆགས་ལ་ཞེ་སྡང་གི་རྒྱུ་མཁྲིས་པའི་རང་བཞིན་འདྲེས་པའི་ཕྱིར་ན་
སྐྱོན་མེད་ཅེ་ན། འོ་ན་གང་ཟག་དེ་ལ་མཁྲིས་པའི་ནད་དེ་ཡི་དངོས་
འབྲས་ཀྱི་ཆོས་ཤ་སེར་མིག་སེར་སོགས་ཞེ་སྡང་ཅན་དེ་ལས་གཞན་ལ་
ཡང་ཅིས་མ་མཐོང་། དེ་ལ་དངོས་རྒྱུ་མཁྲིས་པ་ཚང་བར་ཡོད་པའི་
ཕྱིར། དེ་ལྟར་ན་སྐྱེས་བུ་ཐམས་ཅད་འདོད་ཆགས་སོགས་ཆེ་ཆུང་
མཚུངས་པར་ཐལ་བའི་སྐྱོན་ཡོད་པའི་ཕྱིར། དེས་ན་ཆགས་སོགས་
གསུམ་ནད་གསུམ་པོ་ཀུན་གྱི་དངོས་འབྲས་ཀྱི་ཆོས་མ་ཡིན་ནོ། །
བྱས་པ་ལ་ཁོ་ན་རེ། སྐྱེས་བུ་ཀུན་གྱི་རྒྱུ་འབྱུང་བ་མཚུངས་ཀྱང་་
གཟུགས་སོགས་བོངས་ཚོད་ཆེ་ཆུང་མི་མཚུངས་པ་བཞིན་ཡིན་པས་
ཆགས་སོགས་ཆེ་ཆུང་ཅན་ཡོད་ཀྱང་སྐྱོན་མེད་ཅེ་ན། གལ་ཏེ་སྐྱེས་
བུའི་གཟུགས་དེ་ལ་ཆེ་ཆུང་གི་ཁྱད་པར་ཡོད་པ་ནི་སྔོན་གྱི་ལས་རྣམས་
ཀྱི་བདག་པོའི་སྐྱོན་གྱི་ཁྱད་པར་གྱིས་མ་ཡིན་ན། སྐྱེས་བུའི་གཟུགས་
དེར་ཡང་ཆེ་ཆུང་སོགས་ཀྱི་ཁྱད་པར་མི་འཐད་པར་ཐལ། རྒྱུ་འབྱུང་
250

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རྟོག་ཅེ་ན། ཕྱི་རོལ་བ་ལྟར་སྡུག་བསྔལ་གྱི་རྒྱུ་རྟག་པར་གནས་ན།
འབྲས་བུ་སྡུག་བསྔལ་ལོག་པ་གཟིགས་ཤིང་མཁྱེན་པ་མེད་པའི་ཕྱིར་
རོ། ། དེས་ན་སྡུག་བསྔལ་དེ་ཡི་རྒྱུ་ཀུན་འབྱུང་སྲེད་པ་སོགས་་་
གཞོམ་པའི་ཕྱིར་དུ། ཀུན་འབྱུང་དེ་ཡི་ནི་མི་མཐུན་ཕྱོགས་ལ་
བརྟགས་པ་མཛད་པ་ན། སྡུག་བསྔལ་གྱི་རྒྱུ་ཡི་ངོ་བོ་རྟོགས་པའི་
ཕྱིར་རོ། ། དེ་ལྟར་རྟོགས་པ་ལ་བརྟེན་ནས་ཀུན་འབྱུང་དེ་ཡི་མི་
མཐུན་ཕྱོགས་ཀྱང་ངེས་པར་འགྱུར་རོ། ། འོ་ན་སྡུག་བསྔལ་གྱི་རྒྱུ་
དང་དེ་ལ་གནོད་བྱེད་དག་གང་ཞེ་ན། སྡུག་བསྔལ་ནི་གང་ཟག་གི་
བདག་ཏུ་འཛིན་པ་དང་བདག་གིར་འཛིན་པའི་བདག་འཛིན་གྱིས་
བྱས་པ་སྟེ། དེ་དག་ལས་བྱུང་བའི་ཟག་པ་དང་བཅས་པའི་འདུས་
བྱས་ཀྱི་སྤྱོད་ཡུལ་ཅན་གྱི་འདོད་ཆགས་ནི། སྡུག་བསྔལ་གྱི་རྒྱུ་ཡིན་
ལ། དེ་ཡི་གནོད་བྱེད་ནི། བདག་མེད་མཐོང་བའི་ཤེས་རབ་ཡིན་
ཏེ། བདག་འཛིན་དེ་དང་འཛིན་སྟངས་དངོས་སུ་འགལ་བའི་སྒོ་
ནས་སུན་འབྱིན་པར་བྱེད་པ་ཡིན་པའི་ཕྱིར། འོ་ན་ཐབས་དེ་དག་
གོམས་པ་ལས་མངོན་སུམ་དུ་འགྱུར་བའི་ཚུལ་ཇི་ལྟ་བུ་ཞེ་ན། ཀུན་
རྫོབ་དང་དོན་དམ་པའི་རྣམ་པ་དུ་མར་ཐབས་མང་བོ་ཡུན་རིང་བོར་
དུས་དང་དུས་སུ་གོམས་པ་ལས། མཉམ་མེད་ཐུབ་པའི་དབང་བོ་དེ་
ལ་སྐྱོན་གྱི་རྣམ་པ་གང་ཡང་མེད་པ་དང༌། སྤངས་རྟོགས་ཀྱི་ཡོན་
ཏན་ཕུལ་དུ་བྱུང་བ་དག་ཀྱང་རབ་ཏུ་གསལ་བ་ཉིད་དུ་འགྱུར་རོ། །
དེས་ན་ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་
སྐྱེས་བུ་ཡིན་ཏེ། བསམ་པ་ཕུན་ཚོགས་སྙིང་རྗེ་དང་ཐུགས་རྗེ་ཆེན་
པོ་བསྐལ་བ་གྲངས་མེད་གསུམ་དུ་གོམས་པར་བྱས་པའི་སྐྱེས་བུ་ཡིན་
པའི་ཕྱིར། ཐུབ་པ་སངས་རྒྱས་བཅོམ་ལྡན་འདས་ཆོས་ཅན།
,, 241

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཚད་མའི་སྐྱེས་བུ་ཡིན་ཏེ། སྦྱོར་བ་ཕུན་ཚོགས་བདག་མེད་རྟོགས་
པའི་ཤེས་རབ་ལ་བརྟེན་ནས་རྟེན་འབྱུང་རང་དབང་དུ་སྟོན་པའི་སྐྱེས་
བུ་ཡིན་པའི་ཕྱིར། ཐུབ་པ་སངས་རྒྱས་བཅོམ་ལྡན་འདས་ཆོས་ཅན།
ཚད་མའི་སྐྱེས་བུ་ཡིན་ཏེ། ཁྱད་པར་གསུམ་ལྡན་གྱི་བདེ་གཤེགས་
བརྙེས་པའི་སྐྱེས་བུ་ཡིན་པའི་ཕྱིར། ཐུབ་པ་སངས་རྒྱས་བཅོམ་ལྡན་
འདས་ཆོས་ཅན། ཚད་མའི་སྐྱེས་བུ་ཡིན་ཏེ། འགྲོ་བ་རྣམས་་
འཁོར་བ་དང་ངན་སོང་གི་འཇིགས་པ་ལས་སྐྱོབ་པ་བོ་ཡིན་པའི་ཕྱིར།
ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་སྐྱེས་བུ་
ཡིན་ཏེ།སྔོན་གྱི་བསམ་པ་ཕུན་ཚོགས་ལས་ཆོས་སྟོན་པའི་སྦྱོར་བ་
ཕུན་ཚོགས་དང་། དེ་ལས་བདེ་གཤེགས་བརྙེས་ནས་འགྲོ་བ་སྐྱོབ་
པའི་གང་ཟག་ཡིན་པའི་ཕྱིར། དེ་ལྟར་ཡང་། དེ་ཕྱིར་ཚད་ཡིན་
ཞེས་གསུངས་པ་ལྟར་རོ། ། དེས་ན་བཅོམ་ལྡན་འདས་ནི་བདེན་
བཞིའི་བླང་དོར་སོགས་ཤེས་བྱ་ཐམས་ཅད་ལ་ཐུགས་མཁྱེན་པའི་ཡེ་
ཤེས་ཀྱང་གསལ་བར་འཇུག་པའི་ཕྱིར་ན། སྡུག་བསྔལ་རྒྱུ་དང་་་
བཅས་པ་ཡི་ས་བོན་བག་ཆགས་དང་བཅས་པ་གཏན་དུ་སྤངས་པ་
ཡིན་ནོ། ། ཐུབ་པ་ཆེན་པོ་རྟག་ཏུ་གཞན་དོན་ལ་འཇུག་པ་ཅན་གྱི་
སྤངས་རྟོགས་ཀྱི་ཡོན་ཏན་ནི། བསེ་རུ་ལྟ་བུའི་རང་རྒྱལ་ལ་སོགས་
པ་ལས་ཁྱད་ཞུགས་པ་ནི་འདི་ལྟར་ཡིན་ནོ། ། གསུམ་པ་དེ་དག་གི་
དོན་བསྡུ་བ་ནི། དེ་དོན་ཕྱིར་ན་ཐབས་གོམས་པ། །དེ་ཉིད་སྟོན་པ་
ཡིན་པར་འདོད། །གྲུབ་པས་དང་བོར་འབྱུང་བའི་ཕྱིར། །གཉིས་པོ་
འདི་ནི་རྒྱུ་རུ་བཤད། །ཅེས་བྱུང་། ཐུབ་དབང་སྟོན་པ་དེ་ཡི་རྒྱུ་དོན་
གཙོ་བོ་ཡིན་པའི་ཕྱིར་ན། ཐབས་བདག་མེད་རྟོགས་པའི་ཤེས་རབ་
གོམས་པ་དེ་ཉིད་ནི། སྟོན་པ་བདེ་གཤེགས་སྐྱོབ་ལ་ཕྱག་འཚལ་
242

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཏེ། །ཞེས་པའི་སྐབས་ཀྱི་འབྲས་མིང་རྒྱུ་ལ་བཏགས་པའི་སྟོན་པ་ཡིན་
པར་འདོད་དོ། ། དོན་གཉིས་ཕུན་ཚོགས་གྲུབ་པའི་དང་བོར་་
འབྱུང་བའི་ཕྱིར་ན། བསམ་སྦྱོར་ཕུན་ཚོགས་གཉིས་པོ་འདི་ནི་སློབ་
དཔོན་གྱིས་འབྲས་བུ་སྤངས་རྟོགས་ཕུན་སུམ་ཚོགས་པ་གཉིས་ཐོབ་
པའི་རྒྱུ་རུ་བཤད་དོ། ། གཉིས་པ་འབྲས་བུ་ཕུན་སུམ་ཚོགས་པ་ལ་
གཉིས། བདེ་གཤེགས་དང་སྐྱོབ་པའི་དོན་ནོ། ། དང་བོ་ལ་་་
གཉིས། དངོས་དང༌། རྩོད་པ་སྤོང་བའོ། ། དང་བོ་ནི། རྒྱུ་
སྤངས་ཡོན་ཏན་གསུམ་བདེ་གཤེགས། །ཉིད་ཡིན་སྡུག་བསྔལ་རྟེན་
མིན་ཕྱིར། །ལེགས་ཡིན་དེ་ནི་བདག་མེད་པ། །མཐོང་བའམ་སྦྱོར་བ་
ལས་ཡིན་ནོ། །སྐྱེ་དང་སྐྱོན་ནི་ཀུན་འབྱུང་དག ། སླར་ཡང་ལྡོག་
ཅེས་བཤད་པ་ཡིན། །བདག་ལྟའི་ས་བོན་སྤངས་པའི་ཕྱིར། །སླར་མི་
གཤེགས་པ་ཉིད་ཡིན་ནོ། ། དེ་བདེན་ཐ་དད་བདག་ཉིད་ཀྱིས། །
ལུས་ངག་སེམས་ཀྱི་གནས་ངན་ལེན། །ཉོན་མོངས་ནད་དང་ནད་
མེད་དང་། །ལམ་བཤད་མི་གསལ་ཉིད་ལུས་ཡིན། །གོམས་ཕྱིར་མ་
ལུས་སྤངས་པ་ཉིད། །ཅེས་བྱུང་། ཐུབ་པ་བཅོམ་ལྡན་འདས་ཆོས་
ཅན། ཚད་མའི་སྐྱེས་བུ་ཡིན་ཏེ། སྡུག་བསྔལ་གྱི་རྒྱུ་མ་ལུས་པ་
སྤངས་པའི་ཡོན་ཏན་གསུམ་ལྡན་གྱི་བདེ་བར་གཤེགས་པ་ཉིད་ཡིན་
པའི་ཕྱིར། ཡོན་ཏན་གསུམ་གང་ཞེ་ན། བཅོམ་ལྡན་འདས་ཀྱིས་
སྒྲུབ་པ་ཐམས་ཅད་ལེགས་པར་སྤངས་པ་ཡིན་ཏེ། ཕྱི་རོལ་བ་ལྟར་
སྤངས་པ་དེ་སྡུག་བསྔལ་གྱི་རྟེན་མིན་པའི་ཕྱིར། སླར་མི་ལྡོག་པར་
སྤངས་པ་ཡིན་ཏེ། དེ་ནི་བདག་མེད་པ་མངོན་སུམ་དུ་མཐོང་བའམ་
སྦྱོར་བ་ཕུན་ཚོགས་གོམས་པ་ལས་ཐོབ་པ་ཡིན་ནོ། ། འཁོར་བར་
ལས་ཉོན་གྱིས་སྐྱེ་བ་དང་དེར་སྐྱེ་བྱེད་ཀྱི་ཉོན་མོངས་པའི་སྐྱོན་ནི་རང་
243

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྒྱུད་ལ་ཀུན་ཏུ་འབྱུང་བ་དག་ནི། རྒྱུན་ཞུགས་སྲིད་པ་ལན་བདུན་
པ་ལྟར་སླར་ཡང་འཁོར་བར་ལྡོག་ཅེས་བཤད་པ་ཡིན་ནོ། ། དེས་
ན་བཅོམ་ལྡན་འདས་ཀྱིས་བདག་ལྟའི་ས་བོན་དང་བཅས་པ་སྤངས་
པའི་ཕྱིར་ན སླར་ཡང་འཁོར་བར་ལས་ཉོན་གྱི་དབང་གིས་མི་
གཤེགས་པ་ཉིད་ཡིན་ནོ། ། བདག་མེད་རྟོགས་པའི་ཤེས་རབ་ཀྱིས་
བདག་འཛིན་ལ་ཇི་ལྟར་གནོད་ཅེ་ན། བདག་མེད་རྟོགས་པའི་ཤེས་
རབ་དེ་ཡིས་བདེན་པ་ཕྱིན་ཅི་མ་ལོག་པར་རྟོགས་པས། བདག་
འཛིན་དེ་དང་འཛིན་སྟངས་ཐ་དད་པའི་བདག་ཉིད་ཀྱིས་འགལ་བ་
ཡིན་པའི་ཕྱིར་རོ། ། ཉན་ཐོས་དགྲ་བཅོམ་པས་སྒྲིབ་པ་མ་ལུས་
པར་ཇི་ལྟར་མ་སྤང་ཞེ་ན། དེའི་ལུས་དང་ངག་དང་སེམས་ཀྱི་་་་
གནས་ངན་ལེན་མ་སྤང་ལ། དེ་ལ་ནི་ཉོན་མོངས་པ་མེད་པ་དང་།
ཉོན་མོངས་པ་ལས་བྱུང་བའི་ནད་མེད་པ་དང་བཅས་པ་ཡིན་ཡང་།
ལམ་འབྲས་ཀྱི་རིམ་པ་སོགས་གཞན་ལ་བཤད་པ་མཛད་པ་ན་ཕྱོགས་
འགའ་ཞིག་ལ་ཐུགས་མི་གསལ་བའི་ཆ་ཤེས་བྱའི་སྒྲིབ་པ་ཉིད་ལུས་པ་
ཡིན་ནོ། ། སངས་རྒྱས་བཅོམ་ལྡན་འདས་ནི། སྒྲིབ་པའི་གཉེན་
པོ་གོམས་པ་མཐར་ཕྱིན་པའི་ཕྱིར་ན། ཉོན་མོངས་པ་དང་ཤེས་བྱའི་
སྒྲིབ་པའི་སྐྱོན་མ་ལུས་པར་སྤངས་པ་ཉིད་དོ། ། དེས་ན་བཅོམ་
ལྡན་འདས་ཀྱི་སྤངས་པ་བདེ་གཤེགས་ནི། ཕྱི་རོལ་བའི་ཆགས་བྲལ་
ལྟ་བུ་མ་ཡིན་པར་སྒྲིབ་པའི་ས་བོན་བག་ཆགས་དང་བཅས་པ་སྤངས་
པས་ན། ལེགས་པར་སྤངས་པ་ཡིན། རྒྱུན་ཞུགས་སྲིད་པ་ལན་
བདུན་པས་སྤངས་པ་ལྟ་བུ་མ་ཡིན་པར་སླར་མི་ལྡོག་པར་སྤངས་པ་
ཡིན། ཉན་ཐོས་དགྲ་བཅོམ་པའི་སྤངས་པ་ཕྱོགས་གཅིག་པ་ལྟ་བུ་མ་
ཡིན་པར་སྒྲིབ་པ་མ་ལུས་པར་སྤངས་པ་ཡིན་ཞེས་གསུངས་པ་ཡིན་
244

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ནོ། ། གཉིས་པ་རྩོད་པ་སྤོང་བ་ནི། ཁ་ཅིག་སྨྲ་སོགས་ཕྱིར་ན་
སྐྱོན། །ཟད་མིན་ཞེས་ཟེར་འདི་ལྡོག་ལ། །ཐེ་ཚོམ་ཟ་བ་དེ་ཕྱིར་་་་
འཁྲུལ། །རྟག་ཉིད་ཕྱིར་རམ་ཐབས་མེད་ཕྱིར། །ཡང་ན་ཐབས་ནི་མི་
ཤེས་ཕྱིར། ། སྐྱོན་རྣམས་མི་ཟད་པ་ཉིད་ཅེས།།། བྱ་བར་ཡོངས་སུ་
རྟོགས་གྲང་ན། །རྒྱུ་ཡོད་ཕྱིར་དང་རྒྱུ་ཡི་ནི། །གཉེན་པོ་གོམས་པས་
ཟད་ཕྱིར་དང་། །རྒྱུ་ཡི་རང་བཞིན་ཤེས་པ་ཡིས། །དེ་ཤེས་པ་ཡང
གྲུབ་པ་ཡིན། །ཞེས་བྱུང་། རྒྱལ་དཔོག་པ་སོགས་ཁ་ཅིག་ན་རེ།
ཤཱཀྱ་ཐུབ་པ་ནི། གཞན་ལ་ངག་སྨྲ་བ་སོགས་ཡིན་པའི་ཕྱིར་ན
ཉེས་སྐྱོན་ཐམས་ཅད་ཟད་པ་མིན་ནོ་ཞེས་ཟེར་རོ། ། སྦྱོར་བ་ནི།
སངས་རྒྱས་ཤཱཀྱ་ཐུབ་པ་ཆོས་ཅན། ཉེས་ཟད་ཀྱི་སྐྱེས་བུ་མིན་ཏེ།
ངག་སྨྲ་བའི་ཕྱིར་ཞེས་པའོ། ། སྦྱོར་བ་འདི་ཡི་ལྡོག་ཁྱབ་ངག་སྨྲ་ན་
ཉེས་ཟད་མ་ཡིན་པའི་ཁྱབ་པ་ལ་ཐེ་ཚོམ་ཟ་བ་དེ་ཕྱིར། ཁྱབ་པ་
འཁྲུལ་བ་ཅན་ཡིན་ནོ། ། ྋ འདོད་ཆགས་ལ་སོགས་པའི་སྐྱོན་དེ་
དག་ཟད་པའི་གང་ཟག་གཏན་ནས་མེད་ན། སྐྱོན་དེ་དག་རྟག་པ་
ཉིད་ཡིན་པའི་ཕྱིར་ཞེས་ཟེར་རམ། མི་རྟག་ཀྱང་སྤོང་བའི་ཐབས་
མེད་པའི་ཕྱིར་ཟེར་རམ། ཡང་ན་ཐབས་དེ་ནི་སུས་ཀྱང་མི་ཤེས་
པའི་ཕྱིར་ཟེར་རམ། ཞེས་སྐྱོན་རྣམས་མི་ཟད་པ་ཉིད་ཅེས་བྱ་བར་
ཡོངས་སུ་རྟོགས་གྲང་ན། དེ་ཐམས་ཅད་མི་རིགས་ཏེ། སྐྱོན་རྟག་
པ་མ་ཡིན་པར་ཐལ། སྐྱོན་གྱི་རྒྱུ་ཡོད་པའི་ཕྱིར་དང་། སྐྱོན་གྱི་རྒྱུ་
ཡི་གཉེན་པོ་གོམས་པས་སྐྱོན་ཟད་པར་འགྱུར་བའི་ཕྱིར་དང་། སྐྱོན་
གྱི་རྒྱུ་ཡི་རང་བཞིན་ཡོངས་སུ་ཤེས་པ་ཡིས་གཉེན་པོ་བདག་མེད་་་་་
རྟོགས་པའི་ཐབས་ཏེ་ཤེས་པ་ཡང་གྲུབ་པ་ཡིན་ནོ། ། གཉིས་པ་ནི།
སྐྱོབ་པ་ཉིད་གཟིགས་ལམ་གསུང་བ། །འབྲས་མེད་ཕྱིར་ན་རྫུན་མི་
——— 245 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསུང་། །ཐུགས་བརྩེ་ལྡན་ཕྱིར་རྩོམ་ཀུན་ཡང་། །གཞན་གྱི་དོན་དུ་
སྦྱོར་ཕྱིར་རོ། །དེ་ཕྱིར་ཚད་ཡིན། །ཞེས་བྱུང་། དོན་འགྲེལ་ནི།
ཐུབ་པ་བཅོམ་ལྡན་འདས་ཆོས་ཅན། གྲོལ་བ་དོན་གཉེར་རྣམས་ཀྱི་
སྐྱོབ་པ་ཡིན་ཏེ། རང་ཉིད་ཀྱིས་ཐར་ལམ་གཟིགས་པ་ལྟར་མཐར་
ཕྱིན་པར་མཛད་པའི་ཕྱིར། དེ་ཆོས་ཅན། ལམ་གྱི་རིམ་པ་་་་་་་་
གསུངས་པ་ལྟར་མཐར་ཕྱིན་པ་ཡིན་ཏེ། དྲི་མ་ཟད་པར་སྤངས་པའི་
ཕྱིར། དེ་ཆོས་ཅན། གཞན་ལ་བླང་དོར་ཕྱིན་ཅི་མ་ལོག་པར་
བདེན་པ་ཁོ་ན་གསུང་བར་མཛད་པ་ཡིན་ཏེ། རང་གི་ཐོབ་བྱའི་
འབྲས་བུ་ལ་འདོད་པ་མེད་པས་ཕྱིན་ཅི་ལོག་གི་རྫུན་མི་གསུངས་པའི་
ཕྱིར། དེ་ཆོས་ཅན། སྔོན་སློབ་ལམ་དུ་བྱ་བ་གང་རྩོམ་ཐམས་ཅད་
གཞན་དོན་ཁོ་ན་ཡིན་ཏེ། སེམས་ཅན་ལ་ཐུགས་བརྩེ་བ་ཆེན་པོ་
གོམས་པ་མཐར་ཕྱིན་པའི་ཕྱིར། དེས་ན་ཐུབ་པ་སངས་རྒྱས་བཅོམ་
ལྡན་འདས་ཆོས་ཅན། ཚད་མའི་སྐྱེས་བུ་ཡིན་ཏེ། སྔོན་གྱི་ཚེ་ན་
སྙིང་རྗེ་ཆེན་པོ་ལས་ཐུགས་རྗེ་ཆེན་པོ་སོགས་བསམ་པ་ཕུན་ཚོགས་
ཐབས་ཀྱི་ཆ་རྣམས་བྱུང་ཞིང་། དེ་ལས་སྦྱོར་བ་ཕུན་ཚོགས་བདག་
མེད་རྟོགས་པའི་ཤེས་རབ་ཡུན་རིང་བོར་གོམས་པ་ལས་བདེ་བར་
གཤེགས་པ་བརྙེས་ནས་འགྲོ་བ་རྣམས་སྐྱོབ་པའི་སྐྱབས་མཐར་ཐུག་
ཡིན་པའི་ཕྱིར། རྣམ་བཤད་ལས། དེ་ལྟར་ལུགས་འབྱུང་གི་་་་་
སྐབས་འདིར་སྐྱོབ་པས་རྟགས་ཀྱིས་བསྒྲུབ་བྱར་བྱས་ནས་གཞན་་་་་་
གསུམ་རིམ་གྱིས་སྒྲུབ་བྱེད་དུ་བཀོད་པ་ན། མཐར་གཏུགས་པའི་
སྒྲུབ་བྱེད་ཐུགས་རྗེ་ཆེན་པོ་ཡིན། ཞེས་གསུངས་སོ། ། ཐུབ་པ་
བཅོམ་ལྡན་འདས་ཆོས་ཅན། ཚད་མའི་སྐྱེས་བུ་ཡིན་ཏེ། སྐྱོབ་པ་
མཐར་ཐུག་ཡིན་པའི་ཕྱིར། དེར་ཐལ། ཉིད་ཀྱིས་གཟིགས་པའི་
246

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཐར་ལམ་གསུང་བ་ཐམས་ཅད་དོན་ལ་མི་སླུ་ཞིང་བདེན་པ་ཁོ་ན་སྟེ
རང་གི་ཐོབ་བྱའི་བདེ་འབྲས་ལ་རེ་བ་མེད་པའི་ཕྱིར་ན་རྫུན་མི་གསུང་
བའི་ཕྱིར།། དེ་ནི་ཐུགས་བརྩེ་བ་ཆེན་པོ་དང་ལྡན་པའི་ཕྱིར་ན།
སྔོན་སློབ་ལམ་སྐབས་སུ་ལུས་ངག་གི་བྱ་བ་གང་རྩོམ་པ་ཀུན་ཡང་་
གཞན་གྱི་དོན་དུ་སྦྱོར་བར་མཛད་པའི་ཕྱིར་རོ། ། དེ་ལྟར་སྙིང་རྗེ་
ལས་ཐུགས་རྗེ་ཆེན་པོ། དེ་ལས་སྦྱོར་བ་ཕུན་ཚོགས། དེ་ལས་བདེ་
གཤེགས། དེ་ལས་སྐྱོབ་པ་འབྱུང་བ་དེ་ཕྱིར། ལུགས་འབྱུང་གི་སྒོ་
ནས་བཅོམ་ལྡན་འདས་ཚད་མའི་སྐྱེས་བུ་ཡིན་པར་གྲུབ་བོ།
གཉིས་པ་ལུགས་ལྡོག་གི་སྒོ་ནས་བཅོམ་ལྡན་འདས་ཚད་མའི་སྐྱེས་བུར་
བསྒྲུབ་པ་ལ་གཉིས རྒྱས་པར་བཤད་པ་དང༌། དོན་བསྡུ་བའོ། །
དང་པོ་ལ་གཉིས། འབྲས་བུ་ཕུན་སུམ་ཚོགས་པ་དང་། རྒྱུ་ཕུན་
སུམ་ཚོགས་པའོ། ། དང་པོ་འབྲས་བུ་ཕུན་སུམ་ཚོགས་པ་ལ་་་་་
གཉིས། སྐྱོབ་པའི་དོན་དང་བདེ་གཤེགས་ཀྱི་དོན་ནོ། ། དང་པོ་
ལ་གཉིས། བདེན་བཞི་སྟོན་པས་སྐྱོབ་པར་བསྟན་པ། བསྟན་
བྱའི་བདེན་བཞི་གཏན་ལ་དབབ་པའོ། ། དང་པོ་ནི། ཡང་ན་
སྐྱོབ། ། བདེན་པ་བཞི་ནི་སྟོན་མཛད་པའོ།།། ཞེས་བྱུང་།
ཡང་ན་བཅོམ་ལྡན་འདས་ཆོས་ཅན། སྐྱོབ་པ་བླ་ན་མེད་པ་ཡིན་ཏེ།
འཕགས་པའི་བདེན་པ་བཞི་རང་སྟོབས་ཀྱིས་སྟོན་པར་མཛད་པ་བོ་
ཡིན་པའི་ཕྱིར། གཉིས་པ་བསྟན་བྱའི་བདེན་པ་བཞི་གཏན་ལ་་་
དབབ་པ་ནི། བཅོམ་ལྡན་འདས་ཀྱིས་གདུལ་བྱ་རྣམས་ལ་བསྟན་
པའི་བདེན་པ་བཞི་བོ་དེ་གང་ཞེ་ན། འདི་ལ་བཞི། སྡུག་བསྔལ་གྱི་
བདེན་པ། ཀུན་འབྱུང་བའི་བདེན་པ། འགོག་པའི་བདེན་པ།
ལམ་གྱི་བདེན་པ་བཤད་པའོ། ། དང་བོ་ལ་བཞི། སྡུག་བདེན་
247

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ངོས་བཟུང་བ། འཁོར་བའི་ཐོག་མ་མེད་པར་བསྒྲུབ་པ། འཁོར་
བའི་ཐོག་མ་ཡོད་པར་འདོད་པ་དགག་པ བདེན་པའི་རྣམ་པ་
བཤད་པའོ། ། དང་པོ་ནི། སྡུག་བསྔལ་འཁོར་བ་ཅན་ཕུང་་་
བོ། ། ཞེས་བྱུང་། སྡུག་བསྔལ་གྱི་བདེན་པ་གང་ཞེ་ན། མངོན་
པ་ཀུན་བཏུས་ལས་གསུངས་པ་ལྟར་སྡུག་བསྔལ་གྱི་བདེན་པ་ལ་ཕྱི་
ནང་གི་སྡུག་བདེན་མང་ཡང་། གཙོ་བོ་ནི་འཁོར་བ་ཅན་ཟག་་་་
བཅས་ཉེར་ལེན་གྱི་ཕུང་བོ་ལྔའོ། ། འཁོར་བ་དེ་གང་གིས་འཁོར་
ཞེ་ན། ལས་དང་ཉོན་མོངས་པས་སོ། ། གང་དུ་འཁོར་ན་ཁམས་
གསུམ་གང་རུང་དུའོ། ། གང་འཁོར་ན་ལས་ཉོན་གྱི་དབང་གིས་
འཁོར་བར་སྐྱེས་པ་རྣམས་སོ། ། འཁོར་བ་རང་གི་ངོ་བོ་གང་ཞེ་ན།
ཟག་བཅས་ཉེར་ལེན་གྱི་ཕུང་བོའོ། ། དེའི་ཕྱིར། སྡུག་བསྔལ་
འཁོར་བ་ཅན་ཕུང་བོ། ། ཞེས་གསུངས་པ་ཡིན་ནོ། ། གཉིས་
པ་འཁོར་བ་ཐོག་མེད་དུ་སྒྲུབ་པ་ལ་གཉིས། རྟགས་འགོད་པ་དང་།
ཚུལ་བསྒྲུབ་པའོ། ། དང་བོ་ནི། གོམས་ལས་འདོད་ཆགས་་་་
སོགས་གསལ་བ། །མཐོང་ཕྱིར། ཞེས་བྱུང་། རྒྱང་འཕེན་པ་ན་རེ།
སྐྱེ་བ་སྔཪ་བསམ་སྦྱོཪ་ཕུན་ཚོགས་གོམས་པ། རྟགས་མ་གྲུབ་སྟེ།
སྐྱེ་བ་སྔ་ཕྱི་མེད་པའི་ཕྱིར་ཞེ་ན། མི་འཐད་དེ། ཐོག་མ་མེད་པ་
ནས་གོམས་པའི་སྟོབས་ལས། སྐྱེས་ནས་རིང་བོ་མ་ལོན་པར་འདོད་
ཆགས་སོགས་གསལ་བར་མངོན་དུ་གྱུར་པ་མཐོང་བའི་ཕྱིར། སྐྱེ་བ་
འདིར་ཡང་སྐྱེས་བུ་འགའ་ཞིག་སྐྱེ་བ་སྔར་འདོད་ཆགས་དང་། ཤེས་
རབ་ལ་སོགས་པ་གོམས་པ་ལས། སྐྱེ་བ་ཕྱི་མར་འདོད་ཆགས་དང་
ཤེས་རབ་ལ་སོགས་པ་ཤིན་ཏུ་ཆེས་གསལ་བར་འགྱུར་བ་མཐོང་བའི་
ཕྱིར། སྐྱེས་མ་ཐག་པའི་འདོད་ཆགས་དང་ཤེས་རབ་ལ་སོགས་པ་
248

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཡང་། སྐྱེ་བ་སྔ་མའི་འདོད་ཆགས་དང་ཤེས་རབ་ལ་སོགས་པ་་་་
གོམས་པ་ལས་འབྱུང་ལ། སྐྱེ་བ་འདིས་ཆགས་སོགས་ལས་སྐྱེ་བ་ཕྱི་
མའི་ཆགས་སོགས་འབྱུང་བས་འཁོར་བ་འདི་གྲུབ་པ་ཡིན་ནོ། །
ཞེས་སློབ་དཔོན་ལྷ་རྒྱན་གཉིས་ཀྱིའོ། ། གཉིས་པ་ཚུལ་བསྒྲུབ་པ་
ལ་གཉིས། རྒྱུ་མེད་ལས་སྐྱེ་བ་དགག་པ་དང་། མི་མཐུན་པའི་རྒྱུ་
ལས་སྐྱེ་བ་དགག་པའོ། ། དང་བོ་ནི། འདོད་རྒྱལ་ཉིད་མིན་ཏེ།
རྒྱུ་མེད་སྐྱེ་བ་འགལ་ཕྱིར་རོ། ། ཞེས་བྱུང་། ཆགས་སོགས་དེ་
དག་ལ་རྒྱུ་མེད་པར་འདོད་རྒྱལ་དུ་བྱུང་བ་ཉིད་མིན་ཏེ། རྒྱུ་མེད་
པར་སྐྱེ་བ་འགལ་བའི་ཕྱིར་རོ། །
དབུ་མ་འཇུག་པ་ལས། གལ་
ཏེ་རྒྱུ་མེད་ཁོ་ནར་སྐྱེ་བར་ལྟ་ཞིག་འགྱུར་ན་ནི། །དེ་ཚེ་མཐའ་དག་
རྟག་ཏུ་ཐམས་ཅད་ལས་ཀྱང་སྐྱེ་འགྱུར་ཞིང་། །འབྲས་འབྱུང་ཆེད་དུ་
འཇིག་རྟེན་འདི་ཡིས་ས་བོན་ལ་སོགས་ནི། །བརྒྱ་ཕྲག་དག་གི་སྒོ་ནས་
སྡུད་པར་བྱེད་པར་ཡང་མི་འགྱུར། །ཞེས་གསུངས་པ་ལྟར་རོ། །
གཉིས་པ་མི་མཐུན་པའི་རྒྱུ་ལས་སྐྱེ་བ་དགག་པ་ལ་གཉིས། རླུང་
མཁྲིས་བད་ཀན་གྱི་ནད་གསུམ་དུག་གསུམ་གྱི་དངོས་རྒྱུ་ཡིན་པ་དགག་
པ་དང་། འབྱུང་བ་བཞི་དུག་གསུམ་གྱི་དངོས་རྒྱུ་ཡིན་པ་དགག་
པའོ། ། དང་བོ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། ། དང་བོ་ནི། འཁྲུལ་ཕྱིར་རླུང་སོགས་ཆོས་མ་་
ཡིན། །གལ་ཏེ་རང་བཞིན་འདྲེས་པའི་ཕྱིར། །སྐྱོན་མེད་ཅེ་ན་དེ་ཡི་
ཆོས། །དེ་ལས་གཞན་ཡང་ཅིས་མ་མཐོང་། ། ཐམས་ཅད་འདོད་་་་་་
ཆགས་མཚུངས་པར་ནི། །ཐལ་ཕྱིར་ཀུན་གྱི་ཆོས་མ་ཡིན། །གཟུགས་
སོགས་བཞིན་སྐྱོན་མེད་ཅེ་ན། །གལ་ཏེ་དེ་ལ་ཁྱད་པར་ཅན། །ལས་
རྣམས་བདག་པོ་མ་ཡིན་ན། །དེར་ཡང་རྩོད་པ་མཚུངས་པ་ཡིན། །
249

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆགས་སོགས་རང་བཞིན་ཐམས་ཅད་ཀྱི། །ཆོས་ཡིན་པར་ཡང་འདོད་
ན་ཀོ ། ནུས་མེད་རང་བཞིན་མེད་པས་ན། །འབྲས་བུ་མི་མཚུངས་
གང་ལས་ཡིན། །ཞེས་བྱུང་། ཡང་ཁོ་ན་རེ། ཆགས་སོགས་རང་
གི་རིགས་འདྲ་སྔ་མ་ལས་སྐྱེས་པ་མ་ཡིན་པར་ཆགས་སོགས་གསུམ་
ནད་གསུམ་གྱི་དངོས་འབྲས་ཡིན་ཏེ། བད་ཀན་ལས་འདོད་ཆགས་
དང་། མཁྲིས་ནད་ལས་ཞེ་སྡང་དང་། རླུང་ལས་གཏི་མུག་སྐྱེ་བའི་
ཕྱིར་ཞེ་ན། མི་འཐད་དེ། དེ་སྒྲུབ་ཀྱི་ཁྱབ་པ་འཁྲུལ་བའི་ཕྱིར།
དེར་ཐལ་བད་ཀན་ཅན་འདོད་ཆགས་ཆུང་ལ་ཞེ་སྡང་ཆེ་བ་སོགས་
ཡོད་པའི་ཕྱིར། དེས་ན་ཆགས་སོགས་གསུམ་རླུང་སོགས་ནད་་
གསུམ་གྱི་དངོས་འབྲས་ཀྱི་ཆོས་མ་ཡིན་ནོ། ། གལ་ཏེ་འདོད་་་་་
ཆགས་ལ་ཞེ་སྡང་གི་རྒྱུ་མཁྲིས་པའི་རང་བཞིན་འདྲེས་པའི་ཕྱིར་ན་
སྐྱོན་མེད་ཅེ་ན། འོ་ན་གང་ཟག་དེ་ལ་མཁྲིས་པའི་ནད་དེ་ཡི་དངོས་
འབྲས་ཀྱི་ཆོས་ཤ་སེར་མིག་སེར་སོགས་ཞེ་སྡང་ཅན་དེ་ལས་གཞན་ལ་
ཡང་ཅིས་མ་མཐོང་། དེ་ལ་དངོས་རྒྱུ་མཁྲིས་པ་ཚང་བར་ཡོད་པའི་
ཕྱིར། དེ་ལྟར་ན་སྐྱེས་བུ་ཐམས་ཅད་འདོད་ཆགས་སོགས་ཆེ་ཆུང་
མཚུངས་པར་ཐལ་བའི་སྐྱོན་ཡོད་པའི་ཕྱིར། དེས་ན་ཆགས་སོགས་
གསུམ་ནད་གསུམ་པོ་ཀུན་གྱི་དངོས་འབྲས་ཀྱི་ཆོས་མ་ཡིན་ནོ། །
བྱས་པ་ལ་ཁོ་ན་རེ། སྐྱེས་བུ་ཀུན་གྱི་རྒྱུ་འབྱུང་བ་མཚུངས་ཀྱང་་
གཟུགས་སོགས་བོངས་ཚོད་ཆེ་ཆུང་མི་མཚུངས་པ་བཞིན་ཡིན་པས་
ཆགས་སོགས་ཆེ་ཆུང་ཅན་ཡོད་ཀྱང་སྐྱོན་མེད་ཅེ་ན། གལ་ཏེ་སྐྱེས་
བུའི་གཟུགས་དེ་ལ་ཆེ་ཆུང་གི་ཁྱད་པར་ཡོད་པ་ནི་སྔོན་གྱི་ལས་རྣམས་
ཀྱི་བདག་པོའི་སྐྱོན་གྱི་ཁྱད་པར་གྱིས་མ་ཡིན་ན། སྐྱེས་བུའི་གཟུགས་
དེར་ཡང་ཆེ་ཆུང་སོགས་ཀྱི་ཁྱད་པར་མི་འཐད་པར་ཐལ། རྒྱུ་འབྱུང་
250

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བ་ཁོ་ནས་བསྐྱེད་པར་འདྲ་བའི་ཕྱིར་ཞེས་པའི་རྩོད་པ་འཇུག་ངཔ་་་་
མཚུངས་པ་ཡིན་ནོ། ། ཆགས་སོགས་ཀྱི་རང་བཞིན་ནད་ཐམས་
ཅད་ཀྱི་དངོས་འབྲས་ཀྱི་ཆོས་ཡིན་པར་ཡང་འདོད་ན་ད་ཀོ་ཆགས་
སོགས་བསྐྱེད་པ་མེད་པའི་ནད་ཀྱི་རང་བཞིན་མེད་པས་ན། དེ་དག་
ཀི་འབྲས་བུ་མི་མཚུངས་པ་རྒྱུ་གང་ལས་ཡིན་ཞེས་བསམ་པར་བྱའོ། །
གཉིས་པ་རྒྱས་པར་བཤད་པ་ནི། སྐྱོན་རྣམས་ཁྱད་པར་ཡོད་
ནའང་། །ཁྱད་པར་མེད་ཕྱིར་མ་གྲུབ་ཉིད།།། མ་ཡིན་ཐམས་ཅད་་
༼འགྱུར་བ་ཡིས། ། འགྱུར་ཕྱིར་ཀུན་ལས་སྐྱེས་པའང་མིན། ། རྒྱུ་ནི་་་་
འཕེལ་བར་གྱུར་བ་ན། །འབྲས་བུ་འགྲིབ་པར་མི་རུང་སྟེ། །ཚ་བ་
སོགས་བཞིན་ཆགས་སོགས་ཀྱི། །འགྱུར་བ་བདེ་སྡུག་ལས་སྐྱེས་
ཡིན། །ཆ་མི་མཉམ་སྐྱེས་སྡུག་བསྔལ་གྱིས། །གལ་ཏེ་འདོད་ཆགས་མི་
ད་ན། །ཅིས་བསྐྱེད་སྨོས་ཤིག་ཆ་མཉམ་ལས། །ཁུ་འཕེལ་དེ་ལས་
དོད་ཆགས་ཡིན། །ཆ་མཉམ་ལའང་ཆགས་ཅན་མཐོང་། །གཞན་
དེ་ཆ་མཉམ་ན་ཡང་མིན། །གཞན་ནི་ཟད་ནས་ཁྲག་འཛག་ཀྱང་། །
ཁྱད་མེད་གཅིག་ལ་ཁུ་ངེས་མེད། །དེ་གཅིག་ལ་ཆགས་དྲག་མི་་
འགྱུར། །གལ་ཏེ་གཟུགས་སོགས་ཀྱང་ཡན་ལག ། མ་ཡིན་ཀུན་ལ་
ས་ཕྱིར་རོ། །ངེས་པ་མེད་པར་འབྱུང་བའང་མིན། །ཡོན་ཏན་མི་
ན་པ་ལའང་འགྱུར། ། གལ་ཏེ་ཡོན་ཏན་འཛིན་དེ་ཡང་། །
ཡན་ལག་ཡིན་ན་ཐམས་ཅད་ཀྱིས། །ཡོན་ཏན་འཛིན་པ་ཅན་འགྱུར་
རེ།།རྒྱུ་ལ་ཁྱད་པར་མེད་ཕྱིར་རོ། །གནས་སྐབས་གང་ལ་ཆགས་ཅན་
འདོད། །དེ་འདྲ་ཞེ་སྡང་ཅན་མི་འགྱུར། །དེ་གཉིས་ངོ་བོ་མི་མཚུངས་
ན། །འདི་ལ་ངེས་པར་མཐོང་བའང་མེད། །གང་གི་འདོད་ཆགས་
”སོགས་པ། །རིགས་མཐུན་བག་ཆགས་ཁྱད་པར་ལ། །རག་ལས་
251

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པས་ནི་འཇུག་འགྱུར་བ། ། དེ་ལ་སྐྱོན་འདིར་ཐལ་བ་མེད། །ཅེས་
བྱུང་། ཆགས་སོགས་གསུམ་རླུང་སོགས་གསུམ་ལས་དངོས་སུ་སྐྱེ་
བའང་མ་ཡིན་ཏེ། སྐྱོན་རྣམས་ལ་འཕེལ་འགྲིབ་ཀྱི་ཁྱད་པར་ཡོད་
ནའང་ཆགས་སོགས་འཕེལ་འགྲིབ་ཀྱི་ཁྱད་པར་མེད་པའི་ཕྱིར།
རྟགས་མ་གྲུབ་པ་ཉིད་ཀྱང་མ་ཡིན་ཏེ། ནད་ཐམས་ཅད་འགྱུར་བ་
ཡིས་ཞེ་སྡང་སྐྱེ་བར་ཐལ་བར་འགྱུར་བའི་ཕྱིར། ཞེས་སྡང་དེ་ནད་
ཀུན་ལས་སྐྱེ་བའང་མིན་ནོ། ། རྒྱུ་བད་ཀན་ནི་འཕེལ་བར་གྱུར་བ་
ན་འབྲས་བུ་འདོད་ཆགས་འགྲིབ་པར་མི་རུང་སྟེ། དཔེར་ན།
མཁྲིས་པ་འཕེལ་བ་ན་ཚ་བ་ལ་སོགས་པའི་ནད་འཕེལ་བ་བཞིན་ནོ། །
འོ་ན་ཆགས་སོགས་ཀྱི་རྒྱུ་གཙོ་བོ་གང་ཞེ་ན། ཆགས་སོགས་ཀྱི་་་་
འགྱུར་བ་ནི། ནད་འབའ་ཞིག་ལས་སྐྱེ་བ་མ་ཡིན་ཏེ། གཙོ་བོ་རང་
རྒྱུ་ཚོར་བ་བདེ་སྡུག་ལས་སྐྱེས་པ་ཡིན་པའི་ཕྱིར། གལ་ཏེ་ནད་་་་་
གསུམ་ཆ་མི་མཉམ་པ་ལས་སྐྱེས་པའི་སྡུག་བསྔལ་གྱིས། གལ་ཏེ་
འདོད་ཆགས་སོགས་མི་སྐྱེད་ན་ཅིས་བསྐྱེད་སྨྲོས་ཤིག་བྱས་པས། ཁོ་
ན་རེ། ནད་གསུམ་ཆ་མཉམ་པ་ལས་ཁུ་བ་འཕེལ་ལ། དེ་ལས་
འདོད་ཆགས་སྐྱེས་པ་ཡིན་ནོ་ཞེ་ན། མི་འཐད་དེ། ནད་གསུམ་ཆ་
མི་མཉམ་པ་ལའང་འདོད་ཆགས་སྐྱེས་པ་ཅན་མཐོང་བའི་ཕྱིར།
ཆགས་བྲལ་བ་གཞན་དག་ནི་ནད་གསུམ་ཆ་མཉམ་པར་འགྱུར་ན་ཡང་
ཆགས་སོགས་སྐྱེ་བ་མིན་ནོ། ། ཆགས་ཅན་གཞན་ཁ་ཅིག་ནི། ཁུ་
བ་ཟད་ནས་ཁྲག་འཛག་ཀྱང་འདོད་ཆགས་སྐྱེ་བ་མཐོང་བའི་ཕྱིར།
བུད་མེད་གཅིག་ལ་ཆགས་པ་དེས་བུད་མེད་དེ་ལ་ཁུ་བ་འཕེལ་བའི་
ངེས་པ་མེད་པའི་ཕྱིར་ན། དེ་བུད་མེད་གཅིག་ཤོས་ལ་འདོད་ཆགས་
དྲག་པོ་སྐྱེ་བར་མི་འགྱུར་བར་ཐལ་ལོ། ། གལ་ཏེ་གཟུགས་མཛེས་
252

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པ་སོགས་ཀྱང་འདོད་ཆགས་སྐྱེས་པའི་ཡན་ལག་ཏུ་དགོས་སོ་ཞེ་ན།
གཟུགས་མཛེས་པ་སོགས་ཆགས་པའི་དངོས་རྒྱུར་དགོས་པ་མ་ཡིན་ཏེ།
མཛེས་ལྡན་ཀུན་ལ་འདོད་ཆགས་སྐྱེ་བ་མ་ངེས་པའི་ཕྱིར་རོ། །
ཡུལ་ངེས་པ་མེད་པར་འདོད་ཆགས་འབྱུང་བའང་མེད་པར་ཐལ་་་
ལོ། ། བུད་མེད་ཀྱི་མཛེས་པ་སོགས་ཡོན་ཏན་དུ་མི་འཛིན་པ་དེ་
ལའང་ཆགས་པ་སྐྱེ་བར་འགྱུར་བས་སོ། ། གལ་ཏེ་གཟུགས་མཛེས་
པ་ཡོན་ཏན་དུ་མི་འཛིན་པ་དེ་ཡང་འདོད་ཆགས་ཀྱི་ལྷན་ཅིག་བྱེད་
པའི་ཡན་ལག་ཡིན་ནོ་ཞེ་ན། དེ་ལྟར་ན་སྐྱེས་བུ་ཐམས་ཅད་ཀྱིས་
གཟུགས་མཛེས་པ་ཡོན་ཏན་དུ་འཛིན་པ་ཅན་དུ་འགྱུར་ཏེ། རྒྱུ་ལ་
ཁྱད་པར་མེད་པའི་ཕྱིར་རོ། ། ནད་ཀྱི་གནས་སྐབས་གང་ལ་་
འདོད་ཆགས་ཅན་དུ་འདོད། བད་ཀན་ཤས་ཆེ་བའི་སྐྱེས་བུ་དེ་འདྲ་
ཞེ་སྡང་ཅན་དུ་མི་འགྱུར་བར་ཐལ། འདོད་ཆགས་ཅན་དུ་འདོད་
པའི་ཕྱིར། ཁྱབ་སྟེ། ཆགས་སྡང་དེ་གཉིས་ཀྱི་ངོ་བོ་འཛིན་སྟངས་
མི་མཚུངས་པའི་ཕྱིར། བད་ཀན་ཅན་འདི་ལ་ཞེ་སྡང་མི་སྐྱེ་བ་ངེས་
པར་མཐོང་བའང་མེད་པའི་ཕྱིར་རོ། ། བད་ཀན་ཅན་ལ་ཞེ་སྡང་
མི་སྐྱེ་བའི་ཉེས་པ་ཁྱོད་རང་ལའང་མཚུངས་སོ་ཞེ་ན། གང་གི་་་་
ལུགས་ལ་འདོད་ཆགས་ལ་སོགས་པ་རིགས་མཐུན་པའི་བག་ཆགས་ཀྱི་
ཁྱད་པར་ལ་རག་ལས་པས་ནི་འཇུག་པར་འགྱུར་བ་ཡིན་པའི་ཕྱིར་ན།
བད་ཀན་ཅན་དེ་ལ་ཞེ་སྡང་མི་སྐྱེ་བའི་སྐྱོན་ནི་འདིར་ཐལ་བ་མེད་
དོ། ། དེ་ལྟར་ན་ཕྱི་རོལ་བས་ནད་གསུམ་ཆགས་སོགས་གསུམ་གྱི་
དངོས་རྒྱུར་འདོད་པ་སློབ་དཔོན་གྱིས་བཀག་ལ། འོ་ན་སངས་རྒྱས་
པའི་ལུགས་ལ་ཇི་ལྟར་ཡིན་ཞེ་ན། གསོ་བ་རིག་པའི་གཞུང་ལས།
དེ་ལ་འདོད་ཆགས་ཞེ་སྡང་གཏི་མུག་གསུམ། །རླུང་མཁྲིས་བད་ཀན་
253

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རིམ་པས་སྐྱེད་པའི་རྒྱུ། །ཞེས་གསུངས་པ་ལྟར་རོ། ། གཉིས་པ་
འབྱུང་བཞི་ཆགས་སོགས་ཀྱི་དངོས་རྒྱུ་ཡིན་པ་དགག་པ་ནི། ཚུ་རོལ་
མཛེས་པ་ན་རེ། འདོད་ཆགས་སོགས་བད་ཀན་སོགས་ལས་མི་སྐྱེ་
ཡང་འབྱུང་བ་ལས་སྐྱེ་བ་ཡིན་ཏེ། ས་ཆུ་ཤས་ཆེ་བ་ལས་འདོད་་
ཆགས་དང་། མེ་རླུང་ལས་ཞེ་སྡང་། ཆུ་རླུང་ལས་གཏི་མུག་སྐྱེ་
བའི་ཕྱིར་ཞེ་ན། འདིས་ནི་འབྱུང་བའི་ཆོས་ཉིད་བཀག ། རྟེན་
ཡང་བཀག་པ་ཉིད་ཕྱིར་རོ། །དཀར་བོ་ལ་སོགས་ས་སོགས་ལ། །
བརྟེན་པ་ཉིད་ནི་མ་ཡིན་ནོ། །དེ་རྟེན་སྒྲ་ཡང་རྒྱུ་དོན་ནམ། །ཡང་ན་
རང་གི་རྟེན་དག་དང་། །དབྱེར་མེད་པར་ནི་གནས་པའི་ཕྱིར། །རྟེན་
ཡིན་གཞན་དུ་འཐད་མ་ཡིན། །གལ་ཏེ་མྱོས་སོགས་ནུས་པ་བཞིན། །
དབྱེར་ཡོད་ཅེ་ན་དངོས་པོ་ལས། །ནུས་པ་དོན་གཞན་ཉིད་མ་ཡིན། །
དངོས་པོ་འཇིག་འགྱུར་རྟེན་ཚང་བར། །གནས་ན་རྟེན་པ་འཇིག་མ་
ཡིན། །གལ་ཏེ་དེ་མཚུངས་ཞེ་ན་མིན། །སྣང་བ་ཐ་དད་ཅན་རྟོག་
པའི། །འབྱུང་སེམས་ཐ་དད་ཉིད་ཕྱིར་རོ། །ཇི་སྲིད་ལུས་ནི་འགྱུར་
བར་དུ། །གཟུགས་སོགས་བཞིན་དུ་ཡིད་ངོ་བོ། །མཚུངས་འགྱུར་
རྣམ་པར་རྟོག་པ་ནི། །དོན་གྱི་གཞན་དབང་ཅན་ཉིད་གང་། །གང་
ཚེ་ལུས་ལ་ལྟོས་མེད་པར། །ཤེས་པ་འགའ་ཞིག་འགའ་ཞིག་གི །
བག་ཆགས་སད་པའི་རྒྱུར་འགྱུར་བ། །དེས་ནི་འགའ་ཞིག་ལས་་་་
འགའ་ཡིན། །ཞེས་བྱུང་། ཆགས་སོགས་གསུམ་ནད་གསུམ་གྱི་་་་
དངོས་འབྲས་ཡིན་པ་འགོག་པའི་རིགས་པ་འདིས་ནི། ཆགས་་་་་
སོགས་འབྱུང་བའི་དངོས་འབྲས་ཀྱི་ཆོས་ཉིད་ཡིན་པའང་བཀག་ཀྱང་།
འབྱུང་བཞི་ཆགས་སོགས་ཀྱི་རྟེན་དུ་ཡང་བཀག་པ་ཉིད་ཀྱི་ཕྱིར་རོ། །
དེ་ལྟར་ན་འབྱུང་བ་རྣམས་འབྱུང་གྱུར་རྣམས་ཀྱི་རྟེན་དུ་བཤད་པ་
254

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དང་འགལ་ལོ་ཞེ་ན། དཀར་པོ་ལ་སོགས་པ་ས་སོགས་འབྱུང་བ་ལ་
དུས་མཉམ་དུ་བརྟེན་པ་ཉིད་ནི་མ་ཡིན་ནོ། ། འབྱུང་གྱུར་དེ་་་་
འབྱུང་བ་ལ་རྟེན་པར་བྱེད་པའི་སྒྲའམ། ཡང་ན་རང་གི་སྔ་ལོགས་
ཀྱི་ས་སོགས་རྒྱུ་བྱེད་པའི་དོན་ནམ། ཡང་ན་རང་གི་རྟེན་དུ་ཐ་སྙད་
བྱས་པའི་འབྱུང་བ་ས་སོགས་དེ་དག་དང་འབྱུང་གྱུར་གཟུགས་སོགས་
དབྱེར་མེད་པར་ནི་གནས་པའི་ཕྱིར་རྟེན་དང་བརྟེན་པ་ཡིན་གྱི། དེ་
ལས་གཞན་དུ་དུས་མཉམ་པ་ཕན་མི་འདོགས་པའི་དོན་གཞན་རྟེན་
དང་བརྟེན་པ་འཐད་པ་མ་ཡིན་ནོ། ། ཁོ་ན་རེ། གལ་ཏེ་ཆང་
དང་མྱོས་པ་སོགས་ཀྱི་ནུས་པ་བཞིན་དུ། འབྱུང་བ་དང་སེམས་
གཉིས་ཀྱང་དུས་མཉམ་དུ་དབྱེར་ཡོད་ཅེ་ན། ཆང་གི་དངོས་པོ་ལས་
ཆང་གི་ནུས་པ་དོན་གཞན་ཉིད་མ་ཡིན་ཏེ། ནུས་པ་དང་ནུས་པ་
ཅན་ཡིན་པའི་ཕྱིར། ཆང་གི་ནུས་པ་ནི་ཆང་གི་རྫས་ཡིན་པས། དེ་
ཞིག་ན་ཆང་གི་དངོས་པོ་ཡང་འཇིག་པར་འགྱུར་ལ། རྟེན་ཆང་གི་
དངོས་པོ་ཚང་བར་གནས་ན་བརྟེན་པ་མྱོས་པའི་ནུས་པ་ཡང་འཇིག་
པ་མ་ཡིན་ཏེ། དེ་གཉིས་གྲུབ་པ་དེ་རྫས་གཅིག་ཡིན་པའི་ཕྱིར།
གལ་ཏེ་ཆང་དང་མྱོས་པའི་ནུས་པ་བཞིན་དུ། ལུས་སེམས་དེ་གཉིས་
རྫས་གཅིག་ཡིན་པར་མཚུངས་སོ་ཞེ་ན། མཚུངས་པ་མིན་ཏེ།
ལུས་སེམས་གཉིས་སྣང་བ་ཐ་དད་པ་ཅན་གྱི་མངོན་སུམ་གྱིས་སོ་སོར་
རྟོགས་པས། འབྱུང་སེམས་གཉིས་རྫས་ཐ་དད་པ་ཉིད་ཀྱི་ཕྱིར་་
རོ། ། ཇི་སྲིད་ལུས་ནི་རྣམ་པ་གཞན་དུ་མི་འགྱུར་གྱི་བར་དུ
གཟུགས་སོགས་འབྱུང་གྱུར་འབྱུང་བའི་རྗེས་སུ་བྱེད་པ་བཞིན་དུ་ལུས་
རྣམས་གཞན་དུ་མི་འགྱུར་ཡང་དམིགས་རྐྱེན་གྱི་དབང་གིས་ཡིད་ཀྱི་ངོ་
བོ་དེ་དང་མཚུངས་པར་རྣམ་པ་གཞན་དུ་འགྱུར་རོ་ཞེ་ན། མི་་་་
—— 255

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཐད་དེ། རྣམ་པར་རྟོག་པ་ནི་གཟུང་དོན་གྱི་གཞན་དབང་ཅན་
ཉིད་གང་ལས་ཡིན་ཏེ་མ་ཡིན་པའི་ཕྱིར་རོ། ། བྱིས་པ་སྐྱེས་མ་ཐག་
པ་གང་གི་ཚེ་ལུས་ཁོ་ན་ལ་ལྟོས་པ་མེད་པར་ཤེས་པ་སྔ་མ་འགའ་ཞིག
ཕྱི་མ་འགའ་ཞིག་གི་བག་ཆགས་སད་པའི་རྒྱུར་འགྱུར་བ་དེས་ན།
ཤེས་པ་སྔ་མ་འགའ་ཞིག་ལས་ཤེས་པ་ཕྱི་མ་འགའ་ཞིག་སྐྱེས་པ་ཡིན་
ནོ། ། གསུམ་པ་འཁོར་བའི་ཐོག་མ་ཡོད་པར་འདོད་པ་དགག་པ་
ལ་གཉིས། རྟགས་ཀྱི་དགག་པ་དང་། ཧ་ཅང་ཐལ་བའི་སྒོ་ནས་
དགག་པའོ། ། དང་བོ་ནི། རྣམ་ཤེས་མིན་པ་རྣམ་ཤེས་ཀྱི། །
ཉེར་ལེན་མིན་པའི་ཕྱིར་ཡང་གྲུབ།།གལ་ཏེ་དངོས་པོ་ཐམས་ཅད་
ནི། །རྣམ་ཤེས་ནུས་ལྡན་ཕྱིར་འདོད་ན། །རྩ་སོགས་རྩེ་ན་གླང་ཆེན་
བརྒྱ། །སྔོན་ཚེ་མ་མཐོང་ཡོད་དོ་ཞེས། །དེ་སྐད་གྲང་ཅན་ཕྱུགས་ལས་
གཞན། །ངོ་མཚར་བཅས་པ་སུ་བརྗོད་རྩོལ། །རྒྱུ་ནི་ལན་བརྒྱར་རྣམ་
ཕྱེ་ཡང་། །ངོ་བོ་གང་ཞིག་སྣང་གྱུར་བའི། །ངོ་བོ་དེ་ནི་སྔར་མི་་་་་
སྣང་། །ཇི་ལྟར་དེ་ནི་ཡོད་པར་འགྱུར། ཞེས་བྱུང༌། རྣམ་ཤེས་ཀྱི་
རྫས་མིན་པ་ཞིག་གིས་རྣམ་ཤེས་ཀྱི་ཉེར་ལེན་གྱི་རྒྱུ་བྱེད་པ་མིན་པའི་
ཕྱིར་ན་ཡང་འཁོར་བ་ལ་ཐོག་མ་མེད་པར་གྲུབ་བོ ། གལ་ཏེ་་
དངོས་བོ་ཐམས་ཅད་ནི་རྣམ་ཤེས་སྐྱེད་པའི་ནུས་ལྡན་ཡིན་པའི་ཕྱིར་
ན། རྣམ་ཤེས་མིན་པ་ལའང་རྣམ་ཤེས་ཀྱི་ཉེར་ལེན་ཡོད་པར་འདོད་
དོ་ཞེ་ན། རྩ་སོགས་རྩེ་ན་གླང་ཆེན་བརྒྱ་སྔོན་རྒྱུ་ཡི་ཚེ་མ་མཐོང་ཡང་
མངོན་པར་མི་གསལ་བའི་ཚུལ་གྱིས་ཡོད་དོ་ཞེས་དེ་སྐད་སྨྲ་བ་ནི་་
གྲངས་ཅན་པ་ཕྱུགས་ལྟ་བུ་ལས་གཞན། ངོ་མཚར་དང་བཅས་པའི་
དམ་བཅའ་འདི་ལྟ་བུ་སུ་ཞིག་གིས་བརྗོད་པའི་རྩོལ་བ་བྱེད། འདི་
ལ་རྒྱལ་སྲས་ཞི་བ་ལྷས། གལ་ཏེ་རྒྱུ་ལ་འབྲས་གནས་ན། །ཟན་ཟ་མི་
256

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
གཙང་ཟ་བར་འགྱུར། །ཞེས་གསུངས་པ་ཡིན་ནོ། ། རྒྱུ་ནི་ལན་
བརྒྱར་རྣམ་པར་ཕྱེ་ཡང་འབྲས་བུའི་ངོ་བོ་གང་ཞིག་སྣང་བར་འགྱུར་
བའི་ངོ་བོ་དེ་ནི། སྔར་རྒྱུ་ཡི་དུས་ན་མི་སྣང་ན། ཇི་ལྟར་རྒྱུའི་དུས་
སུ་འབྲས་བུ་དེ་ནི་ཡོད་པར་འགྱུར། གཉིས་པ་ཧ་ཅང་ཐལ་བས་
དགག་པ་ལ་གཉིས། ཐལ་བ་དགོད་པ་དང་། སྐྱོན་སྤོང་དགག་
པའོ། ། དང་བོ་ནི། སྔ་ན་མེད་པར་འབྱུང་བ་ལས། །ཆགས་
སོགས་ངེས་མེད་ཐལ་བར་འགྱུར། །ཞེས་གསུངས། རང་གི་རིགས་
འདྲ་སྔ་ན་མེད་པར་འབྱུང་བ་དག་ལས་ཆགས་སོགས་གློ་བུར་དུ་སྐྱེ་བ་
ཡིན་ན། སེམས་ཅན་ཀུན་ལ་ཆགས་སོགས་ངེས་མེད་དུ་སྐྱེ་བར་ཐལ་
བར་འགྱུར་རོ། ། གཉིས་པ་སྐྱོན་སྤོང་དགག་པ་ལ་གསུམ།
སེམས་ཅན་ཀུན་ལ་ཆགས་སོགས་ཡོད་པའི་སྒྲུབ་བྱེང་དགག་པ།
ཁྱབ་པ་མ་ངེས་པས་དགག་པ། མཇུག་བསྡུ་བའོ། ། དང་བོ་ནི།
འབྱུང་བའི་བདག་ལས་མ་འདས་ཕྱིར། །གལ་ཏེ་ཀུན་ཆགས་སོགས་
ལྡན་ན། །ཐམས་ཅད་འདོད་ཆགས་མཚུངས་པར་འགྱུར། །གལ་ཏེ་
འབྱུང་ཁྱད་ལས་ཡིན་ན། །འབྱུང་རྣམ་སྲོག་ཆགས་ཁྱད་མེད་ཀྱང་། །
ཁྱད་པར་འདི་རྟེན་གང་ཡིན་པ། །དེ་ནི་ཕུལ་བྱུང་འགྲིབ་པ་བཞིན། །
དེ་ཡོད་པ་ལས་དེ་མེད་འགྱུར། །གལ་ཏེ་ཆགས་སོགས་ཐ་དད་
ཀྱང་། །རྒྱུ་མཚུངས་བདག་ཉིད་མི་ལྡོག་ཕྱིར། །མིན་ན་བདག་ཉིད་
འདྲ་རྒྱུའི་ཕྱིར། །ཀུན་ལ་འདོད་ཆགས་འདྲ་བར་འགྱུར། །མཚུངས་
བདག་ལས་བྱུང་བ་གླང་གི་། ཤེས་པའམ་འདིར་ཡང་ས་སོགས་
ལ། །སྲོག་ཆགས་ཉིད་སོགས་ཁྱད་པར་ཀྱི། །རིམ་པ་ལ་ལར་ཡོད་མ་
ཡིན། །དྲོ་རིམ་ཁྱད་པར་ཡོད་ན་ཡང་། །དྲོ་མེད་མེ་འགའ་ཡོད་མིན་
པ། །དེ་བཞིན་འདིར་ཡང་ཞེ་ན་མིན། །དྲོ་ལས་མེ་གཞན་བཀག་ཕྱིར་
257

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རོ། །གང་ཞིག་གཞན་ཡོད་ཡོན་ཏན་ནི། །ཁྱད་པར་རིམ་པ་དང་ལྡན་
པ། །དེ་དག་དེ་ཡི་ཁྱད་པར་ནི། །ལ་ལར་ཆད་འགྱུར་དཀཪ་སོགས་
བཞིན། །ཞེས་བྱུང་། ཕྱོགས་སྔ་མ་ན་རེ། སེམས་ཅན་ཀུན་ཀྱང་
འབྱུང་བའི་བདག་ཉིད་ལས་མ་འདས་པའི་ཕྱིར་ན། གལ་ཏེ་སེམས་
ཅན་ཀུན་ཆགས་སོགས་ཉོན་མོངས་དང་ལྡན་པ་ཡིན་ནོ་ཞེ་ན། མི་
འཐད་དེ། དེ་ལྟར་ན་སེམས་ཅན་ཐམས་ཅད་འདོད་ཆགས་ཆེ་ཆུང་
མཚུངས་པར་འགྱུར་ཏེ། ཉེར་ལེན་གྱི་རྒྱུ་འབྱུང་བ་མཚུངས་པའི་
ཕྱིར། གལ་ཏེ་འབྱུང་བ་ཤས་ཆེ་ཆུང་གི་ཁྱད་པར་ལས་འདོད་ཆགས་
ཆེ་ཆུང་དུ་གྱུར་བ་ཡིན་ནོ་ཞེ་ན། རྒྱུ་འབྱུང་བ་རྣམས་ལ་སྲོག་ཆགས་
ཆེ་ཆུང་གི་ཁྱད་པར་མེད་ཀྱང་། ཆགས་སོགས་ཆེ་ཆུང་གི་ཁྱད་པར་
ནི་ཆགས་སོགས་འདི་ཡི་རྟེན་གྱི་འབྱུང་བ་གང་ཡིན་པ་དེ་ཉིད་ནི་ཕུལ་
དུ་བྱུང་བ་དང་འགྲིབ་པ་བཞིན་དུ་ཆགས་སོགས་ཆེ་ཆུང་དུ་འགྱུར་
བར་ཐལ་ལོ། ། འདོད་ན། ཆགས་སོགས་དེ་སྔར་ཡོད་པ་ལས་
ཕྱིས་དེ་དོན་མེད་དུ་མེད་པར་འགྱུར་བར་ཐལ། ཆགས་སོགས་་་་
འཕེལ་འགྲིབ་དུ་འགྱུར་བ་འབྱུང་བ་འཕེལ་འགྲིབ་ལ་ལྟོས་པའི་ཕྱིར།
འདོད་ན། འདོད་ཆགས་དང་བྲལ་བ་མི་སྲིད་དོ་ཞེས་དམ་བཅས་པ་
ཉམས་སོ། ། གལ་ཏེ་ཆགས་སོགས་ཆེ་ཆུང་ཐ་དད་པ་ཡོད་ཀྱང།
རྒྱུ་འབྱུང་བ་མཚུངས་པའི་བདག་ཉིད་ཅན་དེ་གཏན་དུ་མི་ལྡོག་པའི་
ཕྱིར་ན། སེམས་ཅན་ལ་ཆགས་སོགས་ཡེ་མེད་དུ་འགྱུར་བ་ནི་སྲིད་
པ་མིན་ནོ་ཞེ་ན། དེདེ་ལྟར་ན་སེམས་ཅན་ཀུན་ལ་འབྱུང་བའི་བདག་
ཉིད་འདྲ་བར་གནས་ཤིང་། དེ་ཆགས་སོགས་ཀྱི་རྒྱུའི་བདག་ཉིད་
ཡིན་པའི་ཕྱིར་ན། སེམས་ཅན་ཀུན་ལ་འདོད་ཆགས་ཆེ་ཆུང་འདྲ་
བར་འགྱུར་ཏེ། རྒྱུ་འབྱུང་བའི་བདག་ཉིད་འདྲ་བའི་ཕྱིར།
258

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དཔེར་ན། གྲངས་ཅན་གྱི་ལུགས་ལ་བ་ལང་དུ་མཚུངས་པའི་བདག་
ཉིད་ལས་བྱུང་བ་བ་ལང་གི་ཤེས་པའི་ཡུལ་གྱི་བ་ལང་སོགས་ལ་ཆེ་ཆུང་
གི་ཁྱད་པར་མེད་པའམ། རྒྱང་འཕེན་གྱི་ལུགས་འདིར་ཡང་ས་་་
སོགས་ལ་སྲོག་ཆགས་ཉིད་ལ་སོགས་པའི་ཁྱད་པར་གྱི་རིམ་པ་ལ་ལར་
ཡོད་པ་མ་ཡིན་པ་བཞིན་དུ། ཉེར་ལེན་གྱི་རྒྱུ་འབྱུང་བར་མཚུངས་
པ་ལ་ཆགས་སོགས་ཆེ་ཆུང་གི་ཁྱད་པར་འཐད་པ་མ་ཡིན་ནོ། །
གལ་ཏེ་མེ་ལ་དྲོ་རིམ་གྱིས་ཁྱད་པར་ཡོད་ན་ཡང་། དྲོ་བ་མེད་པའི་མེ་
འགའ་ཡང་ཡོད་པ་མིན་པ་དེ་བཞིན་དུ། སེམས་ཅན་འདིར་ཡང་
ཆགས་སོགས་ཆེ་ཆུང་གི་ཁྱད་པར་ཙམ་ཡོད་ནའང་ཆགས་སོགས་་་
གཏན་ནས་མེད་པ་མི་སྲིད་དོ་ཞེ་ན། ཁྱོད་ཀྱིས་བཀོད་པའི་དཔེ་
དོན་གཉིས་མཚུངས་པ་མིན་ཏེ། དྲོ་བ་ལས་མེ་ཡི་རང་བཞིན་གཞན་
ཡིན་པ་བཀག་ཟིན་པའི་ཕྱིར་རོ། ། གང་ཞིག་ལུས་ལས་དོན་་་་་
གཞན་དུ་ཡོད་པའི་ཡོན་ཏནཱ་ཆགས་སོགས་ནི། འབྱུང་བ་འཕེལ་
འགྲིབ་ཀྱི་ཁྱད་པར་རིམ་པ་དང་ལྡན་པ་ལས་ཆགས་སོགས་དེ་དག་
འབྱུང་བ་དེ་ཡི་ཁྱད་པར་གྱི་ནི་ཆོས་གཞན་ཡིན་པས་སྐབས་ལ་ལར་
རྒྱུན་ཆད་པར་འགྱུར་བ་སྲིད་དེ། གོས་ཀྱི་ཁ་དོག་དཀར་བོ་ལ་་་་
སོགས་པ་གོས་དེ་དང་བྲལ་བའི་སྐབས་སྲིད་པ་བཞིན་ནོ། །
གཉིས་པ་ཁྱབ་པ་མ་ངེས་པར་དགག་པ་ནི། གཟུགས་སོགས་བཞིན་
དུ་ངེས་མིན་ཏེ། །དེ་དག་འབྱུང་དང་དབྱེར་མེད་ཕྱིར། །གལ་ཏེ་དེ་
མཚུངས་ཤེ་ན་མིན། །ཆགས་སོགས་ལྷན་ཅིག་སྐྱེ་ཐལ་ཕྱིར། །རྣམ་
པར་བརྟགས་པ་ཡུལ་ཡིན་ཕྱིར། །ཡུལ་ཡང་ངེས་བྱེད་མ་ཡིན་ནོ། །
ཞེས་བྱུང༌། ཆགས་སོགས་ནི་འབྱུང་བ་ལས་འབྱུང་གྱུར་གྱི་གཟུགས་
སོགས་གནས་པ་བཞིན་དུ་འབྱུང་བ་ལ་ངེས་པར་གནས་པ་མིན་ཏེ།
259

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ས་སོགས་འབྱུང་བའི་གཟུགས་དྲི་རོ་རེག་དེ་དག་འབྱུང་བ་དང་ཚོགས་
པ་གཅིག་པའི་སྒོ་ནས་དབྱེར་མེད་དུ་གནས་པའི་ཕྱིར། གལ་ཏེ་
ཆགས་སོགས་དེ་དག་ཀྱང་འབྱུང་བ་དང་འབྱུང་འགྱུར་ལྟར་དབྱེར་མི་
རུང་བར་མཚུངས་སོ་ཞེ་ན། འཐད་པ་མིན་ཏེ། གཞན་དུ་ན་
ཆགས་སྡང་སོགས་ལྷན་ཅིག་སྐྱེ་བར་ཐལ་བའི་ཕྱིར། གཟུང་དོན་གྱི་
དབང་གིས་ཆགས་སྡང་སོགས་རིམ་གྱིས་སྐྱེའོ་ཞེ་ན། ཆགས་སྡང་
སོགས་ནི་རྟོག་པས་རྣམ་པར་བརྟགས་པ་ཡུལ་དུ་བྱེད་པ་ཅན་ཡིན་
པའི་ཕྱིར་ན་གཟུང་ཡུལ་ཡང་རིམ་པ་བཞིན་དུ་སྐྱེད་པར་ངེས་བྱེད་མ་
ཡིན་ནོ། ། གསུམ་པ་དོན་བསྡུ་བ་ནི། སྐལ་མཉམ་རྒྱུ་དང་བྲལ་
བའི་ཕྱིར། །ཆགས་སོགས་ངེས་པ་མེད་པའམ། ། རྒྱུ་ནི་ཉེ་ཕྱིར་བློ་
རྣམས་ཀུན།།། ཐམས་ཅད་ཀུན་ཚེ་སྐྱེ་བར་འགྱུར། ། ཞེས་བྱུང་།
འགའ་ཞིག་ཆགས་སོགས་སྐྱེ་བའི་སྐལ་མཉམ་གྱི་རྒྱུ་དང་བྲལ་བའི་ཕྱིར་
ན། སེམས་ཅན་ཀུན་ལ་ཆགས་སོགས་སྐྱེ་བའི་ངེས་པ་མེད་པའམ།
ཁྱོད་ལྟར་ན་རྒྱུ་འབྱུང་བ་རྣམས་ནི་རྟག་པར་ཉེ་བའི་ཕྱིར་ན།
ཆགས་སྡང་རྨོངས་པའི་བློ་རྣམས་ཀུན་ནས་སེམས་ཅན་ཐམས་ཅད་ལ་
་་་་་དུས་ཀུན་གྱི་ཚེ་སྐྱེ་བར་འགྱུར་རོ། ། བཞག་པ་འཕགས་པའི་
བདེན་པ་བཞིའི་རྣམ་པར་བཤད་པ་ལ་བཞི་ལས། དང་བོ་སྡུག་
བདེན་གྱི་རྣམ་པ་ནི། དེ་ནི་རེས་འགའ་དམིགས་པའི་ཕྱིར། །མི་
རྟག་ཉེས་པའི་རྟེན་ཕྱིར་དང་། །རྒྱུ་དབང་ཕྱིར་ཡང་སྡུག་བསྔལ་་་་
ཡིན། །བདག་མིན་བྱིན་གྱིས་བརླབས་པའང་མིན། །རྒྱུ་མིན་བྱིན་
གྱིས་རློབ་པ་མིན། །རྟག་པའང་ཇི་ལྟར་སྐྱེད་བྱེད་ཡིན། །དེ་ཕྱིར་
གཅིག་ལས་དུ་མ་ནི། །དུས་ཐ་དད་པར་སྐྱེ་མི་འགྱུར། །རྒྱུ་གཞན་
དག་ནི་ཚོགས་ན་ཡང་། །འབྲས་བུ་སྐྱེ་བ་མེད་པའི་ཕྱིར། རྒྱུ་གཞན་
260

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རྗེས་སུ་དཔོག་གྱུར་ན། ། དེ་ནི་རྟག་རྣམས་ལ་ཡོད་མིན། །ཞེས་་་་་
གསུངས། སྡུག་བསྔལ་འཁོར་བ་ཅན་ཕུང་བོ། ། ཞེས་ཇི་སྐད་
གསུངས་པ་ལྟར། སྡུག་བསྔལ་བདེན་པའི་གཙོ་བོ་ཉེ་བར་ལེན་པའི་
ཕུང་བོ་དེ་ནི་རེས་འགའ་སྐྱེས་པར་དམིགས་པའི་ཕྱིར་ན་མི་རྟག་་་་
པའོ། ། དེ་ནི་ཉེས་པའི་རྟེན་ཡིན་པའི་ཕྱིར་དང་། རང་རྒྱུ་ལས
ཉོན་གྱིས་གཞན་དབང་ཅན་ཡིན་པའི་ཕྱིར་ན་ཡང་སྡུག་བསྔལ་བ་ཡིན་
ནོ། ། དེའི་ངོ་བོ་གང་ཟག་གི་བདག་ཏུ་གྲུབ་པ་མིན་པས་སྡུག་་
བདེན་བདག་ཏུ་མེད་པ་དང་། བདག་དེས་སྡུག་བདེན་ལ་དབང་
བསྒྱུར་བའམ་བྱིན་གྱིས་བརླབས་པའང་མིན་པས་སྡུག་བདེན་བདག་
གིས་སྟོང་བ་དང་། བདག་དེ་སྡུག་བདེན་གྱི་རྒྱུ་མིན་པས་དེ་ལ་བྱིན་
གྱིས་རློབ་པ་བོ་ཡང་མིན་ནོ། །དབུ་མ་འཇུག་པ་ལས། ཟ་བོ་རྟོགས་
དངོས་བྱེད་པོ་མིན་པའི་བདག ། ཅེས་གསུངས་པ་ལྟར། བདག་
དེ་ཁྱོད་ཀྱིས་རྟག་པར་འདོད་པས་རྟག་པའང་འབྲས་བུ་ཇི་ལྟར་སྐྱེ་
བྱེད་ཡིན། དེ་ཕྱིར་བདག་ཤེས་རིག་པའི་སྐྱེས་བུ་གཅིག་པུ་ལས་
འབྲས་བུ་དུ་མ་ནི་དུས་སྔ་ཕྱི་ཐ་དད་པར་སྐྱེ་བར་མི་འགྱུར་རོ། །རྒྱུ་
གཞན་པ་དག་ནི་ཚོགས་ན་ཡང་འབྲས་བུ་དག་ནི་དུས་ཐམས་ཅད་དུ་
སྐྱེ་བ་མེད་པའི་ཕྱིར། འབྲས་བུ་དག་ལ་རྒྱུ་གཞན་ཡོད་པར་རྗེས་སུ་
དཔོག་པར་འགྱུར་ན། རྒྱུ་འབྲས་རྗེས་སུ་འགྲོ་ལྡོག་གི་ཚུལ་དེ་ནི་
རྟག་པ་རྣམས་ལ་ཡོད་པ་མིན་ནོ།།།།མངོན་པ་ཀུན་བཏུས་ལས།
སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་བའི་
གནས་ཀྱིས་ཀྱང་རིག་པར་བྱའོ། ། ཞེས་གསུངས་པ་ལྟར། ཕྱི་
ནང་གི་ཟག་བཅས་ཐམས་ཅད་སྡུག་བསྔལ་གྱི་བདེན་པ་ཡིན་ལ། དེ་
ལ་ཡང་མཛོད་ལས། ཡིད་འོང་ཡིད་དུ་མི་འོང་དང་། །དེ་ལས་་
261

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཞན་ཟག་བཅས་རྣམས་ཉིད། །སྡུག་བསྔལ་ཉིད་གསུམ་ལྡན་པའི་
ཕྱིར། །ཅི་རིགས་མ་ལུས་སྡུག་བསྔལ་ལོ། ། ཞེས་གསུངས་པ་ལྟར།
སྡུག་བསྔལ་གྱི་སྡུག་བསྔལ་དང༌། འགྱུར་བའི་སྡུག་བསྔལ་དང་།
ཁྱབ་པ་འདུ་བྱེད་ཀྱི་སྡུག་བསྔལ་དང་གསུམ་ཡོད་པ་ལས། དང་བོ་
ནི། ཚོར་བ་སྡུག་བསྔལ་ཐམས་ཅད་ཡིན་ཏེ། སྐྱེས་ཙམ་ཉིད་ནས་
སྡུག་བསྔལ་གྱི་ངོ་བོར་སྐྱེ་བའི་ཕྱིར། གཉིས་པ་ནི། འདོད་པའི་
ཟག་བཅས་ཀྱི་ཚོར་བ་བདེ་བ་ལྟ་བུ་སྟེ། རང་གི་ངོ་བོ་བདེ་བ་ཡིན་
ཡང་རྐྱེན་ཅུང་ཟད་ཙམ་གྱིས་སྡུག་བསྔལ་གྱི་ངོ་བོར་འགྱུར་བའི་ཕྱིར།
གསུམ་པ་ནི། ཟག་བཅས་ཀྱི་ཚོར་བ་བཏང་སྙོམས་ཏེ། དེ་ཁམས་
གསུམ་ལ་ཁྱབ་ཅིང་སྡུག་བསྔལ་འདུ་བར་བྱེད་པའི་ཕྱིར། ཕྱི་མ་
གཉིས་སྡུག་བསྔལ་དངོས་མིན་ཡང་། སྡུག་བསྔལ་གྱི་མིང་གིས་་་་
གསུང་པའི་དགོས་པ་ནི། སློབ་དཔོན་དབྱིག་གཉེན་གྱིས། གང་
གི་ཚེ་ཚོར་བའི་ཕྱོགས་གཅིག་སྡུག་བསྔལ་གྱི་རང་བཞིན་ཡིན་པ་དེའི་
ཚེ། ཇི་ལྟར་ན་འདུ་བྱེད་ཟག་པ་དང་བཅས་པ་ཐམས་ཅད་སྡུག་
བསྔལ་ཞེས་བརྗོད་ཅེ་ན། རྣམ་པར་འགྱུར་བ་དང་མི་རྟག་པའི་ཆོས་
ཅན་ཡིན་པའི་ཕྱིར་རྣམ་གྲངས་ཀྱིས་ནི་སྡུག་བསྔལ་ཉིད་ཡིན་ནོ། །
དེ་ལ་བདེ་བར་མཐོང་ན་ནི་འདོད་ཆགས་ཅན་རྣམས་དེའི་རོ་མྱོང་
བར་བྱེད་པའི་ཕྱིར་འཆིང་བར་འགྱུར་ལ། སྡུག་བསྔལ་དུ་མཐོང་ན་
ནི་དེ་ལ་ཆགས་དང་བྲལ་བའི་ཕྱིར་ཐར་བར་འགྱུར་བས། བཅོམ་
ལྡན་འདས་ཀྱིས་འདི་ཇི་ལྟར་མཐོང་ན་ཐར་བར་འགྱུར་བ་དེ་ཁོ་ན་
བཞིན་དུ་བལྟ་བར་བཀའ་སྩལ་བ་ཡིན་ནོ། ། ཞེས་གསུངས་པ་
ལྟར་རོ། ། སྡུག་བསྔལ་བརྒྱད་ནི་འདོད་པ་བཙལ་ནས་མ་རྙེད་
པས་དབུལ་ཕོངས་ཀྱི་སྡུག་བསྔལ་སྐྱེ་བ་དང་། རྒ་བ་དང་། ན་བ་
262

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དང་། འཆི་བ་དང་། དགྲ་མི་སྡུག་པ་ཕྲད་པ་དང་། གཉེན་
སྡུག་པ་དང་བྲལ་བ་དང་། ཉེར་ལེན་གྱི་ཕུང་བོའི་ཚ་གྲང་སོགས་ཀྱི་
སྡུག་བསྔལ་ལོ། ། གཉིས་པ་ཀུན་འབྱུང་གི་རྣམ་པ་ལ་བཞི་ལས།
དང་བོ་རྒྱུའི་རྣམ་པ་ནི། རེས་འགའ་བ་ཉིད་ཡིན་པས་ན། །སྡུག་
བསྔལ་འདི་རྒྱུ་བཅས་ཉིད་གྲུབ། །རྒྱུ་མེད་གཞན་ལ་མི་ལྟོས་ཕྱིར། །
རྟག་ཏུ་ཡོད་པའམ་མེད་པར་འགྱུར། །ཇི་ལྟར་ཚེར་མ་ལ་སོགས་ཀྱི།
རྣོ་བ་ཉིད་སོགས་རྒྱུ་མེད་པ། །དེ་ལྟར་འདི་དག་རྒྱུ་མེད་འགྱུར། །
ཞེས་ནི་ཁ་ཅིག་རབ་ཏུ་བརྗོད། །གང་ཡོད་ཉིད་ན་གང་སྐྱེས་པའམ། །
གང་འགྱུར་ན་ཡང་རྣམ་འགྱུར་བ། ། དེ་ནི་དེ་རྒྱུ་རབ་ཏུ་བརྗོད།
བདེ་ནི་དེ་རྣམས་ལ་ཡང་ཡོད། །རེག་པ་གཟུགས་རྒྱུ་ཉིད་ཡིན་ཕྱིར། །
མཐོང་བ་ལ་ནི་རྒྱུ་མཚན་ཡིན། །ཞེས་བྱུང་། སྡུག་བསྔལ་གྱི་བདེན་
པ་ནི་རེས་འགའ་བ་ཉིད་ཡིན་པས་ན་སྡུག་བསྔལ་གྱི་བདེན་པ་འདི་ལ་
རྒྱུ་དང་བཅས་པ་ཉིད་དུ་གྲུབ་བོ། ། ཁོ་ན་རེ། སྡུག་བདེན་རྒྱུ་
མེད་ལས་སྐྱེས་པ་ཡིན་ནོ་ཞེ་ན། མི་འཐད་དེ། དེ་ལྟར་རྒྱུ་མེད་
པར་སྐྱེན་མྱུ་གུ་སོགས་སྐྱེ་བ་རྒྱུ་གཞན་ལ་མི་ལྟོས་པའི་ཕྱིར་དུས་རྟག་ཏུ་
ཇི་ཡོད་པའམ་ཡང་ན་གཏན་དུ་མེད་པར་འགྱུར་རོ། ། ལྟར་་་་་
འཇིག་རྟེན་ན་ཚེར་མ་ལ་སོགས་པ་རྣམས་ཀྱི་རྩེ་མོ་རྣོ་བ་ཉིད་དང་།
སྲན་མ་རིལ་རིལ་བོ་ལ་སོགས་པ་དེ་ལྟར་གྱུར་བའི་རྒྱུ་མེད་པ་དེ་ལྟར།
དངོས་པོ་འདི་དག་ཀྱང་རྒྱུ་མེད་ལས་སྐྱེ་བར་འགྱུར་བ་ཡིན་ནོ་ཞེས་ནི་
རྒྱང་འཕེན་པ་ཁ་ཅིག་རབ་ཏུ་བརྗོད་དོ། །ཚེར་མའི་རྣོ་བ་སོགས་ཀྱི་རྒྱུ་
ཡོད་དེ། །འཇིག་རྟེན་ན་རྒྱུ་གང་ཞིག་ཡོད་པ་ཉིད་ན་འབྲས་བུ་གང་
ཞིག་སྐྱེས་པའམ། རྒྱུ་གང་ཞིག་རྣམ་པར་འགྱུར་ན་ཡང་འབྲས་བུ་
རྣམ་པར་འགྱུར་བ་དེ་ནི་དེ་ཡི་རྒྱུ་ཡིན་པར་རབ་ཏུ་བརྗོད་དེ། རྒྱུ་སྣ་
263

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཚོགས་པ་དེ་ནི་ཚེར་མ་དང་རྨ་བྱའི་མདོངས་ལ་སོགས་པའི་དངོས་པོ་
དེ་རྣམས་ལ་ཡང་ཡོད་དོ། ། ཇི་སྐད་དུ། རྨ་བྱའི་མདོངས་ནི་
གཅིག་པུའི་ཡང་། །རྒྱུ་ཡི་རྣམ་པ་ཐམས་ཅད་ནི། །ཀུན་མཁྱེན་མིན་
པའི་ཤེས་བྱ་མིན། །དེ་ཤེས་པས་ནི་ཀུན་མཁྱེན་སྟོབས། །ཞེས་་་་་་་
གསུངས་པ་ལྟར་རོ། ། དེ་ལ་ཁོ་ན་རེ པད་མའི་རེག་བྱ་ཆོས་
ཅན། པད་མའི་གཟུགས་འཛིན་དབང་ཤེས་ཀྱི་རྒྱུ་ཉིད་ཡིན་པར་
ཐལ། ཁྱོད་ཡོད་ན་དེ་སྐྱེ་ལ་མེད་ན་མི་སྐྱེ་བའི་ཕྱིར་ཞེ་ན། པད་
མའི་རེག་བྱ་སྔ་མ་པད་མའི་གཟུགས་ཕྱི་མའི་རྒྱུ་ཉིད་ཡིན་པའི་ཕྱིར་ན།
པད་མའི་གཟུགས་མཐོང་བའི་མིག་ཤེས་ལ་ནི་བརྒྱུད་པའི་རྒྱུ་མཚན་
ནམ་རྒྱུ་ཡིན་ནོ། ། གཉིས་པ་ཀུན་འབྱུང་གི་རྣམ་པ་ནི། རྟག་
རྣམས་བཀག་ཕྱིར་དབང་ཕྱུག་ལ། །སོགས་པ་ལས་ཀྱང་སྲིད་མིན་
ཏེ། །ནུས་མེད་ཕྱིར་རོ། ། ཞེས་བྱུང་། རྟག་པ་རྣམས་ཀྱིས་རྒྱུ་
བྱེད་པ་སྔར་བཀག་ཟིན་པའི་ཕྱིར་ན།-རྟག་པ་རང་བྱུང་གི་དབང་
ཕྱུག་ལ་སོགས་པ་དག་ལས་ཀྱང་འཇིག་རྟེན་དང་སྲིད་པ་སྐྱེས་པ་མིན་
ཏེ། རྟག་པ་ལ་སྲིད་པ་སྐྱེད་པའི་ནུས་པ་མེད་ཕྱིར་རོ། ། གསུམ་
པ་རབ་སྐྱེ་ནི། དེ་ཡི་ཕྱིར། །སྲིད་འདོད་རྒྱུ་ཡིན་གང་གི་ཕྱིར་། མི་
རྣམས་ཡུལ་གྱི་ཁྱད་པར་ནི། །ཡོངས་འཛིན་དེ་ཐོབ་བསམ་པས་་་་་
བྱས། །དེ་ནི་སྲིད་འདོད་གང་ཕྱིར་ཡང༌། །སྲོག་ཆགས་བདེ་སྡུག་ཐོབ་
པ་དང་། །འདོར་འདོད་འཇུག་པ་དེ་དག་ནི། །འདོད་དང་འཇིག་
སྲེད་ཡིན་པར་འདོད། །ཅེས་བྱུང་། རྒྱུ་རྟག་པ་ལས་འབྲས་བུ་སྐྱེ་མི་
སྲིད་པ་དེ་ཡི་ཕྱིར། སྲིད་པ་མངོན་པར་འདོད་པའི་སྲིད་སྲེད་ནི་
ཉེར་ལེན་གྱི་ཕུང་བོའི་རྒྱུ་ཡིན་ཏེ། རྒྱུ་མཚན་གང་གི་ཕྱིར་ན། མི་
རྣམས་ཀྱི་གནས་ལུས་ལོངས་སྤྱོད་སོགས་ལོངས་སྤྱོད་ཡུལ་གྱི་ཁྱད་པར་
264

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ནི་ཡོངས་སུ་འཛིན་ཅིང་སྲིད་པ་དེ་ཐོབ་པར་འདོད་པའི་བསམ་པས་
བྱས་པ་ཡིན་པའི་ཕྱིར། སྐབས་འདིར་སྲིད་འདོད་ཅེས་པ་སྲེད་པ་
དང༌། ཡོངས་འཛིན་ཞེས་པ་ལེན་པ་ལ་བཤད་དོ། ། འཇིག་རྟེན་
གྱི་གནས་ལུས་ལོངས་སྤྱོད་འདོད་པའི་བསམ་པ་དེ་ནི་སྲིད་པའི་འདོད་
ཆགས་ཡིན་ན། འོ་ན་མདོ་ལས། ཀུན་འབྱུང་འཕགས་པའི་་་་
བདེན་པ་གང་ཞེ་ན། སྲེད་པ་ཡང་འབྱུང་བ་ཅན་དགའ་བའི་འདོད་
ཆགས་དང་བཅས་པ་དེ་དང་དེ་ལ་མངོན་པར་དགའ་བའི་ངང་ཚུལ་
ཅན་འདི་ལྟ་སྟེ། འདོད་པའི་སྲེད་པ་དང་། འཇིག་པའི་སྲེད་པ་
དང་། སྲིད་པའི་སྲེད་པའོ། ། ཞེས་སྲེད་པ་གསུམ་གསུངས་པ་
དང་འགལ་ལོ་ཞེ་ན། མི་འགལ་ཏེ། རྒྱུ་མཚན་གང་གི་ཕྱིར་ཞེ་ན།
སྐྱེ་གནས་ཀྱི་ཡུལ་དོན་དུ་གཉེར་བའི་སྲེད་པ་དེ་ནི་སྲིད་པའི་སྲེད་པ་
དང་། ཡང་སྲོག་ཆགས་རྣམས་ཀྱི་བདེ་བ་དང་སྡུག་བསྔལ་རིམ་པ་
བཞིན་ཐོབ་པར་འདོད་པ་དང་། འདོར་བར་འདོད་པའི་བསམ་
པའི་ཡུལ་དེ་དང་དེ་ལ་འཇུག་པ་དེ་དག་ནི། རིམ་པ་བཞིན་འདོད་
པའི་སྲེད་པ་དང་། འཇིག་པའི་སྲེད་པ་ཡིན་པར་འདོད་དོ། །
བཞི་བ་རྐྱེན་གྱི་རྣམ་པ་ལ་གཉིས། དངོས་དང་རྩོད་པ་སྤོང་བའོ། །
དང་བོ་ནི། བདག་ཏུ་ཆགས་པའི་རྒྱུ་ཉིད་ལས། །བདེ་མིན་བདེ་
བར་འདུ་ཤེས་པས། །ཀུན་ལ་རབ་ཏུ་འཇུག་འགྱུར་བ། །དེ་ཕྱིར་སྲེད་
པ་སྲིད་རྟེན་ཡིན། །ཆགས་བྲལ་སྐྱེས་པ་མ་མཐོང་ཕྱིར། །ཞེས་ནི་སློབ་
དཔོན་རྣམས་ཀྱིས་གསུངས། །ལུས་མེད་ཆགས་པ་མ་མཐོང་ཕྱིར། །
ལུས་ལས་ཀྱང་ནི་འདོད་ཆགས་འབྱུང་། །རྒྱུ་མཚན་ཁས་བླངས་ཕྱིར་
ན་འདོད། །ཉེར་ལེན་ཉིད་ནི་བསལ་བ་ཡིན། །རིགས་འདི་རྗེས་སུ་
འདོད་ན་ནི། །རང་ཉིད་རང་འདོད་ལ་གནོད་འགྱུར། །གལ་ཏེ་སྐྱེ་ལ་
265

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆགས་མཐོང་ཕྱིར། །སྐྱེ་དང་ལྷན་ཅིག་འབྱུང་ཞེ་ན། །སྐལ་མཉམ་སྐྱེ་
ཕྱིར་སྔར་གྲུབ་ཡིན། །ཞེས་བྱུང་། བདག་ཏུ་ཆགས་པའི་རྒྱུ་ཉིད་
ལས་བདེ་བ་མིན་པ་ལ་བདེ་བར་ཕྱིན་ཅི་ལོག་ཏུ་འདུ་ཤེས་པས་ཡུལ་
ཀུན་ལ་རབ་ཏུ་འཇུག་པར་འགྱུར་བ་དེ་ཡི་ཕྱིར། སྲེད་པ་ནི་སྲིད་
པའི་རྟེན་ཡིན་ནོ། ། དེ་ཡང་ཡིན་ཏེ། འདོད་ཆགས་དང་བྲལ་བ་
ནི་སྲིད་པར་སྐྱེས་པ་མ་མཐོང་བའི་ཕྱིར། ཞེས་ནི་སྔོན་གྱི་སློབ་་་་་
དཔོན་རྣམས་ཀྱིས་གསུངས་པའི་ཕྱིར་རོ། ། ཁོ་ན་རེ། ལུས་མེད་
པ་ལ་ཆགས་པ་སྐྱེ་བ་མ་མཐོང་བའི་ཕྱིར་ན། ལུས་ལས་ཀྱང་ནི་་
འདོད་ཆགས་འབྱུང་བར་འགྱུར་རོ་ཞེ་ན། ལུས་ཀྱི་ཉེར་ལེན་བྱས་ཏེ་
འདོད་ཆགས་འབྱུང་བ་མིན་ཡང་། ལུས་ནི་ཆགས་པའི་ལྷན་ཅིག་
བྱེད་རྐྱེན་གྱི་རྒྱུ་མཚན་ཏུ་ཁོ་བོ་ཅག་གིས་ཁས་བླངས་པའི་ཕྱིར་ན།
ལུས་ལས་འདོད་ཆགས་སྐྱེ་བར་འདོད་དོ། ། དེའི་ཕྱིར་གོང་དུ་
ལུས་ཉིད་ཡིད་བློའི་རྒྱུར་བཀག་པ་ཡང་། ལུས་ནི་ཡིད་བློའི་ཉེར་
ལེན་གྱི་རྒྱུ་ཡིན་པ་ཉིད་ནི་བསལ་བ་སྟེ་བཀག་པ་ཡིན་ནོ། ། ལུས་
འདོད་ཆགས་ཀྱི་རྒྱུ་ཡིན་པའི་རིགས་པ་འདི་ཡི་རྗེས་སུ་འབྲངས་ནས་
ལུས་ཉིད་འདོད་ཆགས་ཀྱི་ཉེར་ལེན་གྱི་རྒྱུར་འདོད་ན་ནི། རྒྱང་
འཕེན་རང་ཉིད་ཀྱིས་རང་གི་འདོད་པ་སྐྱེ་བ་སྔ་ཕྱི་མེད་པར་སྒྲུབ་པའི་
རིགས་པ་ལ་གནོད་པར་འགྱུར་རོ། ། གལ་ཏེ་ལུས་ཕུང་སྐྱེས་ནས་
རིང་བོ་མ་ལོན་པ་ལ་ཡང་ཆགས་པ་སྐྱེས་པ་མཐོང་བའི་ཕྱིར་ན།
ལུས་སྐྱེ་བ་དང་ཆགས་པ་སྐྱེས་པ་ལྷན་ཅིག་འབྱུང་ངོ་ཞེ་ན། དེ་ལྟར་
ན་འདོད་ཆགས་དེ་ཉིད་སྐལ་མཉམ་གྱི་རྒྱུ་ལས་སྐྱེས་པའི་ཕྱིར་ན
དེའི་རིགས་འདྲའི་རྒྱུ་སྐྱེས་པ་སྔར་གྲུབ་པ་ཡིན་པར་འདོད་དགོས་
སོ། ། གཉིས་པ་རྩོད་པ་སྤོང་བ་ནི། མི་ཤེས་སྲིད་པའི་རྒྱུ་ཡིན་
266

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཡང་། །མ་བརྗོད་སྲེད་པ་ཉིད་བཤད་པ། །རྒྱུན་ནི་འཕེན་པར་བྱེད་
ཕྱིར་དང་། །དེ་མ་ཐག་ཕྱིར་ལས་ཀྱང་མིན། །དེ་ཡོད་ན་ཡོད་མེད་
ཕྱིར་རོ། ། ཞེས་བྱུང་། སྐབས་འདིར་ཐོག་མའི་མ་རིག་པ་དང་
གཉིས་པ་འདུ་བྱེད་ཀྱི་ལས་དག་སྲིད་པའི་རྒྱུར་མི་འཆད་པར། སྲེད་
པ་ཉིད་འཁོར་བའི་རྒྱུར་འཆད་པའི་རྒྱུ་མཚན་ཅི་ཞེ་ན། མི་ཤེས་
པའི་མ་རིག་པ་ནི་སྲིད་པའི་རྒྱུ་ཡིན་ཡང་། ཀུན་འབྱུང་བདེན་པ་
བཤད་པའི་སྐབས་འདིར་མ་བརྗོད་པའི་རྒྱུ་མཚན་ནི། ཡན་ལག་
དང་བོ་གཉིས་ནི་ཡང་སྲིད་ཕྱི་མའི་རིང་བའི་རྒྱུ་ཡིན་ཞིང་། ཀུན་
འབྱུང་བདེན་པ་བཤད་པའི་སྐབས་འདིར་སྲེད་པ་ཉིད་སྡུག་བདེན་གྱི་
རྒྱུའི་གཅོ་བོར་བཤད་པ་ནི། སྲེད་པས་སྲིད་པའི་རྒྱུན་ནི་འཕེན་པར་
བྱེད་པའི་ཕྱིར་དང་། སྲིད་པ་དེ་མ་ཐག་ཏུ་འགྲུབ་བྱེད་ཀྱང་ཡིན་
པའི་ཕྱིར་ནའོ། ། འདུ་བྱེད་ཀྱི་ལས་ཀྱང་སྲེད་པ་ལྟ་བུའི་འཁོར་
བའི་རྒྱུའི་གཙོ་བོ་མིན་ཏེ། 《སྲེད་པ་དེ་ཡོད་ན་ལས་གསོག་པ་ཡོད་ལ་
སྲེད་པ་མེད་ན་འཕེན་བྱེད་ཀྱི་ལས་ཡོད་ཀྱང་འཁོར་བར་སྐྱེ་བའི་ངེས་
་པ་མེད་པའི་ཕྱིར་རོ། ། དེས་ན་སྲེད་པ་ནི། སྡུག་བསྔལ་བདེན་
པའི་རྒྱུ་རྣམས་ཀྱི་གཙོ་བོ་རྩ་བ་ལྟ་བུ་ཡིན་པའི་ཕྱིར་དང་། སྡུག་
བསྔལ་ཀུན་འབྱུང་བའི་གནས་ཡིན་པའི་ཕྱིར་དང་། སྲེད་པ་ལས་
སྡུག་བསྔལ་དྲག་པོ་ཪབ་ཏུ་སྐྱེ་བའི་ཕྱིར་དང་། རང་འབྲས་སྡུག་
བསྔལ་གྱི་ལྷན་ཅིག་བྱེད་རྐྱེན་ཡིན་པའི་ཕྱིར་ན། རིམ་པ་བཞིན་ཀུན་
འབྱུང་བདེན་པའི་རྣམ་པ་རྒྱུ་དང་། ཀུན་འབྱུང་དང་། རབ་སྐྱེ་
དང་། རྐྱེན་གྱི་རྣམ་པ་བཞི་ཡིན་ནོ། ། གསུམ་པ་འགོག་པའི་
བདེན་པའི་རྣམ་པ་ལ་གསུམ། འགོག་པ། ཞི་བ། གྱ་ནོམ་པའི་
རྣམ་པ་བཤད་པའོ། །དང་བོ་ནི། དེ་ནི་གཏན་དུ་བ་མིན་ཏེ། ། རྒྱུ་
267

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་གེགས་སོགས་སྲིད་ཕྱིར་རོ། །འཁོར་ཕྱིར་ཐར་བ་མེད་ཅེ་ན། །མ་
ཡིན་འདོད་དང་མ་གྲུབ་ཕྱིར། །ཇི་སྲིད་འདོད་ཆགས་མ་བཅོམ་
ཞིང་། །དེ་ནི་ཡོངས་སུ་གདུང་གྱུར་བ།།དེ་སྲིད་སྡུག་བསྔལ་སྒྲོ་་་་
བཏགས་ནས། །རང་བཞིན་དུ་ནི་གནས་པ་མེད། །གྲོལ་བ་བོ་ནི་མེད་
ན་ཡང་། །ལོག་པར་སྒྲོ་བཏགས་གཞོམ་ཕྱིར་བརྩོན། །འདོད་ཆགས་
བྲལ་བའི་གནས་པ་ནི།།། བརྩེ་བའམ་ཡང་ན་ལས་ཀྱིས་ཡིན། །
འཕངས་ལ་ལྡོག་མེད་འདོད་ཕྱིར་རོ། །སྲིད་པའི་སྲེད་ལས་རྣམ་་་་་
བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་
ཟད་ཕྱིར་རོ།།ཞེས་བྱུང་། སྡུག་བསྔལ་དེ་ནི་གཏན་དུ་བ་མིན་ཏེ།
སྡུག་བསྔལ་གྱི་རྒྱུ་ལ་གེགས་བྱེད་པ་སོགས་སྲིད་པའི་ཕྱིར་རོ། ། ཁོ་
ན་རེ། སེམས་ཅན་རྣམས་དུས་རྟག་ཏུ་འཁོར་བར་འཁོར་བའི་ཕྱིར་
ན། འཁོར་བ་ལས་གཏན་དུ་ཐར་བ་མེད་ཅེས་ཟེར་ན། འདིའི་
ཐལ་འགྱུར་ནི། གང་ཟག་གི་བདག་ཆོས་ཅན། འཁོར་བ་ལས་
ཐར་བ་མེད་པར་ཐལ།། འཁོར་བའི་ཆོས་ཅན་ཡིན་པའི་ཕྱིར།
ཞེས་པའོ། ། ཐལ་འགྱུར་དེས་སངས་རྒྱས་པ་ལ་གནོད་པ་མ་ཡིན་
ཏེ། དེ་ལ་འདོད་ལན་དང་རྟགས་མ་གྲུབ་ཀྱི་ལན་ཐེབས་པའི་ཕྱིར།
འཁོར་བ་ལས་གྲོལ་བ་བོ་བདག་མེད་ན་ལམ་ལ་འབད་པ་དོན་མེད་དོ་
ཞེ་ན། སོ་སོ་སྐྱེ་བོ་རྣམས་ནི་ཇི་སྲིད་བདག་ལ་ཆགས་པ་མ་བཅོམ་
ཞིང་། དེ་ལ་ནི་སྡུག་བསྔལ་གྱིས་ཡོངས་སུ་གདུང་བར་གྱུར་བ་དེ་
སྲིད་དུ། སྡུག་བསྔལ་ལ་བདེ་བར་སྒྲོ་བཏགས་ནས་བདེ་བའི་རང་
བཞིན་དུ་ནི་གནས་པ་མེད་པའི་ཕྱིར། གྲོལ་བ་བོ་གང་ཟག་གི་་་་
བདག་ནི་མེད་ན་ཡང་། དེ་ཡོད་པར་ལོག་པར་སྒྲོ་བཏགས་ཏེ་་་་
བདག་ཏུ་འཛིན་པ་དེ་གཞོམ་པའི་ཕྱིར་དུ་ལམ་ལ་བརྩོན་པར་བྱ་་་་
268

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དགོས་པས་སོ། ། དགྲ་བཅོམ་པས་སྲེད་པ་སྤངས་པའི་ཕྱིར་འཁོར་
བའི་གནས་སུ་སྐད་ཅིག་ཀྱང་མི་གནས་པར་འགྱུར་རོ་ཞེ་ན། འདོད་
ཆགས་དང་བྲལ་བའི་དགྲ་བཅོམ་པ་འཁོར་བར་གནས་པ་ནི།
འདོད་སྲེད་ཀྱི་དབང་གིས་གནས་པ་མིན་ནོ། ། འོ་ན་ཅི་ཞེ་ན།
སེམས་ཅན་རྣམས་ལ་སྙིང་བརྩེ་བའམ། ཡང་ན་རང་གི་ལས་ཀྱིས་
འཁོར་བར་གནས་པ་ཡིན་ཏེ། སྔོན་གྱི་ལས་ཀྱིས་འཕངས་པ་ལ་རང་.
དགར་ལྡོག་པ་མེད་པའི་ཕྱིར་རོ། ། སྲིད་པའི་སྲེད་པ་ལས་རྣམ་
པར་བརྒལ་བའི་དགྲ་བཅོམ་པའི་རྒྱུད་ལ་ཡང་སྲིད་ཕྱི་མ་འཕེན་བྱེད་
ཀྱི་ལས་ཡོད་ཀྱང་། ལས་དེས་སྐྱེ་སྲིད་གཞན་འཕེན་ནུས་པ་མ་ཡིན་
ཏེ། ལས་དེ་དང་ལྷན་ཅིག་བྱེད་པའི་རྐྱེན་སྲེད་པ་དང་ལེན་པ་ཟད་
པར་སྤངས་པའི་ཕྱིར་རོ། ། གཉིས་པ་ཞི་བའི་རྣམ་པ་ནི། སྡུག་
བསྔལ་ཤེས་ལ་འགལ་མེད་པའི། །འདུ་བྱེད་སྔ་མ་འཇུག་པ་ཅན། །
དངོས་ཆོས་བརྩེ་བ་སྐྱེ་བ་དེ། །སེམས་ཅན་རྗེས་འབྲེལ་ཅན་མ་ཡིན། །
དེ་བདག་མིན་པའི་ཆོས་ལ་ནི། །བདག་གཞན་སྒྲོ་འདོགས་པ་ལས་
ཆགས། །སྡུག་བསྔལ་རྒྱུན་རིག་ཙམ་ལས་ནི། །བརྩེ་བ་སྐྱེ་བར་འགྱུར་
བ་ཡིན། །གཏི་མུག་ཉེས་པའི་རྩ་བ་སྟེ། །དེ་ཡང་སེམས་ཅན་འཛིན་
པ་ཡིན། །དེ་མེད་ཉེས་རྒྱུ་ལས་ཁྲོ་མིན། །དེས་ན་བརྩེ་བ་ཉེས་མེད་
་་་་་་་་་འདོད། ། གྲོལ་མེད་མ་ཡིན་སྔོན་འདུ་བྱེད། །ཟད་ནས་གཞན་
མཚམས་མི་སྦྱོར་ཕྱིར། །འདུ་བྱེད་ནུས་པ་མ་ཟད་ན། །གང་དེ་གནས་
པ་ཉེས་མེད་ཉིད། །སྙིང་རྗེ་དམན་པ་ཉིད་ཕྱིར་ཡང༌། །གནས་པའི་
འབད་རྩོལ་ཆེན་པོ་མེད། །གང་དག་བརྩེ་བ་ཆེན་པོ་བ། ། གཞན་
གྱི་ངོར་ནི་བཞུགས་པ་ཡིན། །གལ་ཏེ་འཇིག་ཚོགས་ལྟ་བྲལ་ཕྱིར། །
ལམ་དང་བོར་ནི་སྲིད་མེད་འགྱུར། །ལྷན་ཅིག་སྐྱེས་པ་མ་སྤངས་་་
269

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཕྱིར། །སྤངས་ནའང་སྲིད་པ་ག་ལ་ཡོད། །བདེ་བར་འགྱུར་བའམ་
སྡུག་བསྔལ་བར། །མ་གྱུར་ཅིག་ཅེས་འདོད་པ་ན། །ངའོ་སྙམ་པའི་བློ་
གང་དེ། །སེམས་ཅན་ལ་ལྟ་ལྷན་ཅིག་སྐྱེས། །ང་ཞེས་མཐོང་བ་མེད་
པར་ནི། །འགའ་ཡང་བདག་ལ་ཆགས་མ་ཡིན། །བདག་ལ་སྲིད་པ་
མེད་པར་ཡང་། །བདེ་བ་འདོད་པས་མངོན་རྒྱུག་མིན། །ཞེས་བྱུང་།
བཅོམ་པ་ཆོས་ཅན། བདག་འཛིན་མ་སྤངས་པར་ཐལ།དགྲ་
བརྩེ་ལྡན་ཡིན་པའི་ཕྱིར་ཞེ་ན། སྡུག་བསྔལ་མངོན་སུམ་དུ་ཤེས་པ་
ལ། འགལ་ཟླ་མེད་པའི་འདུ་བྱེད་སྔ་མ་དག་གི་རྗེས་སུ་འཇུག་པ་
ཅན་གྱི་དངོས་པོའི་ཆོས་བརྩེ་བ་སྐྱེ་བ་དེ། སེམས་ཅན་དུ་ལྟ་བ་དང་
རྗེས་སུ་འབྲེལ་བ་ཅན་མ་ཡིན་པས། འདོད་ཆགས་དང་མི་མཚུངས་
ཏེ། འདོད་ཆགས་དང་བརྩེ་བ་དམིགས་རྣམ་མི་མཚུངས་པའི་ཕྱིར།
ཇི་སྐད་དུདུ། ཕར་ཕྱིན་བསྡུས་པ་ལས། གཞན་ལ་ཕན་བྱེད་རོ་
གཅིག་བྱམས་པ་ལ། །འདོད་ཆགས་འགོ་བ་ཡོངས་སུ་སྤངས་པ་་་་
དང་། ། གཞན་གྱི་སྡུག་བསྔལ་མི་བཟོད་སྙིང་རྗེ་ལ། །མྱ་ངན་ཁུར་
གྱིས་ལེ་ལོས་མི་དམའ་དང་། །དགའ་མཆོག་དང་ལྡན་ཡང་དག་་་་
གཡེང་མེད་དང༌། །འགྲོ་དོན་མ་གཡེལ་བཏང་སྙོམས་ཆེན་པོ་དང་། །
ཡོན་ཏན་དེ་དང་དེ་དག་གཉེན་པོའི་ལམ། །ཤེས་རབ་ཆེན་པོས་་
བཀག་པས་རྣམ་པར་མཛེས། །ཞེས་འདྲ་བ་ལྟ་བུའི་སེམས་བྱུང་དག་
མི་འདྲ་བར་གསུངས་པ་ལྟར་ཡིན་ནོ། ། གཙང་བ་དང་བདེ་བ་དེ་
ཡི་བདག་ཉིད་མིན་པའི་ཆོས་ལ་ནི། བདག་དང་གཞན་དུ་སྒྲོར་་་་
འདོགས་པ་ལས་འདོད་ཆགས་སྐྱེ་ལ སེམས་ཅན་སྡུག་བསྔལ་གྱི་
རྒྱུན་རིག་པ་ཙམ་ལས་ནི་བརྩེ་བ་སྐྱེ་བར་འགྱུར་བ་ཡིན་པའི་ཕྱིར།
གཏི་མུག་ནི་ཉེས་པའི་རྩ་བ་སྟེ། དེ་ཡང་སེམས་ཅན་དུ་འཛིན་པ་
270

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
རྣམས་ལ་ཡོད་པ་ཡིན་གྱི། བདག་ཏུ་འཛིན་པ་དེ་མེད་པ་ལ་ཉེས་པ་
དེ་ཡི་རྒྱུ་ལས་བྱུང་བའི་ཁྲོ་བ་སོགས་ཡོད་པ་མིན་ནོ། ། དེས་ན་བརྩེ་
བ་ནི་ཉེས་མེད་དུ་འདོད་དོ། ། དགྲ་བཅོམ་པ་ལས་ཀྱིས་འཁོར་
བར་གནས་པ་ཡོད་ན་དེ་དག་འཁོར་བ་ལས་མ་གྲོལ་བར་འགྱུར་རོ་ཞེ་
ན། དགྲ་བཅོམ་པ་དེ་དག་འཁོར་བ་ལས་གྲོལ་བ་མེད་པ་མ་ཡིན་ཏེ།
དགྲ་བཅོམ་པ་སྔོན་གྱི་འདུ་བྱེད་ལས་ཀྱི་ནུས་པ་ཟད་ནས་སྐྱེ་སྲིད་་
གཞན་ལ་ལས་ཉོན་གྱི་མཚམས་མི་སྦྱོར་བའི་ཕྱིར། སྔོན་གྱི་འདུ་བྱེད་
ལས་ཀྱིས་ཚེ་རིང་དུ་འཕངས་པའི་ནུས་པ་མ་ཟད་ན། གང་ཡང་
དགྲ་བཅོམ་པ་དེ་དག་འཁོར་བར་རིང་དུ་གནས་པ་ལ་ཉེས་པ་མེད་པ་
ཉིད་དེ། དགྲ་བཅོམ་པ་འགའ་ཞིག་གི་བྱུང་བ་ལུང་ལས་འབྱུང་བ་
བཞིན་ནོ།། འོན་ཀྱང་ཉན་རང་དགྲ་བཅོམ་པ་དག་ནི། སྙིང་རྗེ་
དམན་པ་ཉིད་ཀྱི་ཕྱིར་ན་ཡང་དེ་དག་ལ་སེམས་ཅན་གྱི་དོན་དུ་འཁོར་
བར་ཡུན་རིང་བོར་གནས་པའི་འབད་རྩོལ་ཆེན་པོ་ནི་མེད་དོ། །
གང་དག་སེམས་ཅན་ལ་བརྩེ་བོ་ཆེན་པོ་བ་སངས་རྒྱས་བྱང་སེམས་དེ་
དག་ནི། སྐུ་དངོས་ཀྱི་གདུལ་བྱ་ཡོད་ན་སྙིང་རྗེ་དང་སྨོན་ལམ་གྱི་
དབང་གིས་གདུལ་བྱ་གཞན་གྱི་ངོར་ནི་འཇིག་རྟེན་གྱི་ཁམས་འདིར་
ཡུན་རིང་དུ་བཞུགས་པ་ཡིན་ནོ།། གལ་ཏེ་འཇིག་ཚོགས་ལ་ལྟ་བ་
འཁོར་བའི་རྩ་བ་ཡིན་ན། འཕགས་པ་རྒྱུན་དུ་ཞུགས་པ་ཡང་ལྟ་བ་
དེ་དང་བྲལ་བའི་ཕྱིར་ན། འཕགས་ལམ་དང་བོར་ནི་གནས་པ་དག་
ཀྱང་སྲིད་པར་སྐྱེ་བ་མེད་པར་འགྱུར་རོ་ཞེ་ན། རྒྱུན་ཞུགས་ཀྱིས་
འཇིག་ལྟ་སྤངས་པ་རྟགས་མ་གྲུབ་སྟེ། དེ་འཇིག་ལྟ་ཀུན་བཏགས་
སྤངས་ཀྱང་ལྷན་ཅིག་སྐྱེས་པའི་འཇིག་ལྟ་མ་སྤངས་པའི་ཕྱིར།
འཇིག་ལྟ་ཀུན་བཏགས་སྤངས་ནའང་སྲིད་པར་སྐྱེས་པ་ཡོད་དེ།
271 ----

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཔེར་ན། རྒྱུན་ཞུགས་སྲིད་པ་ལན་བདུན་པ་ལྟ་བུའོ། ། འཇིག་
ལྟ་ལྷན་སྐྱེས་སྤངས་ན་སྲིད་པར་སྐྱེས་པ་ག་ལ་ཡོད་དེ། ཁམས་་་་
གསུམ་ལས་འདས་པས་སོ། ། གང་དག་གིས་བདག་བདེ་བར་་་་
འགྱུར་བའམ། སྡུག་བསྔལ་བར་མ་གྱུར་ཅིག་ཅེས་འདོད་པ་ན།
ཕུང་བོ་ལ་མ་ལྟོས་པར་ངའོ་སྙམ་པའི་བློ་གང་ཡིན་པ་དེ་ནི། སེམས་
ཅན་ལ་ལྟ་བའམ་བདག་ལྟ་ལྷན་ཅིག་སྐྱེས་པ་ཡིན་པའི་ཕྱིར། རང་
དབང་བའི་ང་ཞེས་མཐོང་བ་མེད་པར་ནི། འགའ་ཡང་བདག་ལ་
ཆགས་པ་མ་ཡིན་ནོ། ། བདག་ལ་སྲེད་པ་མེད་པར་ཡང་བདག་
ཉིད་བདེ་བ་འདོད་པས་འདུ་བྱེད་ཀྱི་ལས་གསོག་པ་ལ་མངོན་པར་
རྒྱུག་པ་མིན་ནོ། ། གསུམ་པ་གྱ་ནོམ་པའི་རྣམ་པ་ནི། སྡུག་་
བསྔལ་སྐྱེ་བའི་རྒྱུ་ཉིད་ནི། །འཆིང་ཡིན་རྟག་ལ་དེ་གང་ལས། །སྡུག་
བསྔལ་མི་སྐྱེད་རྒྱུ་ཉིད་ནི། །ཐར་ཡིན་རྟག་ལ་དེ་གང་ལས། །མི་རྟག་
ཉིད་དུ་བརྗོད་མེད་གང་། །དེ་ནི་འགའ་ཡིའང་རྒྱུ་མ་ཡིན། །བརྗོད་
བྱ་མིན་ལའང་བཅིངས་དང་ཐར། །ཇི་ལྟ་བར་ཡང་ཡོད་མ་ཡིན། །
གང་གི་རང་བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་
བརྗོད། །དེས་ན་ངོ་ཚའི་ལྟ་བ་འདི། །སྤོངས་ལ་དེ་ལ་རྟག་པར་་་་
སྨྲོས། །ཞེས་བྱུང་། གྱ་ནོམ་པའི་ཐར་བ་ཐོབ་པ་ལ་བདག་རྟག་པ་
བཅིང་གྲོལ་གྱི་གཞིར་དགོས་སོ་ཞེ་ན། དེ་མི་དགོས་ཏེ། སྡུག་
བསྔལ་སྐྱེ་བའི་རྒྱུ་ཉིད་ནི་འཁོར་བར་འཆིང་བྱེད་ཡིན་ལ། རྟག་པ་
ལ་འཆིང་བྱེད་དེ་གང་ལས་ཡོད་དེ་མེད་པའི་ཕྱིར། སྡུག་བསྔལ་མི་
སྐྱེད་པའི་རྒྱུ་ཉིད་ནི་འཁོར་བ་ལས་ཐར་བྱེད་ཡིན་ལ། རྟག་པ་ལ་དེ་
གང་ལས་ཡོད་དེ་མེད་པའི་ཕྱིར། མང་བོས་བཀུར་བ་ཁ་ཅིག་ན་རེ།
རྟག་པ་དང་མི་རྟག་པ་ཉིད་དུ་བརྗོད་དུ་མེད་པའི་བདག་གང་ཡིན་པ་
272

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དེ་ནི་བཅིང་གྲོལ་གྱི་གཞི་ཡིན་ནོ་ཞེ་ན། མི་འཐད་དེ། བརྗོད་མེད་
ཀྱི་བདག་དེ་ནི་འབྲས་བུ་འགའ་ཡིའང་རྒྱུ་མ་ཡིན་ཏེ། མི་རྟག་པར་
བརྗོད་དུ་མེད་པའི་ཕྱིར། དེས་ན་རྟག་མི་རྟག་གང་དུ་བརྗོད་བྱ་
མིན་པ་ལའང་བཅིངས་པ་དང་ཐར་བ་ཇི་ལྟ་བུར་ཡང་ཡོད་པ་མ་ཡིན་
ནོ། ། ཆོས་གང་གི་རང་བཞིན་འཇིག་པ་མེད་པ་དེ་ལ་ནི་མཁས་པ་
རྣམས་ཀྱིས་རྟག་པ་ཞེས་བརྗོད་པ་ཡིན་ནོ། ། དེས་ན་ཁྱེད་ཅག་
གིས་བརྗོད་མེད་ཀྱི་བདག་བཅིང་གྲོལ་གྱི་གཞིར་ལྟ་བའི་ངོ་ཚའི་ལྟ་བ་
འདི་སྤོངས་ལ། གྲངས་ཅན་པ་ལྟར་བདག་དེ་ནི་རྟག་པར་སྨྲོས་ཤིག
མཐོང་སྤང་ཉོན་མོངས་སྤངས་པའི་འགོག་བདེན་ལྟ་བུ་ནི། རྐུན་པོ་
ལྟ་བུའི་མཐོང་སྤང་ཉོན་མོངས་རྣམས་གཏན་དུ་འགོག་པའི་སྒོ་གཏན་
ལྟ་བུ་ཡིན་པའི་ཕྱིར་དང་། མཐོང་སྤང་ཉོན་མོངས་རྣམས་ཉེ་བར་
ཞི་བའི་ངོ་བོ་ཡིན་པའི་ཕྱིར་དང་། མཐོང་སྤང་ཉོན་མོངས་ལས་
གཏན་དུ་ཐར་བའི་ཕན་པ་ད༵ང་དགེ་བའི་ངོ་བོ་ཡིན་པའི་ཕྱིར་དང་།
མཐོང་སྤང་ཉོན་མོངས་ལས་གཏན་དུ་ངེས་པར་འབྱུང་བའི་སོ་སོར་
བརྟག་པའི་འགོག་པ་ཡིན་པའི་ཕྱིར་ན། རིམ་པ་བཞིན། འགོག་
པ། ཞི་བ། གྱ་ནོམ་པ་དང༌། ངེས་པར་འབྱུང་བའི་རྣམ་པ་སྟེ།
འགོག་བདེན་གྱི་རྣམ་པ་བཞི་ཆར་ཡིན་ནོ། ། བཞི་བ་ལམ་གྱི་་་
བདེན་པའི་རྣམ་པ་ལ་གཉིས། རང་ལུགས་ཀྱི་གྲོལ་ལམ་བཤད་པ་
དང་། གཞན་ལུགས་ཀྱི་གྲོལ་ལམ་དགག་པའོ། ། དང་པོ་ལ་་
གསུམ། བདག་མེད་མངོན་སུམ་དུ་རྟོགས་པའི་ཤེས་རབ་གྲོལ་ལམ་
དུ་བསྟན་པ། དེ་ལ་རྩོད་པ་སྤོང་བ། བདག་འཛིན་སྲིད་པའི་རྩ་
བར་བསྟན་པའོ། ། དང་པོ་ནི། བཤད་ཟིན་ལམ་དེ་གོམས་པ་
ལས། །གནས་གྱུར། ཞེས་བྱུང༌། འཁོར་བ་ལས་གྲོལ་བྱེད་ཀྱི་ལམ་
273

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དེ་གང་ཞེ་ན། སྔར་བཤད་ཟིན་པའི་བདག་མེད་མངོན་སུམ་དུ་
རྟོགས་པའི་ལམ་དེ་ཡང་ཡང་གོམས་པ་ལས། འཁོར་བ་ལས་གནས་
གྱུར་བའི་ཐར་བ་ཐོབ་པར་འགྱུར་རོ། ། རྣམ་བཤད་ལས། ཐར་
བ་དོན་གཉེར་གྱི་བློ་བསྐྱེད་པའི་ཐབས་བཤད་པ་ནི་གཞུང་འདི་ཉིད་
མཆོག་ཏུ་གྱུར་ཤེས་གཅིག་ཏུ་སྣང་བས། གཞུང་ལ་ཐོས་བསམ་བྱེད་
པའི་བཤེས་གཉེན་དག་ལ་ཕྱིར་བལྟ་འབའ་ཞིག་ཏུ་མ་སོང་བར་འཁོར་
བ་སྤྱི་དང་བྱེ་བྲག་གི་ཉེས་དམིགས་ལེགས་པར་བསམ་ནས་དེ་ལ་ཡིད་
འབྱུང་བ་ཅི་སྐྱེ་དང་ཐར་བ་ལ་དོན་གཉེར་གྱི་བློ་ཅི་སྐྱེ་བྱ། དེ་ལྟར་
སྐྱེས་པ་ན་ལྷག་པ་ཚུལ་ཁྲིམས་ཀྱི་བསླབ་པ་གཞིར་བཟུང་། ལྷག་པ་
སེམས་ཀྱི་བསླབ་པའི་ཡང་ཅི་ཙམ་བློ་དང་འཚམ་པ་དེ་ལ་ནན་ཏན་
བྱས་ནས། དེ་ནས་ལེའུ་འདིར་བཤད་པའི་གང་ཟག་གི་བདག་མེད་
དང་འོག་ནས་འཆད་པའི་ཆོས་ཀྱི་བདག་མེད་རིགས་པས་ལེགས་པར་
གཏན་ལ་ཕབ་ནས་བསྒོམ། དེ་ལྟར་བྱས་ན་བསྟན་བཅོས་ལ་ཐོས་
བསམ་བྱས་པ་དོན་ཆེན་པོ་དང་ལྡན་ཞིང་། རང་གི་དལ་འབྱོར་གྱི་
རྟེན་ལ་སྙིང་བོ་ལེགས་པར་ལོན་པ་ཡིན་པས་ཚུལ་དེ་ལ་འབད་པ་ནན་
ཏན་དུ་བྱོས། དེ་ལས་གཞན་དུ་རྙེད་པ་དང་བཀུར་སྟི་དང་གྲགས་
པ་ཅི་ཙམ་ཐོབ་ན་སྙམ་ན་སྡིག་ལྟུང་གིས་རྒྱུད་ཆུད་ཟོས་ནས་གཟུང་ན་
ཚིག་མི་ཟིན། བསམས་ན་དོན་མི་གོ་བསྒོམ་ན་རྒྱུད་ལ་མི་སྐྱེ་བས་ཚེ་
གང་བོ་ཐོས་བསམ་ལ་འབད་པ་སྐད་བྱས་ཀྱང་བློ་རང་ག་བའི་འགྲོས་
འདོད་པ་ཆེ་ཆུང་དང་སྐྱོ་ཤས་ཆེ་ཆུང་སོགས་ཞིང་བ་རང་དགའ་བ་
རྣམས་དང་ཁྱད་པར་ཅུང་ཟད་ཀྱང་མེད་པར་འགྱུར་བས། བསམ་
བློའི་དམིགས་པ་འབའ་ཞིག་ཏུ་མ་སོང་བར་བློའི་ངོ་བོར་བསྐྱེད་པ་ལ་
ནན་ཏན་དུ་འབད་པར་བྱའོ་གསུངས། གཉིས་པ་དེ་ལ་རྩོད་པ་སྤོང་
274

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བ་ལ་གཉིས། སྤངས་པ་སླར་ལྡོག་པའི་རྩོད་པ་སྤོང་བ་དང་།
བདག་མེད་རྟོགས་པའི་ཤེས་རབ་བདག་འཛིན་གྱི་གཉེན་པོ་ཡིན་པ་ལ་
རྩོད་པ་སྤོང་པའོ། ། དང་པོ་ནི། གལ་ཏེ་གནས་གྱུར་ཀྱང་། །
ལམ་བཞིན་སྐྱོན་ནི་འབྱུང་ཞེ་ན། །མ་ཡིན་ནུས་པ་མེད་ཕྱིར་རོ། །
རྣམ་ཤེས་ཡུལ་འཛིན་པ་ཡི་ཆོས། །ཇི་ལྟར་ཡོད་དེ་འཛིན་པ་དང་། །
ཡོད་པ་ཡི་ནི་བདག་ཉིད་དེ། །འདི་ཡིས་སྐྱེད་པར་བྱེད་པའང་ཡིན། །
རང་བཞིན་འདི་ཡིན་འདི་ལས་དེ། །རྐྱེན་གཞན་གྱིས་ནི་གོལ་འགྱུར་
ཞིང་། །ལྡོག་པ་ལ་ནི་རྐྱེན་ལ་ལྟོས། །མི་བརྟན་སྦྲུལ་གྱི་བློ་བཞིན་ནོ། །
སེམས་ཀྱི་རང་བཞིན་འོད་གསལ་ཏེ། །དྲི་མ་རྣམས་ནི་གློ་བུར་བ། །
དེ་ཕྱིར་སྔར་ཡང་ནུས་མེད་རྣམས། །དེ་བདག་གྱུར་ལ་ཕྱིས་ནུས་་
མེད། །ནུས་ཡོད་ན་ཡང་གནོད་པ་ཅན། །སྐྱེས་ནུས་སྙིང་བོ་ཅན་
དངོས་ལ། །ཡུན་དུ་གནས་ནུས་ཡོད་མིན་ཏེ། །ས་རློན་ལ་ནི་མེ་་་་
བཞིན་ནོ། །འཚེ་བ་མེད་དང་ཡང་དག་དོན། །རང་བཞིན་ལ་ནི་ཕྱིན་
ལོག་གིས། །འབད་དུ་ཟིན་ཀྱང་མི་ཟློག་སྟེ། །བློ་ནི་དེ་ཕྱོགས་འཛིན་
ཕྱིར་རོ། །ཞེས་བྱུང་། གལ་ཏེ་ལན་གཅིག་ཉོན་མོངས་སྤངས་པས་
སེམས་ལ་གནས་གྱུར་ཐོབ་ཀྱང་། ལམ་བདེན་སྔར་མེད་པ་གསར་དུ་
འབྱུང་བ་བཞིན་དུ། སྐྱོན་ཆགས་སོགས་ནི་སྤངས་ཀྱང་སླར་ཡང་
འབྱུང་ངོ་ཞེ་ན། འདི་ནི་འགོག་བདེན་གཏན་དུ་ངེས་པར་འབྱུང་བ་
ལམ་བདེན་ཆགས་སོགས་གཏན་དུ་ངེས་པར་འབྱིན་བྱེད་
དང་།
ཡིན་པར་འདོད་པ་ལ་ཡང་དོན་གྱིས་བརྩད་པ་ཡིན་ནོ། ། · ཉེས་
ཟད་ཀྱི་སྐྱེ་བུ་ལ་ཆགས་སོགས་སླར་སྐྱེ་བ་མ་ཡིན་ཏེ། དེའི་རྒྱུད་ན་
ཆགས་སོགས་སྐྱེད་པའི་ནུས་པའམ་ཆགས་སོགས་ཀྱི་ས་བོན་མེད་པའི་
ཕྱིར་རོ། ། གཟུགས་འཛིན་དབང་བོའི་རྣམ་པར་ཤེས་པས་རང་གི་
275

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡུལ་འཛིན་པ་ཡི་ཡུལ་གྱི་ཆོས་དེ་ཇི་ལྟར་ཡོད་པ་དེ་ལྟར་འཛིན་པ་དང་།
ཡུལ་གཟུགས་ཀྱི་རང་བཞིན་ཇི་ལྟར་ཡོད་པ་དེ་ཡི་ནི་བདག་ཉིད་དེ།
ཡུལ་གཟུགས་འཛིན་པའི་དབང་བོའི་མངོན་སུམ་ནི། ཡུལ་ལ་་་་་་་་་
གཟུགས་འདི་ཡིས་གཟུགས་ཀྱི་རང་བཞིན་དུ་སྐྱེད་པར་བྱེད་པའང་
ཡིན་ནོ། ། ཆོས་རྣམས་ཀྱིས་རང་བཞིན་ནི་བདག་ཏུ་མ་གྲུབ་པ་
དང་རང་རྐྱ་བའི་བདག་གིས་སྟོང་བ་འདི་ཡིན་ནོ། ། འོན་ཀྱང་
རང་བཞིན་འདི་ལས་ནི་ཆོས་དེ་རྣམས་རྣམ་པར་རྟོག་པའི་རྐྱེན་གཞན་
གྱིས་ནི་ཆོས་རང་རང་གི་གནས་ཚུལ་ལས་ལོགས་སུ་གོལ་བར་འགྱུར་
ཞིང་། ·དེ་ལྟར་གོལ་ཏེ་ཆོས་རྣམས་ཀྱི་རང་བཞིན་ལས་ཕྱིན་ཅི་ལོག་
ཏུ་འཛིན་པའི་བདག་འཛིན་དེ་ལྡོག་པ་ལ་ནི། བདག་མེད་རྟོགས་
པའི་ཤེས་རབ་བསྒོམ་པ་ལ་སོགས་པའི་རྐྱེན་ལ་ལྟོས་སོ། ། དེ་ལྟར་
གཉེན་པོ་བདག་མེད་རྟོགས་པའི་ཤེས་རབ་གོམས་ན། བདག་་་
འཛིན་གྱི་རྩ་བ་མི་བརྟན་པས་བདག་ཏུ་འཛིན་པ་ལྡོག་པར་འགྱུར་ཏེ།
དཔེར་ན ཐག་ཁྲ་ལ་སྦྲུལ་གྱི་བློ་སྐྱེ་བ་བཞིན་ནོ། ། སློབ་དཔོན་
ཟླ་བ་གྲགས་པས། རབ་རིབ་མཐུ་ཡིས་སྐྲ་ཤད་ལ་སོགས་པའི། །ངོ་
བོ་ལོག་པ་གང་ཞིག་རྣམ་བརྟགས་པ། །དེ་ཉིད་བདག་ཉིད་གང་དུ་
མིག་དག་པས། །མཐོང་དེ་དེ་ཉིད་དེ་བཞིན་འདིར་ཤེས་བྱ། །ཞེས་
གསུངས་པ་ལྟར་རོ། ། དེ་ལྟར་བདག་མེད་རྟོགས་པའི་ཤེས་རབ་
ཀྱིས་བདག་འཛིན་ལ་གནོད་ན། བདག་འཛིན་གྱིས་བདག་མེད་
རྟོགས་པའི་ཤེས་རབ་ལ་ཅིའི་ཕྱིར་མི་གནོད་ཅེ་ན། སེམས་ཀྱི་རང་
བཞིན་ལ་དྲི་མས་སླད་པ་མ་ཞུགས་པས་དེའི་རང་བཞིན་ནི་འོད་་་་་
གསལ་བ་ཡིན་ཏེ། སེམས་ཀྱི་ངོ་བོ་སྒྲིབ་བྱེད་ཀྱི་དྲི་མ་རྣམས་ནི་གློ་
བུར་བ་ཡིན་པའི་ཕྱིར། དེ་ཕྱིར་དྲི་མ་དེ་དག་ལ་སྔར་ཡང་བདག་
276

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མེད་རྟོགས་པའི་ཤེས་རབ་ལ་གཏན་དུ་གནོད་པའི་ནུས་པ་མེད་ལ།
བདག་འཛིན་དང་ཆགས་སོགས་དེ་རྣམས་ལ། བདག་མེད་རྟོགས་
པའི་ཤེས་རབ་དེ་ཡི་བདག་ཉིད་དུ་གྱུར་བ་རྣམས་ལ་ཕྱིས་ཀྱང་གནོད་
པའི་ནུས་པ་མེད་དོ། ། དེ་དག་ལ་དུས་རེ་ཞིག་སེམས་ཀྱི་ངོ་བོ་ལ་
སྒྲིབ་པའི་ནུས་པ་ཡོད་ན་ཡང་། བདག་འཛིན་ལ་གནོད་པ་ཅན་གྱི་
གཉེན་པོ་སྐྱེད་ནུས་པའི་སྙིང་བོ་ཅན་གྱི་དངོས་པོ་ལ་ལྷན་ཅིག་ཡུན་དུ་
གནས་པའི་ནུས་པ་ཡོད་པ་མིན་ཏེ། ས་རློན་པ་ལ་ནི་མེ་ཡུན་རིང་དུ་
མི་གནས་པ་བཞིན་ནོ།། དེ་ཡང་བདག་འཛིན་གྱིས་ནི་གཏན་
ནས་མེད་པ་ཞིག་ལ་ཡོད་པར་སྒྲོ་བཏགས་ཏེ་གཟུང་བས་འཛིན་ཚུལ་
དེ་རྫུན་པ་ཡིན་ལ། བདག་མེད་རྟོགས་པའི་ཤེས་རབ་ཀྱིས་ནི།
ཕུང་བོ་ལྔ་ལ་བཏགས་པའི་བདག་ནི་ཡོད་ཀྱང་ཕུང་བོའི་ཚོགས་པ་ལ་
མ་བཏགས་པའི་རང་རྐྱ་བའི་བདག་རྫས་ཡོད་པ་ཞིག་མེད་པར་མཐོང་
ནས་གང་ཟག་གི་བདག་མེད་པར་བཟུང་བ་ཡིན་པས་འཛིན་ཚུལ་དེ་
ལྟར་ཡུལ་གྱི་སྟེང་དུ་གནས་པས་བདེན་པ་ཡིན་ནོ། ། དེས་ན་་་་
བདེན་པ་ནི་འཇིག་རྟེན་ན་དོན་སྟེང་དུ་བདེན་པ་ཡིན་པས་དུས་ནམ་
ཡང་བདེན་པ་ཡིན་ལ། བདག་འཛིན་གྱིས་བཟུང་བ་ལྟར་དོན་སྟེང་
དུ་རྫུན་པ་ཡིན་པས། རྫུན་པ་དེས་བདེན་པ་སུན་འབྱིན་པར་མི་
ནུས་སོ། ། དགྲ་བཅོམ་པ་དག་ལ་རྣམ་པར་འཚེ་བ་མེད་པ་དང་།
ཡང་དག་པའི་དོན་བདག་མེད་པ་མངོན་སུམ་དུ་རྟོགས་པའི་རང་
བཞིན་ལ་ནི། ཕྱིན་ཅི་ལོག་གིས་དབང་དུ་ཟིན་ཀྱང་སྤངས་པ་སླར་
མི་ཟློགས་ཏེ། དེ་ཡིས་ནི་བདག་མེད་རྟོགས་པའི་ཤེས་རབ་དེ་ཡི་
ཕྱོགས་འཛིན་པའི་ཕྱིར་རོ། ། གཉིས་པ་བདག་མེད་རྟོགས་པའི་
ཤེས་རབ་བདག་འཛིན་གྱི་གཉེན་པོ་ཡིན་པ་ལ་རྩོད་པ་སྤོང་བ་ནི།
277

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བདག་འཛིན་རྒྱུ་གཅིག་ཅན་ཉིད་དང་། །རྒྱུ་དང་འབྲས་བུའི་དངོས་
པོའི་ཕྱིར། །འདོད་ཆགས་ཁོང་ཁྲོ་ཕན་ཚུན་དུ། །ཐ་དད་ན་ཡང་
གནོད་མ་ཡིན། །བྱམས་སོགས་རྨོངས་དང་འགལ་མེད་ཕྱིར། །ཤིན་
ཏུ་ཉེས་པ་ཚར་གཅོད་མིན། །ཉེས་ཀུན་དེ་ཡི་རྩ་བ་ཅན། །དེ་ཡང་
འཇིག་ཚོགས་ལྟ་བ་ཡིན། །རིག་པའི་མི་མཐུན་ཕྱོགས་ཕྱིར་དང་། །
སེམས་བྱུང་ཉིད་ཀྱི་དམིགས་པའི་ཕྱིར། །ལོག་པར་དམིགས་ཉིད་མ་
རིག་པར། །གསུངས་ཕྱིར་གཞན་ནི་རིགས་མ་ཡིན། །འགལ་བ་གང་
ཡིན་འདིར་བཤད་བྱ། །སྟོང་ཉིད་ལྟ་དང་དེ་འགལ་ཕྱིར། །དེ་ཡི་རང་
བཞིན་ཉེས་ཀུན་དང་། །འགལ་བར་རབ་ཏུ་གྲུབ་པ་ཡིན། །ཟད་མིན་
སྲོག་ཆགས་ཆོས་ཉིད་ཕྱིར། །གཟུགས་སོགས་བཞིན་མིན་མ་གྲུབ་་་
ཕྱིར། །གཉེན་པོའི་ཕྱོགས་དང་འབྲེལ་བ་ན། །ལྡོག་པ་དག་ཀྱང་་་
མཐོང་ཕྱིར་རོ། །ཉེས་པ་རྣམ་པར་འགགས་པ་ནི། །སྲ་བཞིན་སླར་
ཡང་སྐྱེ་མེད་དེ། །དེ་བདག་ཉིད་ཀྱིས་འབྲལ་མེད་དང་། །ཐལ་བ་
བཞིན་དུ་མ་ངེས་ཕྱིར། །ཞེས་བྱུང་། ཁོ་ན་རེ། བདག་མེད་་་་་
རྟོགས་པའི་ཤེས་རབ་ནི་བདག་འཛིན་གྱི་གཉེན་པོ་མིན་ཏེ། འཛིན་
སྟངས་འགལ་བ་ཙམ་གྱིས་གཉེན་པོ་ཡིན་ན། ཆགས་སྡང་གཉིས་
ཀྱང་ཕན་ཚུན་གཉེན་པོར་འགྱུར་རོ་ཞེ་ན། མི་འཐད་དེ། ཆགས་
སྡང་གཉིས་ནི་བདག་འཛིན་ལས་སྐྱེས་པས་རྒྱུད་གཅིག་པ་ཅན་ཉིད་
ཡིན་པའི་ཕྱིར་དང་། ཕན་ཚུན་རྒྱུ་དང་འབྲས་བུའི་དངོས་པོར་་
འགྱུར་བ་སྲིད་པའི་ཕྱིར་རོ། ། དེའི་ཕྱིར་འདོད་ཆགས་དང་ཁོང་
ཁྲོ་འཛིན་སྟངས་ཕན་ཚུན་དུ་ཐ་དད་ན་ཡང་ཕན་ཚུན་གནོད་བྱེད་མ་
ཡིན་ནོ། ། དེ་ལྟར་ན་བདག་མེད་རྟོགས་པའི་ཤེས་རབ་ཉིད་་་་
བདག་འཛིན་གྱི་དངོས་གཉེན་དུ་མི་རིགས་ཏེ། བྱམས་སོགས་ཚད་
278

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མེད་བཞི་བོ་རྣམས་ཀྱང་གཉེན་པོ་ཡིན་པའི་ཕྱིར་ཞེ་ན། བྱམས་པ་
དང་སྙིང་རྗེ་ལ་སོགས་པའི་ཚད་མེད་པ་རྣམས་ལ་ནི། རྨོངས་པ་
བདག་འཛིན་དང་འཛིན་སྟངས་འགལ་བ་མེད་པའི་ཕྱིར་ན། ཞེ་
སྡང་མངོན་གྱུར་བ་སོགས་ཀྱི་གཉེན་པོ་ཙམ་བྱེད་ཀྱང་། ཤིན་ཏུ་
ཉེས་པ་བདག་དང་བདག་གིར་འཛིན་པ་རྣམས་རྩ་བ་ནས་ཚར་གཅོད་
པའི་དངོས་གཉེན་མིན་ནོ། ། གཉིས་པ་ཀུན་པོ་དེ་ཡི་རྩ་བ་ཅན་ནི་
མ་རིག་པ་ཡིན་ལ། དེ་ཡང་འཇིག་ཚོགས་ལ་ལྟ་བ་ཡིན་པའི་ཕྱིར་
རོ། ། དེ་ཡང་ཡིན་ཏེ། འཇིག་ལྟ་ནི་རིག་པ་ཡེ་ཤེས་ཀྱི་མི་མཐུན་
ཕྱོགས་གཙོ་བོ་ཡིན་པའི་ཕྱིར་དང་། སེམས་ལས་བྱུང་བའི་འཇིག་ལྟ་
དེ་ཉིད་ཀྱིས་བདག་ལ། ལོག་པར་དམིགས་པའི་ཕྱིར་དང་། ལོག་
པར་དམིགས་པའི་ལྟ་བ་དེ་ལམ་རིག་པར་གསུངས་པའི་ཕྱིར་ན།
འཇིག་ལྟ་ནི་མ་རིག་པ་ལས་རྫས་གཞན་དུ་ནི་རིགས་པ་མ་ཡིན་ནོ། །
དེ་ལྟར་གང་དུ་གསུང་ཞེ་ན། ཟླ་བ་སྒྲོན་མེའི་མདོ་ལས། མི་ཤེས་
པ་མེད་པ་གང་ཞེ་ན། ཡང་དག་པ་ཇི་ལྟ་བ་བཞིན་ཆོས་རྣམས་ལ་སྒྲོ་
འདོགས་པ་མེད་པ་ཡིན་ནོ། ། ཞེས་གསུངས་པའི་ཤུགས་ཀྱིས་་་
། འོ་ན་མ་རིག་པ་དེ་དང་འཛིན་སྟངས་འགལ་བ་གང་ཞེ་ན།
མ་རིག་པ་དེ་དང་འཛིན་སྟངས་འགལ་བ་གང་ཡིན་པ་དེ་སྐབས་་་་
འདིར་བཤད་པར་བྱ་སྟེ། སྟོང་བ་ཉིད་ཀྱི་ལྟ་བ་དང་མ་རིག་པ་དེ་
འཛིན་སྟངས་འགལ་བའི་ཕྱིར་དང་། མ་རིག་པ་དེ་ཡི་རང་བཞིན་
དང་དེ་ལས་བྱུང་བའི་ཉེས་པ་ཀུན་དང་ཡང་སྟོང་བ་ཉིད་ཀྱི་ལྟ་བ་
འགལ་བར་རབ་ཏུ་གྲུབ་པ་ཡིན་ནོ། ། ཁོ་ན་རེ། སེམས་ཅན་
རྣམས་ལ་ཆགས་སོགས་གཏན་དུ་ཟད་པ་ཞིག་ཡོད་པ་མིན་ཏེ།
ཆགས་སོགས་ནི་སྲོག་ཆགས་རྣམས་ཀྱི་ཆོས་ཉིད་ཡིན་པའི་ཕྱིར།
279

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཔེར་ན། གཟུགས་སོགས་དང་གཟུགས་ཅན་བཞིན་ནོ་ཞེ་ན།
འཐད་པ་མིན་ཏེ། ཆགས་སོགས་སེམས་ཅན་གྱི་ཆོས་ཉིད་དུ་མ་གྲུབ་
པའི་ཕྱིར། དེར་ཐལ། གཉེན་པོའི་ཕྱོགས་དང་འབྲེལ་བ་ན།
ཆགས་སོགས་ལྡོག་པ་དག་ཀྱང་མཐོང་བའི་ཕྱིར་རོ། ། དེ་ལ་ཁོ་ན་
རེ། ཉེས་པ་དེ་དག་ལན་གཅིག་འགགས་ཀྱང་རྐྱེན་དང་ཕྲད་ན་སླར་
ཡང་སྐྱེའོ་ཞེ་ན། གཉེན་པོའི་སྟོབས་ཀྱིས་ཉེས་པ་རྣམ་པར་འགགས་
པ་ནི་གསེར་གྱི་སྲ་བ་ཇི་ལྟ་བ་བཞིན་དུ་སླར་ཡང་སྐྱེ་བ་མེད་དེ།
བདག་མེད་རྟོགས་པའི་ཤེས་རབ་དེ་ཡི་བདག་ཉིད་ཀྱི་སྟོབས་ཀྱིས།
དགྲ་བཅོམ་པ་རྣམས་གཉེན་པོའི་ཤུགས་དང་འབྲལ་བ་མེད་པའི་ཕྱིར་
དང་། སྤང་བྱ་ལོག་ཀྱང་གཉེན་པོ་ལྡོག་པ་མ་ཡིན་ཏེ། དཔེར་ན།
མེ་དང་བུད་ཤིང་གཉིས་ལོག་པས་ཐལ་བ་བཞིན་དུ་འགྱུར་བར་མ་
ངེས་པའི་ཕྱིར གཞན་དག་ན་རེ། འདོད་ཆགས་ལ་སོགས་པའི་
ཉོན་མོངས་པ་རྣམས་གཉེན་པོས་ལན་གཅིག་མེད་པར་བྱས་ཀྱང་།
ཕྱིས་རྐྱེན་དང་འཕྲད་ན་སླར་ཡང་སྐྱེ་བར་འགྱུར་ཏེ། དཔེར་ན།
གསེར་བཞུས་པ་ན་སླ་བའི་བདག་ཉིད་དུ་གྱུར་ཀྱང་། མེ་དང་བྲལ་
བ་ན་སླར་ཡང་སྲ་བའི་ངོ་བོར་འགྱུར་བ་བཞིན་ནོ། ། ཞེས་ཟེར་
རོ། ། དེ་ཡང་ཉོན་མོངས་སྐྱེ་བ་ལ་རྒྱུ་གསུམ་ཚང་དགོས་ཏེ།
ཆགས་སོགས་ཉོན་མོངས་པའི་ས་བོན་མ་སྤང་བ་དང་། ཉོན་མོངས་
སྐྱེ་བའི་ཡུལ་བུད་མེད་ལྟ་བུ་ཉེ་བར་ཡོད་པ་དང་། ཆགས་ཡུལ་གྱི་
ཆོས་ཡིད་དུ་འོང་བ་དང་ཁྲོ་ཡུལ་གྱི་ཆོས་ཡིད་དུ་མི་འོང་བ་སོགས་ཚུལ་
བཞིན་མ་ཡིན་པ་ཡིད་ལ་བྱེད་པ་སྟེ། རྒྱུ་དེ་གསུམ་ལས་དགྲ་བཅོམ་
པ་ལ་ཉོན་མོངས་ཀྱི་ས་བོན་མེད་པའི་ཕྱིར། དཔེར་ན་ནས་ཀྱི་ས་
བོན་མེད་པར་ནས་ཀྱི་མྱུ་གུ་མི་སྐྱེ་བ་བཞིན་ནོ། ། དེ་ལྟར་ཡང་
280 -

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མཛོད་ལས། །ཕྲ་རྒྱས་སྤང་བ་མ་ཡིན་དང་། །ཡུལ་ནི་ཉེ་བར་གནས་
པ་དང་། །ཚུལ་བཞིན་མ་ཡིན་ཡིད་བྱེད་ལས།།ཉོན་མོངས་རྒྱུ་ནི་
ཚང་བ་ཡིན། །ཞེས་སོ། ། གསུམ་པ་བདག་འཛིན་སྲིད་པའི་རྩ་
བར་བསྟན་པ་ནི། གང་ཞིག་བདག་མཐོང་དེ་ལ་ནི། །ང་ཞེས་རྟག་
ཏུ་ཞེན་པར་འགྱུར། །ཞེན་པས་བདེ་ལ་སྲེད་འགྱུར་ཏེ། །སྲེད་པས་
སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོངས་སྲེད་པ། །
ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །
དེ་སྲིད་དེ་ནི་འཁོར་བར་འགྱུར། །བདག་ཡོད་ན་ནི་གཞན་དུ་ཤེས། །
བདག་གཞན་ཆ་ལས་འཛིན་དང་སྡང་། །འདི་དག་དང་ནི་ཡོངས་
འབྲེལ་ལས། ཉེས་པ་ཐམས་ཅད་འབྱུང་བར་འགྱུར། །ཞེས་བྱུང་།
སྐྱེས་བུ་གང་ཞིག་གིས་རང་ཉིད་རང་རྐྱ་བའི་བདག་ཏུ་འཛིན་ཅིང་
མཐོང་བ་དེ་ལ་ནི། ང་དང་ང་ཡི་ཞེས་བདག་ལ་རྟག་ཏུ་ཞེན་པ་
འབྱུང་བར་འགྱུར་ལ། དེ་ལྟར་ཆགས་ཤིང་ཞེན་པས་བདག་གི་བདེ་
བ་ལ་སྲེད་པར་འགྱུར་ཏེ། སྲེད་པས་རང་གི་སྐྱོན་རྣམས་ལ་སྐྱོན་དུ་
མི་མཐོང་བར་སྒྲིབ་པར་བྱེད་དོ། ། འཁོར་བའི་ཕུན་ཚོགས་ལ་
ཡོན་ཏན་དུ་མཐོང་བས་དེ་ལ་ཡོངས་སུ་སྲེད་པ་སྐྱེའོ། ། སྲེད་པ་
དེའི་དབང་གིས་ང་དང་ང་ཡི་ཞེས་བདག་དང་བདག་གིར་འཛིན་པའི་
དབང་གིས་བདག་དེའི་བདེ་བ་སྒྲུབ་པར་བྱེད་འདོད་པ་དེ་ནི་ལེན་པ་
ཡིན་ནོ། ། དེས་ན་སྲེད་ལེན་གཉིས་ཀའི་ངོ་བོ་ཆགས་པ་ཡིན་པར་
མཚུངས་ཀྱང་། སྲེད་པ་ནི་གཙོ་ཆེར་ཡུལ་དེ་ལ་ཆགས་ཤིང་ཞེན་པ་
ཙམ་ཡིན་ལ། ལེན་པ་ནི་ཆགས་ཡུལ་དེ་དང་དུ་བླངས་ཏེ་སྒྲུབ་ཅིང་
ཐོབ་པར་འདོད་པའོ། ། དེས་ན་ཇི་སྲིད་བདག་ལ་མངོན་པར་
ཆགས་པ་དེ་སྲིད་དུ་ནི་གང་ཟག་དེ་ནི་སྲིད་པ་འདིར་འཁོར་བར་་
281

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འགྱུར་རོ། ། དེས་ན་གང་ལ་བདག་ཏུ་འཛིན་པ་ཡོད་ན་ནི་རང་
གཞན་གྱི་ཕྱོགས་ལ་རིམ་པ་བཞིན་བདག་དང་གཞན་དུ་འདུ་ཤེས་
འབྱུང་ཞིང་། དགྲ་གཉེན་དང་བདག་གཞན་སོ་སོར་འཛིན་པའི་ཆ་
ལས་རང་ཕྱོགས་ལ་ཡིད་དུ་འོང་བར་འཛིན་པས་ཆགས་པ་དང་།
གཞན་ཕྱོགས་ཡིད་་དུ་མི་འོང་བར་འཛིན་པས་ཞེ་སྡང་སྐྱེའོ། །
ཆགས་སྡང་འདི་དག་དང་ནི་ཡོངས་སུ་འབྲེལ་བ་ལས། འཇིག་རྟེན་
གྱི་ཉེས་པ་ཐམས་ཅད་འབྱུང་བར་འགྱུར་རོ། ། གཉིས་པ་གཞན་
ལུགས་ཀྱི་གྲོལ་ལམ་དགག་པ་ལ་བཞི། བྱེ་བྲག་པའི་གྲོལ་ལམ་དགག་
པ། གྲངས་ཅན་པའི་གྲོལ་ལམ་དགག་པ། དབང་ཕྱུག་པའི་གྲོལ་
ལམ་དགག་པ། གཅེར་བུ་བའི་གྲོལ་ལམ་དགག་པའོ། །དང་པོ་ལ་
གཉིས། ཐལ་བ་དགོད་པ་དང་། རྩོད་སྤོང་དགག་པའོ། །
དང་བོ་ནི། ངེས་པར་བདག་ལ་ཆགས་པ་ནི། །བདག་གི་ལ་ཆགས་
མི་འབྲལ་ཞིང་། །ཉེས་མེད་བདག་ལ་ཆགས་པ་དང་། །བྲལ་བའི་རྒྱུ་
ཡང་ཡོད་མ་ཡིན། །ཞེས་བྱུང་། བྱེ་བྲག་པ་ན་རེ། བདག་ལ་་
ཆགས་ཀྱང་བདག་གི་བ་ལ་ཆགས་པ་དང་བྲལ་ན་འཁོར་བ་ལས་གྲོལ་
བར་འགྱུར་རོ་ཞེ་ན། མི་འཐད་དེ། གང་ཞིག་ངེས་པར་བདག་ལ་
ཆགས་པ་ནི། བདག་གི་བ་ལ་ཆགས་པ་དང་མི་འབྲལ་ཞིང་། ཁྱོད་
ལྟར་ན་ཉེས་མེད་དུ་འགྱུར་བའི་རྒྱུ་ལ། བདག་ལ་ཆགས་པ་དང་
བྲལ་བའི་རྒྱུ་ཡང་ཡོད་པ་མ་ཡིན་པར་ཐལ་ལོ། ། གཉིས་པ་བྱེ་བྲག་
པས་སྐྱོན་སྤོང་དགག་པ་ལ་གསུམ། སྐྱོན་ཅན་སྒོམ་པ་གྲོལ་ལམ་ཡིན་
ཟེར་བ་དང་། སྡུག་བསྔལ་སྒོམ་པ་གྲོལ་ལམ་ཡིན་ཟེར་བ་དང་།
ཡོན་ཏན་འཛིན་པ་འཆིང་བྱེད་མིན་ཟེར་བ་དགག་པའོ། ། དང་
བོ་ནི། གལ་ཏེ་ཆགས་པ་སྐྱོན་བཅས་ན། །དེ་ལས་ཅིར་འགྱུར་དེ་
282

་བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
སྤོང་འགྱུར། །འདི་་ཡུལ་སུན་ཕྱུང་མེད་པར་ནི། །དེ་སྤོང་བར་ནི་
ནུས་མ་ཡིན། ། ཡོན་ཏན་སྐྱོན་དང་རྗེས་འབྲེལ་བའི། །འདོད་
དང་སྡང་སོགས་སྤོང་བ་ནི། །དེ་དག་ཡུལ་ལ་མ་མཐོང་བས། །ཡིན་
གྱི་ཕྱི་ཚུལ་དག་གིས་མིན། །ཆགས་ཡོན་ཏན་གྱི་ཆགས་མིན་གྱི། །དོན་
གྱི་ཡོན་ཏན་མཐོང་བས་ཡིན། །མ་ཚང་མེད་རྒྱུ་དེ་ལ་ནི། །འབྲས་བུ་
གང་གིས་ཟློག་པར་བྱེད། །ཆགས་ལ་སྐྱོན་ཡང་གང་ཞིག་མཐོང་།
གལ་ཏེ་སྡུག་བསྔལ་རྟེན་ཞེ་ན། །དེ་ལྟའང་འདི་ལ་ཆགས་བྲལ་མིན། །
བདག་གིར་མཐོང་ཕྱིར་དཔེར་བདག་བཞིན། །གལ་ཏེ་དེ་མེད་བདག་
སྡུག་བསྔལ། །རྒྱུ་མིན་དེ་ཡང་དེ་དང་འདྲ། །དེ་ལྟར་གཉིས་ཀའང་
སྐྱོན་མེད་པ། །དེ་ཕྱིར་གཉིས་ལ་ཆགས་བྲལ་མིན། །ཞེས་བྱུང་། བྱེ་
བྲག་པ་ན་རེ། གལ་ཏེ་བདག་ནི་ཉེས་མེད་ཡིན་ཡང་བདག་ལ་་་་
ཆགས་པ་སྐྱོན་བཅས་སུ་སྒོམ་པར་བྱ་བ་ཡིན་ནོ་ཞེ་ན། འོ་ན་དེ་ལྟར་
སྒོམ་པ་ལས་ཅིར་འགྱུར་ཞེས་དྲིས་པས། དེ་ལྟར་སྒོམ་པས་བདག་ལ་
ཆགས་པ་དེ་སྤོང་བར་འགྱུར་རོ་ཞེ་ན། བདག་ལ་ཆགས་པ་སྐྱོན་
བཅས་སུ་སྒོམ་པ་དེ་ཙམ་གྱིས་བདག་ལ་ཆགས་པ་སྤོང་བར་མི་ནུས་ཏེ།
ཆགས་སོགས་ཀྱི་རྩ་བ་བདག་ཏུ་འཛིན་པ་ལ་ཐུག་པས་བདག་འཛིན་
འདི་ཡི་འཛིན་སྟངས་ཀྱི་ཡུལ་རྫས་ཡོད་ཀྱི་བདག་དེ། བདག་མེད་
རྟོགས་པའི་ཤེས་རབ་ཀྱིས་སུན་ཕྱུང་བ་མེད་པར་ནི། ཆགས་སོགས་
དེ་དག་སྤོང་བར་ནི་ནུས་པ་མ་ཡིན་ནོ། ། ཡུལ་འགའ་ཞིག་གི་ཡོན་
ཏན་དང་འགའ་ཞིག་གི་སྐྱོན་མཐོང་བ་དང་རྗེས་སུ་འབྲེལ་བའི་འདོད་
ཆགས་དང་ཞེ་སྡང་སོགས་སྤོང་བ་ནི། དེ་དག་གིས་བཟུང་བ་ལྟར།
ཡུལ་ལ་མ་མཐོང་བས་ཡིན་གྱི། ཕྱི་རོལ་གྱི་དྲི་མ་འཁྲུ་བ་སོགས་ཀྱི་
ཚུལ་དག་གིས་ཚེར་མ་འདོན་པ་ལྟར་སྤོང་བ་ནི་མིན་ནོ། ། ཆགས་
283

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་ཡོན་ཏན་མཐོང་བ་ཙམ་གྱིས་ཆགས་པ་སྐྱེ་བ་མིན་གྱི། བདག་
འཛིན་གྱིས་བདག་ཏུ་བཟུང་བའི་དོན་གྱི་ཡོན་ཏན་ལོག་པར་མཐོང་
བས་སྐྱེ་བ་ཡིན་ནོ། ། འབྲས་བུ་དེ་སྐྱེད་པའི་རྒྱུ་རྐྱེན་མ་ཚང་བ་
པར་རྒྱུ་རྐྱེན་ཡོངས་སུ་ཚོགས་པ་དེ་ལ་ནི། འབྲས་བུ་ཆགས་སོགས་
སྐྱེ་བ་ཐབས་གང་གིས་ཟློག་པར་བྱེད་དེ་ཟློག་མི་ནུས་པའི་ཕྱིར་རོ། །
ཁྱོད་ཀྱིས་ཆགས་པ་ལ་སྐྱོན་ཡོད་པ་ཡང་གང་ཞིག་མཐོང་། ཁོ་ན་རེ།
གལ་ཏེ་ཆགས་པ་ནི་འཁོར་བའི་སྡུག་བསྔལ་གྱི་རྟེན་ཡིན་པའི་ཕྱིར་རོ་
ཞེ་ན། དེ་ལྟ་ནའང་སྐྱོན་དེ་ཙམ་མཐོང་བས་བདག་འདི་ལ་ཆགས་
པ་དང་བྲལ་བར་བྱེད་ནུས་པ་མིན་ཏེ། དེ་ཚེ་ཡང་ངའི་ལུས་དང་
ཡན་ལག་ཅེས་བདག་ག་བར་འཛིན་པ་མཐོང་བའི་ཕྱིར། དཔེར་ན།
བདག་འཁོར་བའི་སྡུག་བསྔལ་གྱི་རྟེན་ཡིན་པར་མཐོང་ཡང་། དེ་ལ་
བདག་ཏུ་བཟུང་བས་ཆགས་པ་དང་མི་འབྲལ་བ་བཞིན་ནོ། །
གལ་ཏེ་བདག་གི་བ་དེ་མེད་པར་བདག་རྐྱང་བ་སྡུག་བསྔལ་གྱི་རྒྱུ་མིན་
ནོ་ཞེ་ན། དེ་ལྟར་ན་བདག་གི་བ་དེ་ཡང་བདག་དེ་དང་འདྲ་བར་
སྐྱོན་མེད་ཡིན་པར་ཐལ། བདག་གི་བ་རྐྱང་བ་སྡུག་བསྔལ་གྱི་རྒྱུ་མ་
ཡིན་པའི་ཕྱིར། དེ་ལྟར་ན་བདག་དང་བདག་གི་བ་གཉིས་ཀའང་
སྐྱོན་མེད་པ་ཡིན་དགོས་པ་དེ་ཡི་ཕྱིར་བདག་དང་བདག་གི་བ་གཉིས་
ལ་ཆགས་བྲལ་བྱ་བ་མིན་པར་ཐལ་ལོ། ། གཉིས་པ་སྡུག་བསྔལ་
སྒོམ་པ་གྲོལ་ལམ་ཡིན་ཟེར་བ་དགག་པ་ལ་གཉིས། འདོད་པ་བརྗོད་
པ་དང་། དེ་དགག་པའོ། ། དང་བོ་ནི། གལ་ཏེ་སྦྲུལ་བཟུང་
ཡན་ལག་བཞིན། །སྡུག་བསྔལ་བསྒོམས་པས་སྤོང་འགྱུར་ན། ཞེས་
བྱུང་། བྱེ་བྲག་པ་ན་རེ། གལ་ཏེ་དཔེར་ན་དུག་སྦྲུལ་གྱིས་བཟུང་
བའི་ཡན་ལག་དང་སོར་མོའི་སྡུག་བསྔལ་བཞིན་དུ། བདག་གི་་་
284

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བསྡུག་བསྔལ་གྱི་སྡུག་བསྔལ་དུ་བསྒོམས་པས་ཉེས་པ་ཐམས་ཅད་སློང་
བར་འགྱུར་རོ་ཞེ་ན། གཉིས་པ་སྡུག་བསྔལ་གྱི་སྡུག་བསྔལ་བསྒོམ་པ་
གྲོལ་ལམ་དུ་འདོད་པ་དགག་པ་ལ་གཉིས། དཔེ་དགག་པ་དང་།
དོན་དགག་པའོ། ། དང་བོ་ནི། བདག་གི་བ་བློ་བཅོམ་པས་
འདི། །འདོད་པ་ཡིན་གྱི་བཟློག་ལ་མིན། །ཞེས་བྱུང་། དུག་སྦྲུལ་
གྱིས་བཟུང་བའི་སོར་མོ་སོགས་ལ་བདག་གི་བ་ཡི་བློ་སྟེ་བདག་གིར་
འཛིན་པའི་བདག་འཛིན་བཅོམ་པས། སྦྲུལ་གྱི་སོས་བཟུང་བའི་རྨ་
འདི་འདོར་ཞིང་བཅོམ་ནུས་པ་ཡིན་གྱི། དེ་ལས་བཟློག་པ་བདག་
གིར་འཛིན་པའི་བློ་བདག་འཛིན་མ་དོར་བ་ལ་སྡུག་བསྔལ་གྱི་སྡུག་
བསྔལ་བར་མཐོང་བ་ཙམ་གྱིས་རྨ་དེ་གཅོད་ཅིང་འདོར་ནུས་པ་མིན་
ནོ། ། དེས་ན་ཁྱོད་ཀྱི་དཔེ་འདི་མི་འཐད་དོ། ། གཉིས་པ་དོན་
དགག་པ་ལ་བཞི། རང་བློ་ཡོད་པས་དགག་པ། བདག་འཛིན་
ཡོད་པས་དགག་པ། རིགས་པ་གཞན་གྱིས་དགག་པ། བདག་དེ་
སྐྱོན་མེད་ཡིན་པས་དགག་པའོ། ། དང་པོ་ནི། དབང་བོ་ལ་
སོགས་ལོངས་སྤྱོད་ཀྱི། །རྟེན་ཉིད་དུ་ནི་བཟུང་བ་ལ། །རང་བློ་གང་
གིས་བཟློག་འགྱུར་ཏེ། །དེ་ལ་ཆགས་བྲལ་དེ་གང་ལས། །ལུས་ལས་
བོག་པའི་སྐྲ་སོགས་ལ། །ཡིད་འབྱུང་བློ་ན་སྐྱེ་འགྱུར་བ། །ཐམས་ཅད་
ཀྱིས་ནི་མངོན་སུམ་ཡིན། །དེ་ལ་འདུ་སོགས་འབྲེལ་བ་ལས། །རང་གི་
བློ་ནི་སྐྱེ་འགྱུར་བའི། །འབྲེལ་ཏེ་དེ་བཞིན་ཉིད་གནས་ཕྱིར། །མཐོང་
དུ་ཟིན་ཀྱང་སྤོང་མི་འགྱུར། །འདུ་བ་ལ་སོགས་མེད་ན་ཡང་། །ཕན་
འདོགས་ཉིད་ནི་ཀུན་ལ་ཡོད། །སྡུག་བསྔལ་བསྐྱེད་ཕྱིར་སོར་མོ་་་་་
བཞིན། །རང་གི་བློ་ནི་མི་འགྱུར་ན། །གཅིག་ཏུ་དེ་ནི་སྡུག་བསྔལ་
མིན། །ཕལ་ཆེར་དུག་བཅས་ཟས་བཞིན་ནོ། ཁྱད་པར་ཅན་བདེ་
285

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་ཆགས་པས། །དེ་འགལ་བ་ལ་ཆགས་བྲལ་འགྱུར། །ཁྱད་པར་ཅན་
བདེ་ལ་སྲེད་པས། །བདེ་བ་ཅུང་ཟད་ཡོངས་སུ་སྤོང་། །བསམ་མེད་
བདག་ལ་ཆགས་པ་ཡིས། །ཇི་ལྟར་རྙེད་བཞིན་ལ་འཇུག་སྟེ། །བུད་
མེད་དག་ནི་མ་རྙེད་པར། །དུད་འགྲོ་ལ་འདོད་སྤྱོད་མཐོང་བཞིན། །
བདག་ནི་འདོད་པ་གང་ཡིན་ཏེ། །ཇི་ལྟར་དེ་ནི་འཇིག་པར་འདོད། །
མྱོང་བ་དང་ནི་ཐ་སྙད་དང་། །ཡོན་ཏན་ཀུན་གྱི་རྟེན་ལོག་པ། །ཇི་
ལྟར་ཞེན་པ་ཡིན་འདོད་དེ། །ཞེན་པའི་རང་བཞིན་དེ་འདྲ་མིན། །
ཞེས་བྱུང་། ཇི་སྲིད་དབང་བོ་ལ་སོགས་པ་ནི་བདག་གི་ལོངས་སྤྱོད་
ཀྱི་རྟེན་ཉིད་དུ་ནི་བཟུང་བ་ལ་རང་གི་སྟེ། བདག་གི་བའི་བློ་གང་
གིས་བཟློག་པར་འགྱུར་ཏེ་བཟློག་པར་མི་འགྱུར་རོ། ། དེ་ཕྱིར་དེ་
ལ་ཆགས་པ་དང་བྲལ་བ་དེ་གང་ལས་ཀྱང་མི་འཐད་དོ། ། དེས་ན་
བདག་གི་ཉེ་འཁོར་བདག་གི་བར་ཆགས་པའི་རྒྱུར་འགྱུར་གྱི། དེ་
མེད་ན་མི་འགྱུར་ཏེ། ལུས་ལས་བོག་པའི་སྐྲ་སོགས་ལ་ཡིད་འབྱུང་
བའི་བློ་ནི་སྐྱེ་བར་འགྱུར་བ་སྐྱེ་བོ་ཐམས་ཅད་ཀྱིས་ནི་མངོན་སུམ་ཡིན་
པའི་ཕྱིར། བདག་དེ་ལ་འདུ་བ་དང་ལྡན་པ་ལ་སོགས་འབྲེལ་བ་
ལས་རང་གི་དབང་བོ་སོགས་ལ་རང་གི་སྟེ་བདག་གི་བའི་བློ་ནི་སྐྱེ་བར་
འགྱུར་བའི་འབྲེལ་བ་དེ་སྔར་གྱི་དེ་བཞིན་ཉིད་དུ་རྟག་པར་གནས་
པའི་ཕྱིར། བདག་གི་བ་ལ་ཞེན་པ་དེ་སྡུག་བསྔལ་གྱི་རྒྱུར་མཐོང་དུ་
ཟིན་ཀྱང་དེ་ཙམ་གྱིས་ཞེན་པ་དེ་སྤོང་བར་མི་འགྱུར་རོ། ། དེ་ལ་ཁོ་
ན་རེ། བདག་ལ་འདུ་བ་དང་འབྲེལ་བ་ལ་སོགས་པ་མེད་ན་ཡང་།
བདག་ལ་ཕན་འདོགས་པ་ཉིད་ནི་ཟས་གོས་གནས་མལ་སོགས་ཀུན་ལ་
ཡོད་པ་དེ་དག་གིས་ཀྱང་སྡུག་བསྔལ་བསྐྱེད་པའི་ཕྱིར། དཔེར་ན།
དུག་སྦྲུལ་གྱིས་བཟུང་བའི་སོར་མོ་བཞིན་ནོ་ཞེ་ན། མི་འཐད་དེ།
286

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཟས་གོས་སོགས་དེ་དག་ལ་རང་གིའམ་བདག་གི་བའི་བློ་ནི་སྐྱེ་བར་མི་
འགྱུར་ན་ཡང་མཐའ་གཅིག་ཏུ་དེ་ནི་སྡུག་བསྔལ་གྱི་རྒྱུ་མིན་ཏེ།
རེས་འགའ་དེ་དག་གིས་བདེ་བ་སྐྱེད་པའང་མཐོང་བའི་ཕྱིར། ཡང་
ཁོ་ན་རེ། དེ་དག་ལ་བདག་གི་བའི་བློ་མི་སྐྱེ་སྟེ། དེ་དག་ཕལ་ཆེར་
གྱིས་སྡུག་བསྔལ་སྐྱེད་པའི་ཕྱིར་དུག་དང་བཅས་པའི་ཟས་བཞིན་ནོ་ཞེ་
ན། སོ་སོ་སྐྱེ་བོ་ནི་ཁྱད་པར་ཅན་གྱི་བདེ་བ་ལ་ཆགས་པས། བདེ་
བ་དེ་དང་འགལ་བ་ལ་རེ་ཞིག་ཆགས་པ་དང་བྲལ་བ་ལྟ་བུར་འགྱུར་
ཡང་། དེ་ཙམ་གྱིས་ཆགས་བྲལ་དུ་མི་འགྱུར་ཏེ། ཁྱད་པར་ཅན་གྱི་
བདེ་བ་ལ་སྲེད་པས་བདེ་བ་ཅུང་ཟད་དམན་པ་དག་ཡོངས་སུ་སྤོང་ན་
ཡང་། བསམ་མེད་དེ་ནི་བདག་ལ་ཆགས་པ་ཡིས། ཇི་ལྟར་ན་བདེ་
བ་ཁྱད་པར་ཅན་རྙེད་པར་འགྱུར་ཞེས་བསམ་པ་བཞིན་དེ་ཡི་ཐབས་
ལ་འཇུག་སྟེ། དཔེར་ན། འདོད་ལྡན་ཅན་ཁ་ཅིག་བུད་མེད་དག་
ནི་མ་རྙེད་པར་དུད་འགྲོ་ས་ཡང་འདོད་པ་སྤྱོད་པ་མཐོང་བ་བཞིན་
ནོ།། རང་སྐྱ་བའི་བདག་ནི་ཡོད་པར་འདོད་པ་གང་ཡིན་པ་དེ་
དག་གིས། གྲོལ་བ་ཐོབ་པའི་ཚེ་ཇི་ལྟར་སྡུག་བསྔལ་དེ་ནི་འཇིག་
པར་འདོད་པ་མི་རིགས་པར་ཐལ། བདག་ནི་ཚོར་བ་མྱོང་བ་བོ་
དང་ནི་བླང་དོར་གྱི་ཐ་སྙད་དང་ཡོན་ཏན་ཀུན་གྱི་རྟེན་དུ་ལོག་པ་བ་
ཉིད་དུ་འདོད་པ་དེ། ཇི་ལྟར་ཞེན་པ་ལྟར་བདག་ཡིན་པར་འདོད་
དེ་འདོད་མི་རིགས་པའི་ཕྱིར། བྱེ་བྲག་པས་ཞེན་པའི་རང་བཞིན་གྱི་
བདག་མྱོང་དྲན་གྱི་རྟེན་དུ་ལོག་པར་འདོད་པ་དེ་འདྲ་ནི་འཐད་པ་
མིན་ཏེ། བདེ་སྡུག་མྱོང་བའི་རྟེན་བྱེད་པ་ནི་བདག་གི་མཚན་ཉིད་
དུ་ཁས་བླངས་པའི་ཕྱིར། གཉིས་པ་བདག་འཛིན་ཡོད་པས་སྡུག་
བསྔལ་བསྒོམ་པ་གྲོལ་ལམ་དུ་འདོད་པ་དགག་པ་ནི། རྣམ་པ་ཀུན་
287

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཏུ་བདག་འཛིན་ནི། །བདག་ལ་ཆགས་པ་བརྟན་པར་བྱེད། །དེ་ནི་
བདག་གིར་ཞེན་པ་ཡིས། །ས་བོན་གནས་སྐབས་དེ་ཉིད་གནས། །
བརྩོན་ཡང་ཡོན་ཏན་ཆ་རྟེན་ནས། །འཇུག་ལྡན་བདག་གི་བ་ལ་ནི།
ཆགས་བྲལ་གེགས་བྱེད་པ་ཉིད་དང་། །དེ་ཡི་སྐྱོན་ཡང་སྒྲིབ་པ་་་་་་
ཡིན། །གལ་ཏེ་བདག་ལའང་ཆགས་བྲལ་ན། །ད་ནི་ཆགས་བྲལ་གང་
ཡིན་མེད། །དེ་ནི་ཇི་ལྟར་བདག་འདོར་བ། །སྡུག་བསྔལ་བསྒོམ་པ་
དོན་མེད་འགྱུར། །ཞེས་བྱུང་། རྣམ་པ་ཀུན་ཏུ་བདག་འཛིན་གྱིས་
ནི།།བདག་ལ་ཆགས་པ་དེ་བརྟན་པར་བྱེད་པས་ན། གྲོལ་བ་ཐོབ་
པར་འདོད་པ་དེ་ནི་བདག་གིར་ཞེན་པ་ཡི་ས་བོན་གྱི་གནས་སྐབས་དེ་
ཉིད་དུ་གནས་པར་ཐལ།། དེ་ལ་བདག་འཛིན་ཡོད་པའི་ཕྱིར།
བདག་གི་བསྡུག་བསྔལ་དུ་བསྒོམ་པ་ལ་བརྩོན་ཡང་། བདག་གི་བའི་
ཡོན་ཏན་གྱི་ཆ་ལ་རྟེན་ནས་འཇུག་པ་དང་ལྡན་པའི་ཕྱིར་ན།
བདག་གི་བ་ལ་ནི་ཆགས་བྲལ་གྱི་གེགས་བྱེད་པ་ཉིད་དང་བདག་གི་བ་
དེ་ཡི་སྐྱོན་ཡང་སྒྲིབ་པ་ཡིན་ནོ། ། གལ་ཏེ་གྲོལ་བའི་ཚེ་བདག་
ལའང་ཆགས་དང་བྲལ་བ་ཡིན་ནོ་ཞེ་ན། ད་ནི་ཆགས་བྲལ་གྱི་་་་
བདག་གང་ཡིན་པ་དེ་མེད་པར་ཐལ། བདག་ལ་ཆགས་པ་དང་བྲལ་
ནས་མ་ཤེས་པའི་ཕྱིར། གྲོལ་བ་ཐོབ་པའི་ཚེ་དེ་ནི་ཇི་ལྟར་བདག་གི་
བ་བཞིན་དུ་བདག་ཀྱང་འདོར་བ་ཡིན་ན། གྲོལ་བ་ཐོབ་ཕྱིར་དུ་
སྡུག་བསྔལ་སྒོམ་པ་དོན་མེད་དུ་འགྱུར་རོ། ། གསུམ་པ་རིགས་པ་
གཞན་གྱི་སྒོ་ནས་དགག་པ་ནི། དེ་དག་སྡུག་བསྔལ་བསྒོམས་པས་
ཀྱང་། །སྡུག་བསྔལ་ཉིད་ནི་རྣམ་ཤེས་བྱེད། །དེ་ནི་སྔར་ཡང་མངོན་
སུམ་ཉིད། །དེ་ལྟ་ན་ཡང་ཆགས་བྲལ་མེད། །གལ་ཏེ་དེ་ལ་ཉེས་པ་
ཡིས། ། སྐད་ཅིག་དེ་ཡི་བློ་ལྡོག་ཀྱང་། །དེ་ལ་ཆགས་བྲལ་མི་འགྱུར་
288

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཏེ། །འདོད་ལྡན་བུད་མེད་གཞན་ལ་བཞིན། །བླང་དང་དོར་བྱའི་
ཁྱད་ཡོད་ན། །གཅིག་ལས་བྱུང་བའི་ཆགས་གང་ཡིན། །དེ་ཉིད་རྣམ་
གྲངས་ཀྱིས་བསྐྱེད་ཚེ། །ཆགས་པ་ཀུན་གྱི་ས་བོན་ཡིན། །ཞེས་བྱུང་།
བདག་གི་བ་དེ་དག་སྡུག་བསྔལ་དུ་བསྒོམས་པས་ཀྱང་སྡུག་བསྔལ་ཉིད་
ནི་རྣམ་པར་ཤེས་པ་ཙམ་བྱེད་ལ། དེ་ནི་སྔར་ཡང་མངོན་སུམ་ཉིད་
ཀྱིས་གྲུབ་མོད། དེ་ལྟ་ན་ཡང་དེ་ཙམ་གྱིས་ཆགས་པ་དང་བྲལ་བ་
མེད་དོ། ། གལ་ཏེ་ཡུལ་དེ་ལ་ཉེས་པ་མཐོང་བ་ཡིས་སྐད་ཅིག་ཙམ་
ལ་ཆགས་པ་དེ་ཡི་བློ་ལྡོག་ཀྱང། དེ་ལ་ཆགས་བྲལ་དུ་མི་འགྱུར་ཏེ།
དཔེར་ན། འདོད་ལྡན་ཅན་ནི་བུད་མེད་གཅིག་ལ་ཉེས་པ་མཐོང་སྟེ་
མི་ཆགས་ན་ཡང་བུད་མེད་གཞན་ལ་ཆགས་པ་བཞིན་ནོ། ། བླང་
བྱ་དང་དོར་བྱའི་ཁྱད་པར་ཆགས་པའི་ཞེན་པ་ཡོད་ན། ཡུལ་གཅིག་
ལས་བྱུང་བའི་ཆགས་པ་གང་ཡིན་པ་དེ་ཉིད་རྣམ་གྲངས་ཀྱིས་བསྐྱེད་
པའི་ཚེ་ཆགས་པ་ཀུན་གྱི་ས་བོན་ལྟ་བུ་ཡིན་པའི་ཕྱིར བཞི་བ་་
བདག་སྐྱོན་མེད་ཡིན་པ་དགག་པ་ནི། སྐྱོན་མེད་ཡུལ་ཅན་ཆགས་པ་
དང་། །སྒྲུབ་བྱེད་ཀྱང་ནི་སྐྱོན་མེད་ཡིན། །འགྲོ་བའང་དེ་ཙམ་ཉིད་
ཡིན་ན། །ད་ནི་གང་ལ་ཆགས་བྲལ་འགྱུར། །དེར་དེ་སྐྱོན་བཅས་ཀྱང་
ཡིན་ན། །དེ་ནི་བདག་ལའང་མཚུངས་པ་ཡིན། །དེར་དེའི་སྐྱོན་ལ་
ཆགས་བྲལ་མེད། །ཅེས་བྱུང་། བདག་སྐྱོན་མེད་དུ་འདོད་པ་ཁྱོད་
ལྟར་ན། བདག་དེ་ལ་ལྡན་པའི་ཡུལ་ཅན་དབང་བོ་རྣམས་དང་
བདག་ལ་ཆགས་པ་དང་བདག་དེའི་བདེ་བ་སྒྲུབ་བྱེད་ཀྱང་ནི་སྐྱོན་
མེད་ཡིན་དགོས་པས། བདག་དང་བདག་ལ་ཆགས་པ་དང་བདག་
གི་བ་གསུམ་པོ་སྐྱོན་མེད་ཡིན་ན། འགྲོ་བའང་གསུམ་པོ་དེ་ཙམ་
ཉིད་ཡིན་པས་ན། ད་ནི་གང་ལ་ཡང་ཆགས་བྲལ་དུ་འགྱུར་བ་མེད་
289

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པར་ཐལ་ལོ། ། ཁོ་ན་རེ། བདག་ཡུལ་དེར་ཆགས་པ་དེ་སྐྱོན་
བཅས་ཀྱང་ཡིན་ཏེ། སྡུག་བསྔལ་གྱི་རྟེན་ཡིན་པའི་ཕྱིར་ཞེ་ན།
སྡུག་བསྔལ་གྱི་རྟེན་བྱེད་པ་དེ་ནི་བདག་སྐྱོན་མེད་ལའང་མཚུངས་པ་
ཡིན་ལ། བདག་དེར་དེའི་སྐྱོན་མཐོང་བ་ལ་ཡང་དེ་ལ་ཆགས་བྲལ་
བྱེད་པ་མེད་ན། དེ་ནི་ཡུལ་གང་ལ་ཡང་དེ་ཆགས་བྲལ་བྱེད་པ་མེད་
པར་འགྱུར་རོ། ། གསུམ་པ་ཡོན་ཏན་འཛིན་པ་འཆིང་བྱེད་ཡིན་
ཟེར་བ་དགག་པ་ནི། ཡོན་ཏན་མཐོང་བ་ལས་བྱུང་བའི། །ཞེན་པ་
ཉེས་པ་མཐོང་བས་འཇིག ། དེ་ལྟར་དབང་སོགས་ལ་དེ་མིན། །
བྱིས་སོགས་ལའང་མཐོང་ཕྱིར་དང༌། །སྐྱོན་ལྡན་ལའང་ཡོད་ཕྱིར་་
དང་། །ཡོན་ཏན་ལྡན་ཡང་གཞན་དག་ལ། །མེད་ཕྱིར་འདས་པ་ལ་
སོགས་པ། །བདག་གི་བ་ལ་མེད་ཕྱིར་རོ། །དེ་ཉིད་ཕྱིར་ན་བདག་གི་
བའི། །བློ་རྒྱུའང་ཡོན་ཏན་མཐོང་བས་མིན། །དེ་ཕྱིར་ཡོན་ཏན་མི་
མཐོང་བས། །དེ་ཡང་སྤོང་བ་མ་ཡིན་ནོ། །གཞན་ཡང་ཡོད་མིན་ཡོན་
ཏན་ནི། །སྒྲོ་འདོགས་ཆགས་པས་དེར་ཡང་མཐོང་། །དེས་ན་དེ་རྒྱུ་
གནོད་མེད་ཅན། །བསྒྲུབས་པས་དེ་ལ་ཇི་ལྟར་གནོད། །ཅེས་བྱུང་།
བྱེ་བྲག་པ་ན་རེ། བདག་གི་བ་ལ་ཆགས་པ་ནི། དེ་ཡི་ཉེས་པ་
མཐོང་བས་སྤོང་ལ། བདག་གི་བའི་ཡོན་ཏན་མཐོང་བས་ཆགས་
སོགས་དེ་སྐྱེ་བ་ཡིན་ནོ་ཞེ་ན། ཡོན་ཏན་མཐོང་བ་ལས་བྱུང་བའི་
ཞེན་པ་དེ་ཡི་ཉེས་པ་མཐོང་བས་ཞེན་པ་དེ་འཇིག་པར་འགྱུར་བ་དེ་
ལྟར། དབང་བོ་སོགས་ཀྱི་ཡོན་ཏན་མཐོང་བས་དབང་བོ་སོགས་ལ་
ཆགས་པ་དེ་སྐྱེ་བ་མིན་ཏེ། དབང་བོ་སོགས་ཀྱི་སྐྱོན་ཡོན་མི་ཤེས་
པའི་བྱིས་པ་སོགས་ལའང་ཆགས་པ་དེ་སྐྱེ་བ་མཐོང་བའི་ཕྱིར་དང་།
དབང་སོགས་སྐྱོན་ལྡན་ལའང་དེ་ཡོད་པའི་ཕྱིར་དང་། ཡོན་ཏན་
- 290 -

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ལྡན་ཡང་གཞན་དག་གི་དབང་བོ་ལ་བདག་གིར་བཟུང་སྟེ་ཆགས་པ་
མེད་པའི་ཕྱིར་དང་། འདས་པ་ལ་སོགས་པ་བདག་གི་བ་ལ་ཆགས་
པ་སྐྱེ་བ་མེད་པའི་ཕྱིར་རོ། ། དེ་ཉིད་ཀྱི་ཕྱིར་ན་བདག་གི་བའི་བློ་
དང་དེའི་རྒྱུ་ལའང་ཡོན་ཏན་མཐོང་བས་ཆགས་པ་སྐྱེ་བ་མིན་ནོ། །
དེ་ཕྱིར་ཡོན་ཏན་མིན་པ་ཉེས་པ་མཐོང་བས་ཆགས་པ་དེ་ཡང་སྤོང་བ་
མ་ཡིན་ནོ། ། གཞན་ཡང་། བདག་ལ་ཡོད་པ་མིན་པའི་ཡོན་
ཏན་ནི། ཡོད་དེ་ཞེས་སྒྲོ་འདོགས་དེ་ལ་ཆགས་པས་བདག་གི་བ་
དེར་ཡང་ཆགས་པ་མཐོང་བའི་ཕྱིར། དེས་ན་དེ་རྒྱུ་གནོད་པ་མེད་
པ་ཅན་བསྒྲུབས་པས་བདག་གི་བར་ཆགས་པ་དེ་ལ་ཇི་ལྟར་གནོད་
ཅེས་སོམས་ཤིག གཉིས་པ་གྲངས་ཅན་པའི་གྲོལ་ལམ་དགག་པ་ལ་
བཞི། རང་བཞིན་དང་སྐྱེས་བུ་ཐ་དད་དུ་ཤེས་པ་གྲོལ་ལམ་ཡིན་པ་
དགག་པ། ཡིད་འབྱུང་བ་ཙམ་གྱིས་གྲོལ་བ་དགག་པ། དེ་དག་
འཁོར་བ་ཡིན་པར་བསྟན་པ། དེས་ན་འཇིག་ལྟ་སྤང་དགོས་པར་
གདམས་པའོ། ། དང་བོ་ནི། མཆོག་གཞན་དོན་དུ་གཉེར་ཕྱིར་
དང་། ། སྐྱེ་འཇིག་བློ་ཅན་ཉིད་ཀྱི་ཕྱིར། །སྐྱེ་བོ་འདི་ཡིས་དབང་་་་་
སོགས་ལས། །བདག་ནི་ཐ་དད་འགྱུར་བར་ཤེས། །དེ་ཕྱིར་གཅིག་
ཉིད་མཐོང་བས་ཀྱང་། ། ཆགས་མིན་བདག་ལ་ཆགས་པ་དེ། །
དམིགས་པའི་ནང་གི་ཡན་ལག་ལ། །ངོ་བོ་ཉིད་ཀྱི་རྗེས་ཆགས་་་་་་་
འགྱུར། །ཞེས་བྱུང༌། གྲངས་ཅན་པ་དག་ན་རེ། བྱེ་བྲག་པ་ལྟར་
སྡུག་བསྔལ་བསྒོམ་པ་ཙམ་ཞིག་གྲོལ་ལམ་མ་ཡིན་ཡང་། རང་བཞིན་
ནམ་གཙོ་བོ་དང་སྐྱེས་བུ་གཅིག་ཏུ་འཁྲུལ་བས་སྲིད་པར་འཁོར་བ་
ཡིན་ལ། དེ་གཉིས་ཐ་དད་དུ་ཤེས་པས་སྲིད་པ་ལས་གྲོལ་བ་ཡིན་ནོ་
ཞེ་ན། སྐྱེས་བུ་ཐ་མལ་བས་ཀྱང་དབང་བོ་སོགས་མཆོག་གཞན་དོན་
291

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དུ་གཉེར་བའི་ཕྱིར་དང་། བདག་རྟག་པར་ཞེན་ནས་དབང་བོ་་
སོགས་འཇིག་བྱེད་པར་རྟོགས་པའི་བློ་ཅན་ཉིད་ཀྱིས་ཕྱིར་ན། སྐྱེ་བོ་
ཐ་མལ་བ་འདི་ཡིས་དབང་སོགས་ལས་བདག་ནི་ཐ་དད་དུ་གྱུར་བར་
ཤེས་པ་དེ་ཡི་ཕྱིར། བདག་དང་རང་བཞིན་གཉིས་གཅིག་པ་ཉིད་དུ་
མཐོང་བས་ཀྱང་ཆགས་པ་སྐྱེ་བ་མིན་ནོ། ། བདག་ལ་ཆགས་པ་དེ་
ཆོས་ཅན། བདག་གི་བར་ཆགས་པའི་རྒྱུ་ཡིན་ཏེ། ཁྱོད་ལ་བརྟེན་
ནས་ཆགས་པའི་དམིགས་པའི་ཡུལ་ནང་གི་ཡན་ལག་ལ་ངོ་བོ་ཉིད་
ཀྱིས་རྗེས་སུ་ཆགས་པར་འགྱུར་བའི་ཕྱིར། གཉིས་པ་ཡིད་འབྱུང་བ་
ཙམ་གྱིས་གྲོལ་པར་འདོད་པ་དགག་པ་ལ་གསུམ། དགག་པ་དངོས་
དང་། ཆགས་བྲལ་ངོས་བཟུང་བ། ལུང་དང་འགལ་བ་སྤོང་་་་
བའོ། ། དང་བོ་ནི། གང་ཞིག་ད་ལྟར་སྡུག་བསྔལ་བས། །ཡིད་
འབྱུང་དེ་འདྲ་སྡང་ཡིན་གྱི། །ཆགས་བྲལ་མ་ཡིན་དེ་ཚེ་ཡང་། །
ཆགས་ཡོད་སྐབས་གཞན་ཚོལ་ཕྱིར་རོ། །ཞེ་སྡང་སྡུག་བསྔལ་རྒྱུ་ཅན་
ཕྱིར། །དེ་ནི་དེ་སྲིད་ཙམ་དུ་གནས། །དེ་ལོག་ན་ནི་རང་ཉིད་ཀྱི། །
རང་བཞིན་ཉིད་ལ་སླར་བརྟེན་འགྱུར། །ཞེས་བྱུང༌། གྲངས་ཅན་
པ་ན་རེ། སྡུག་བསྔལ་གྱིས་ཡིད་འབྱུང་བས་ཆགས་བྲལ་དུ་འགྱུར་རོ་
ཞེ་ན། གང་ཞིག་ད་ལྟར་སྡུག་བསྔལ་བས་ཡིད་འབྱུང་བ་དེ་འདྲ་བ་
དེ། ཞེ་སྡང་ཅན་ཡིན་གྱི། ཆགས་བྲལ་བ་མ་ཡིན་ཏེ། ཁྱོད་སྐྱེས་
པ་དེ་ཚེ་ཡང་ཆགས་པ་ཡོད་པའི་ཕྱིར། དེར་ཐལ། དེ་ཚེ་བདེ་བའི་
སྐབས་གཞན་ཚོལ་བའི་ཕྱིར་རོ། ། ཞེ་སྡང་ནི་སྡུག་བསྔལ་སྐྱེད་
པའི་རྒྱུ་ཅན་ཡིན་པའི་ཕྱིར་ན། ཞེ་སྡང་དེ་ནི་ཇི་སྲིད་སྡུག་བསྔལ་
ཡོད་པ་དེ་སྲིད་ཙམ་དུ་གནས་ཀྱི། ཞེ་སྡང་དེ་ལོག་ན་ནི་རང་ཉིད་ཀྱི་
རང་བཞིན་ཉིད་ལ་སླར་ཡང་བརྟེན་པར་འགྱུར་བའི་ཕྱིར། རྒྱུད་བླ་
292

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མ་ལས། ཇི་ལྟར་སྲོག་ཆགས་སྦྲང་མ་ནི། །ཤིན་ཏུ་འཁྲུགས་ཏེ་་་
བརྡུང་བརྡེག་ལྟར། ། དེ་བཞིན་ཞེ་སྡང་སྐྱེས་པ་ན། །སྙིང་ལ་སྡུག་
བསྔལ་སྦྱིན་པར་བྱེད། །ཅེས་གསུངས་པ་ལྟར་རོ། ། གཉིས་པ་
ཆགས་བྲལ་ངོས་བཟུང་བ་ནི། བླང་དང་དོར་བྱ་སྤངས་པའི་་་་་་་
ཕྱིར།།།ཐམས་ཅད་ལ་ནི་མཉམ་སྙོམས་ཅན། །ཙན་དན་སྟེའུ་་་་་་་་་་
མཚུངས་པ་ལ། །ཆགས་བྲལ་ཞེས་ནི་བརྗོད་པ་ཡིན། །ཞེས་བྱུང་།
བདག་གི་བླང་བྱ་འདི་དང་དོར་བྱ་འདིའོ་ཞེས་གཅིག་ཏུ་ཆགས་ཤིང་
ཞེན་པ་སྤངས་པའི་ཕྱིར་ན།། འདི་དག་ནི་རང་གི་ཕྱོགས་དང་འདི་
དག་ནི་གཞན་གྱི་ཕྱོགས་སོ་ཞེས་རིས་སུ་ཆད་པ་མེད་པར་ཐམས་ཅད་
ལ་ནི་བསམ་པ་མཉམ་ཞིང་སྙོམས་པ་ཅན། ལུས་ལ་ཙན་དན་གྱིས་
་་་་་བྱུགས་པ་དང་སྟེའུས་གཅོད་པ་དག་ལ་ཡང་ཁྲོ་ཆགས་མེད་པར་
མཚུངས་པར་མཐོང་ཞིང་བལྟ་བ་དགྲ་བཅོམ་པ་སོགས་ལ་འདོད་་་
ཆགས་དང་བྲལ་བ་ཞེས་ནི་བརྗོད་པ་ཡིན་ནོ། ། ཇི་སྐད་དུ། “ལྷ་
ལས་ཕུལ་བྱུང་གི་བསྟོད་པ་ལས། ང་ཡི་འདི་ལ་གནོད་བྱ་འདི་ཉིད་
བསྲུང་བྱ་འདི། །བསད་བྱ་ཞེས་པ་ལྷ་ཡི་མཆོག་གི་གཞུང་ལུགས་་་
ཡིན། །སངས་རྒྱས་ལ་ནི་དགྲ་དང་མཛའ་བཤེས་མི་མངའ་བར། །
ངེས་པར་ལེགས་དང་མངོན་པར་མཐོ་བས་ཕན་འདོགས་མཛད། །
ཅེས་དང༌། འོད་སྲུངས་སྟོབས་བཅུ་བས། བཅོམ་ལྡན་ཁྱོད་ཀྱི་
ཐུགས་ལ་ནི། །སྲས་དང་དགྲ་བོ་མཚུངས་ཞེ་ན། །བདེན་པའི་ཚིག་ནི་
འདི་ཡིས་ནི། །རྨ་ཡི་འཛག་པ་ཆོད་པར་ཤོག ། ཅེས་གསུངས་པའི་
བདེན་ཚིག་ལྟར་གྲུབ་པ་ལྟ་བུའོ། ། གསུམ་པ་ལུང་དང་འགལ་བ་
སྤང་བ་ནི། འདུ་བྱེད་སྡུག་བསྔལ་ལ་དགོངས་ནས། །སྡུག་བསྔལ་
བསྒོམས་པར་གསུངས་པ་ཡིན། །ངེད་ཀྱི་དེ་ཡང་རྐྱེན་ལས་སྐྱེས། །དེ་
293

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ནི་བདག་མེད་ལྟ་རྟེན་ཡིན། །སྟོང་ཉིད་ལྟ་བས་གྲོལ་བར་འགྱུར། །
སྒོམ་པ་ལྷག་མ་དེ་དོན་ཡིན། །དེ་ཕྱིར་མི་རྟག་ལས་སྡུག་བསྔལ། །
སྡུག་བསྔལ་ལས་ནི་བདག་མེད་གསུངས། །ཞེས་བྱུང་། ཁོ་ན་རེ།
སྡུག་བསྔལ་སྒོམ་པ་གྲོལ་ལམ་དངོས་མིན་ན། བཅོམ་ལྡན་འདས་
ཀྱིས་སྡུག་བསྔལ་སྒོམ་དགོས་པར་གསུངས་པའི་ལུང་དང་འགལ་ལོ་ཞེ་
ན། ལུང་དང་མི་འགལ་ཏེ། བཅོམ་ལྡན་འདས་ཀྱིས་སྡུག་བསྔལ་
གྱི་སྡུག་བསྔལ་ཚོར་བ་སྡུག་བསྔལ་ཙམ་ཞིག་བསྒོམ་པར་གསུངས་པ་མ་
ཡིན་གྱི། ཁྱབ་པ་འདུ་བྱེད་ཀྱི་སྡུག་བསྔལ་ལ་དགོངས་ནས་སྡུག་
བསྔལ་བསྒོམས་པར་གསུངས་པ་ཡིན་ནོ། ། ངེད་ཀྱི་བསྒོམ་བྱའི་
སྡུག་བསྔལ་དེ་ཡང་གྲངས་ཅན་ལྟར་བདག་རྟག་པ་ལ་བརྟེན་པ་མ་
ཡིན་ཏེ། རྒྱུ་དང་རྐྱེན་ལས་སྐྱེས་པའི་ཕྱིར ཁྱབ་པ་འདུ་བྱེད་ཀྱི་
སྡུག་བསྔལ་སྒོམ་པ་དེ་ཡང་ནི། གྲོལ་ལམ་དངོས་སུ་བྱས་ནས་སྒོམ་
པ་མ་ཡིན་ཏེ། དེ་ནི་བདག་མེད་ལྟ་བའི་རྟེན་དུ་སྒོམ་པ་ཙམ་ཡིན་
ནོ། ། དེས་ན་གྲོལ་ལམ་དངོས་ནི་སྟོང་བ་ཉིད་ཀྱི་ལྟ་བ་ཡིན་པས་དེ་
སྒོམ་པས་འཁོར་བ་ལས་གྲོལ་བར་འགྱུར་གྱི། སྒོམ་པ་ལྷག་མ་མི་
རྟག་པ་དང་སྡུག་བསྔལ་སོགས་ནི་སྟོང་བ་ཉིད་ཀྱི་ལྟ་བ་དེ་བསྐྱེད་པའི་
དོན་དུ་བསྒོམས་པ་ཡིན་ནོ། ། དེའི་ཕྱིར་བཅོམ་ལྡན་འདས་ཀྱིས་
འདུས་བྱས་མི་རྟག་པར་རྟོགས་པ་ལས་ཟག་བཅས་སྡུག་བསྔལ་དུ་
རྟོགས་པ་དང་། ཟག་བཅས་སྡུག་བསྔལ་དུ་རྟོགས་པ་ལས་ནི་ཕུང་
བོ་བདག་མེད་དུ་རྟོགས་པར་འབྱུང་བར་གསུངས་ཏེ། མདོ་ལས།
དགེ་སློང་དག་གཟུགས་རྟག་པ་ཡིན་ནམ་མི་རྟག་པ་ཡིན། བཙུན་པ་
མི་རྟག་པ་ལགས་སོ། ། གང་མི་རྟག་པ་དེ་བདེ་བ་ཡིན་ནམ་སྡུག་
བསྔལ་བ་ཡིན། བཙུན་པ་སྡུག་བསྔལ་བ་ལགས་ཏེ། གང་མི་རྟག་
- 294

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པ་དེ་སྡུག་བསྔལ་བ་རྣམ་པར་འཇིག་པའི་ཆོས་ཅན་ལགས་སོ། །
དེ་ལ་འདི་ནི་ངའོ་འདི་ནི་ངའི་བདག་གོ་ཞེས་དེ་ལྟར་རུང་ངམ།
བཙུན་པ་མ་ལགས་སོ། ། ཞེས་གསུངས་པ་ཡིན་ནོ། ། གསུམ་
པ་འཁོར་བ་ངོས་བཟུང་བ་ནི། ཆགས་བྲལ་མིན་དང་སྲེད་ལྡན་
དང་། །རྩོམ་པ་ཀུན་ལ་བརྟེན་པ་དེ། །ཉོན་མོངས་ལས་ལས་གྲོལ་བ་
མིན། །དེ་འདྲ་འཁོར་བ་བ་ཞེས་བྱ། །བདག་གི་ཉིད་ནི་མི་འདོད་
ན། །དེ་ཡི་ཟ་བ་བོ་ཡང་མེད།།བྱ་དང་ལོངས་སྤྱོད་མཚན་ཉིད་་་་
ཅན།།དེ་ཚེ་དེ་ཡི་བདག་ཀྱང་མེད། །ཅེས་བྱུང་། ཆགས་བྲལ་མིན་
པ་དང་། སྲེད་པ་དང་ལྡན་པ་དང་། དེའི་དབང་གིས་རྩོམ་པ་
ཀུན་ལ་བརྟེན་པ་དེ་དག་ནི་ཉོན་མོངས་པ་དང་ལས་ལས་གྲོལ་བ་མ་
ཡིན་ཏེ། གང་ཟག་དེ་འདྲ་བ་ལ་འཁོར་བ་བ་ཞེས་བྱའོ། །
གྲངས་ཅན་ལྟར་བདག་ལྟ་མ་སྤང་བར་བདག་གི་བ་ལ་ཆགས་བྲལ་
སྲིད་ན། གྲོལ་བའི་བདག་ཁས་བླངས་པ་དོན་མེད་དུ་ཐལ་ཞིང་།
བདག་གི་བ་ཉིད་ནི་མི་འདོད་ན། དེ་ཡི་བདག་ཟ་བ་བོ་ཡང་མེད་
པར་འགྱུར་ཏེ། བདག་དེ་ཉིད་ནི་ལས་གསོག་པའི་བྱ་བ་ཅན་དང་།
འབྲས་བུ་ལ་ལོངས་སྤྱོད་པའི་མཚན་ཉིད་ཅན་དུ་ཁས་བླངས་པའི་ཕྱིར།
འདོད་ན། གྲོལ་བ་ཐོབ་པ་དེ་ཚེ་གང་གྲོལ་བ་དེ་ཡི་བདག་ཀྱང་མེད་
པར་འགྱུར་བས་གྲོལ་བའི་བདག་ཁས་བླངས་པ་ཉམས་སོ། ། བཞི་
བ་འཇིག་ལྟ་སྤང་བར་གདམས་པ་། དེ་ཕྱིར་གྲལ་འདོད་ཐོག་མེད་
པའི། །རྒྱུ་ཅན་རིགས་མཐུན་ས་བོན་ལས། །བྱུང་བའི་འཇིག་ཚོགས་
ལྟ་བ་དག ། རྩ་བ་ཉིད་ནས་དབྱུང་བར་གྱིས། །ཞེས་བྱུང་། དེ་
ཕྱིར་གྲོལ་བ་ཐོབ་པར་འདོད་པས་ཐོག་མ་མེད་པའི་རྒྱུ་ཅན་གྱི་རིགས་
མཐུན་པའི་ས་བོན་ལས་བྱུང་བའི་འཇིག་ཚོགས་ལ་ལྟ་བ་དག་རྩ་བ་
295

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཉིད་ནས་དབྱུང་བར་གྱིས་ཤིག དབུ་མ་ལ་འཇུག་པ་ལས། ཉོན་
མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་
ཡིས་མཐོང་གྱུར་ཅིང་། །བདག་ནི་འདི་ཡི་ཡུལ་དུ་རྟོགས་བྱས་ནས
། །རྣལ་འབྱོར་བ་ཡིས་བདག་ནི་འགོག་པར་བྱེད། །ཅེས་དང་། དེ་
ཕྱིར་ཕུང་བོ་ལས་གཞན་བདག་མེད་དེ། ། ཕུང་བོ་མ་གཏོགས་དེ་་་
འཛིན་མ་གྲུབ་ཕྱིར། །འཇིག་རྟེན་ངར་འཛིན་བློ་ཡི་རྟེན་དུ་ཡང་། །
མི་འདོད་དེ་རིག་མིན་པའང་བདག་ལྟའི་ཕྱིར། །ཞེས་གསུངས་པ་
ལྟར་རོ། ། གསུམ་པ་དབང་ཕྱུག་པས་འདོད་པའི་གྲོལ་ལམ་དགག་
པ་ལ་གསུམ། སྒྲུབ་བྱེད་དགག་པ། གནོད་བྱེད་བརྗོད་པ།
གྲོལ་ལམ་ངོས་བཟུང་བའོ། ། དང་བོ་ནི། ལུང་ནི་དེ་ལྟའི་དངོས་
ཡིན་པའི། །རྒྱུ་མ་མཐོང་བ་རྣམས་ལ་ནི། །ལུང་ཙམ་གྱིས་ནི་གྲོལ་
བར་ཡང་། །སྨྲ་བ་ཡོངས་སུ་མགུ་བྱེད་མིན། །ས་བོན་སོགས་གྲུབ་ཆོ་
ག་ནི། །སྐྱེས་བུ་མི་སྐྱེད་པར་ནུས་མིན། །ཏིལ་མར་བསྐུས་དང་མེས་
བསྲེགས་སོགས། །ལས་ཀྱང་གྲོལ་བར་ཐལ་ཕྱིར་རོ། །སྔར་ལྕི་བ་དག་
ཕྱིས་ཡང་ཕྱིར། །སྡིག་པ་བཅོམ་པར་བྱས་པ་མིན། །འདི་ཡི་ལྕི་ཉིད་
མེད་འགྱུར་གྱི། །ལུས་ཅན་མིན་ཕྱིར་སྡིག་ལྕི་མིན། ། ཞེས་བྱུང་།
དབང་ཕྱུག་པ་ན་རེ། གོང་དུ་བཤད་པ་དེ་དག་གྲོལ་ལམ་མིན་ཡང་།
དབང་ཕྱུག་གི་བཀའ་ལུང་གྲོལ་ལམ་ཡིན་ཏེ། དབང་ཕྱུག་པའི་ལུང་
ལས་བཤད་པའི་རིགས་སྔགས་ཀྱིས་བཏབ་པའི་ས་བོན་དག་ལས་མྱུ་གུ་
མི་སྐྱེ་བས་སོ་ཞེ་ན། མི་འཐད་དེ། དབང་ཕྱུག་གི་ལུང་ནི་བསྟན་
བྱའི་དོན་ལ་མི་སླུ་བ་དེ་ལྟ་བུའི་དངོས་པོ་ཅན་ཡིན་པའི་རྒྱུ་མཚན་མ་
མཐོང་བས་གྲོལ་བ་དོན་གཉེར་རྣམས་ལ་ནི། དབང་ཕྱུག་གི་ལུང་
ཙམ་གྱིས་ནི་འཁོར་བ་ལས་གྲོལ་བར་ཡང་སྨྲ་བ་ཡོངས་སུ་མགུ་བྱེད་
296

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མིན་ནོ།། དབང་ཕྱུག་གི་རིགས་སྔགས་ཀྱིས་བཏབ་པའི་ས་བོན་
སོགས་ལས་མྱུ་གུ་མི་སྐྱེ་བར་གྲུབ་པའི་ཚོགས་དེས་ནི། སྐྱེས་པ་་་་
འཁོར་བར་མི་སྐྱེ་བར་བྱེད་ནུས་པ་མིན་ནོ། ། ཁྱོད་ལྟར་ན་ས་བོན་
ལ་ཏིལ་མར་བསྐུས་པ་དང་མེས་བསྲེགས་པ་སོགས་ལས་ཀྱང་ས་བོན་
དེ་དག་གིས་མྱུ་གུ་སྐྱེད་མི་ནུས་པར་བྱས་པས་མེ་དང་ཏིལ་མར་དེ་དག་
ལས་ཀྱང་གྲོལ་བར་ཐལ་བའི་ཕྱིར་རོ། ། ཁོ་ན་རེ སྦྱིན་སྲེག་
བྱས་པས་གྲོལ་བར་འགྱུར་ཏེ། སྔར་སྡིག་ཅན་དག་སྲང་ལ་གཞལ་བ་
ན་ལྕི་བ་དག་ནི་ཕྱིས་སྦྱིན་སྲེག་བྱས་པས་འགའ་ཞིག་ཡང་བར་མཐོང་
བའི་ཕྱིར་ཞེ་ན། དེ་ཙམ་གྱིས་སྡིག་པ་བཅོམ་པར་བྱས་པ་མིན་ཏེ།
སྦྱིན་སྲེག་བྱས་པས་ལུས་འདི་ཡི་ལྕི་བ་ཉིད་མེད་པར་འགྱུར་སྲིད་ཀྱི།
ལུས་ཅན་མིན་པའི་ཕྱིར་ནི་སྡིག་པ་ནི་རྒྱ་མ་དང་སྲང་གི་ཁར་ལྕི་བ་མིན་
ནོ། ། མཛོད་ལས། གཅོད་བྱེད་བཅད་པར་བྱ་བ་ཉིད། །ཕྱིའི་
རོལ་གྱི་ནི་ཁམས་བཞི་ཡིན། །དེ་བཞིན་བསྲེག་བྱ་འཇལ་བྱེད་པའོ།
ཞེས་སོ། ། གཉིས་པ་གནོད་བྱེད་བརྗོད་པ་ལ་གསུམ དེའི་་་
དབང་བསྐུར་གྱིས་སྲིད་པའི་རྒྱུ་ལ་མི་གནོད་པ། དེའི་ལན་དགག་པ།
རྩོད་པ་སྤོང་བའོ། ། དང་བོ་ནི། ལོག་ཤེས་དང་ནི་དེ་ལས་་་
བྱུང་། །སྲེད་པ་སེམས་པའི་དབང་དག་གིས། །དམན་གནས་འགྲོ་བ་
སྐྱེ་བ་ཡིན། །དེ་ཕྱིར་དེ་བཅད་འགྲོ་མི་འགྱུར། །དེ་ཙམ་ལས་ནི་་་་
འབྱུང་བའི་ཕྱིར། །སྐྱེ་ལ་དེ་དག་ཉིད་ནུས་ཡིན། །སེམས་པ་དེ་དག་
རང་ཉིད་ལས། །ཡིན་ཕྱིར་སྐྱེ་རྒྱུ་ཉམས་པ་མེད། །ཅེས་བྱུང་། ལོག་
ཤེས་དང་ནི་དེ་ལས་བྱུང་བའི་སྲེད་པ་དང་མཚུངས་ལྡན་གྱི་སེམས་
་དབང་དག་གིས། སྐྱེ་གནས་དམན་པ་ངན་སོང་གི་གནས་་་
སོགས་སུ་འགྲོ་བ་སྐྱེ་བ་ཡིན་ནོ། ། དེ་ཕྱིར་སྲེད་པ་སོགས་སྤངས་
297

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཤིང་། དེ་བཅད་པས་སྲིད་པར་སླར་ཡང་ལས་ཉོན་གྱི་དབང་གིས་
འགྲོ་བར་མི་འགྱུར་རོ། ། ཁོ་ན་རེ། ལོག་སྲེད་དང་མཚུངས་ལྡན་
གྱི་སེམས་པ་དེ་ཙམ་ལས་ནི་སྲིད་པ་འབྱུང་བར་འདོད་པའི་ཕྱིར།
ལས་ཀྱང་འཁོར་བའི་རྒྱུ་མིན་ནམ་ཞེ་ན། འཁོར་བར་སྐྱེས་པ་ལ་
སེམས་པ་དེ་དག་ཉིད་ཀྱིས་ཀྱང་སྲིད་པར་འཕེན་ནུས་པ་ཡིན་ཏེ།
སེམས་པ་དེ་དག་རང་ཉིད་ཀྱང་ཡང་སྲིད་འཕེན་པའི་ལས་ཡིན་པའི་
ཕྱིར་ན། དེ་ལས་གཞན་པའི་ལས་ཞིག་སྲིད་པའི་རྒྱུར་མི་དགོས་
སོ། ། དབང་དང་ལྡན་པའི་སྐྱེས་བུ་དེ་ཆོས་ཅན། སྲིད་པར་སྐྱེ་
བར་འགྱུར་ཏེ། དེའི་རྒྱུད་ན་སྲིད་པར་སྐྱེ་བའི་རྒྱུ་ཉམས་པ་མེད་པ་
ཡོད་པའི་ཕྱིར། གཉིས་པ་དེ་ཡི་ལན་དགག་པ་ནི། འགྲོ་དང་
རྟོགས་རྟེན་བྱེད་པ་ཡིན། །དེ་ནི་མ་མཐོང་བ་ལས་འགྱུར། །མ་མཐོང་
ཞིག་ཕྱིར་འགྲོ་བ་མེད། །དེས་ན་འདུ་བྱེད་སེམས་པ་མིན། །ཡོད་དང་
མེད་པའི་རྗེས་འཇུག་ཕྱིར། །བྱེད་པ་སྐྱེད་ལ་བློ་ཡི་ནི། །ནུས་མཐོང་
གཞན་གྱིས་མ་ཡིན་ན། །དེ་ཡོད་དེ་དག་ཅིས་མི་འགྲོ། ཞེས་བྱུང་།
དབང་ཕྱུག་པ་ན་རེ། གལ་ཏེ་སྐྱེ་གནས་སུ་འགྲོ་བ་དང་ཡུལ་རྟོགས་
པའི་རྟེན་བྱེད་པ་དབང་བོ་སོགས་ཡིན་ལ། དེ་ནི་མ་མཐོང་བ་ལས་
ལས་སྐྱེ་བར་འགྱུར་ཞིང་། མ་མཐོང་བའི་ལས་དེ་དབང་བསྐུར་གྱིས་
ཞིག་པའི་ཕྱིར་ན། དབང་ཕྱུག་གི་དབང་བསྐུར་ཐོབ་པ་སྐྱེ་གནས་སུ་
འགྲོ་བ་མེད་དོ།། དེས་ན་ལས་ཀྱང་བདག་གི་ཡོན་ཏན་འདུ་བྱེད་
ཡིན་གྱི་སེམས་པ་མིན་ནོ་ཞེ་ན། མི་འཐད་དེ། དེ་ཕན་འདོགས་
བྱེད་དུ་ཡོད་པ་དང་མེད་པའི་རྗེས་སུ་འཇུག་པའི་ཕྱིར། བྱེད་པ་
དབང་བོ་སོགས་སྐྱེད་པ་ལ་ལོག་སྲེད་དང་མཚུངས་པར་ལྡན་པའི་
སེམས་པའི་བློ་ཡི་ནི་ནུས་པ་མཐོང་གི་གཞན་དག་གི་ཡོན་ཏན་འདུ་
298

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
བྱེད་ཀྱིས་ཕན་པའི་ནུས་པ་མཐོང་བ་མ་ཡིན་ན། ལོག་སྲེད་དང་
མཚུངས་ལྡན་གྱི་སེམས་པ་དེ་ཡོད་པའི་སྐྱེས་བུ་དབང་བསྐུར་ཐོབ་པ་
དེ་དག་རྒྱུ་ཅིས་སྐྱེ་གནས་སུ་མི་འགྲོ། གདོན་མི་ཟ་བར་འགྲོ་བར་
འགྱུར་རོ། ། གསུམ་པ་རྩོད་པ་སྤོང་བ་ནི། གལ་ཏེ་དེ་དག་ནུས་
མེད་ན། །དབང་སོགས་བྱས་མ་ཐག་དེ་དག ། སེམས་པའི་དབང་
གིས་འཛིན་དང་འཇུག །གཡེང་དང་འགོག་པ་མེད་པར་འགྱུར། །
ཅི་སྟེ་དེ་ཚེ་བློ་མེད་ཕྱིར། །མི་འགྱུར་དྲི་མ་རྣམས་ཀྱིས་བློ། །མཚམས་
སྦྱོར་དེ་རྣམས་ནུས་མེད་ན། །གསོན་པ་ཉིད་ན་ནུས་མེད་འགྱུར། །
གཉེན་པོ་དང་ནི་རང་གི་ཕྱོགས། །འཕེལ་ན་འགྲིབ་དང་འཕེལ་བའི་
ཕྱིར། །ཉེས་རྒྱུན་རང་གི་ས་བོན་ཅན། །དབང་བསྐུར་བ་ལས་ལྡོག་པ་
མེད། །རྟགས་པ་ལྟོས་པ་མེད་པའི་ཕྱིར། །རིམ་གྱིས་སྐྱེད་པར་བྱེད་པ་
དང་། །བྱེད་དང་མ་བྱེད་པ་དག་ནི། །འདྲ་བའི་བདག་ཉིད་བྱེད་པ་
འགལ། རྒྱུ་དང་འབྲས་བུ་འང་གཅིག་པར་འགྱུར། །དེ་དག་དེ་ལས་
ཐ་དད་ན། །བྱེད་པོ་ཟ་བོ་ཉམས་པར་འགྱུར། །ནུས་པ་ཡང་ནི་་་་
འགྲུབ་མ་ཡིན། །གཞན་གྱི་དྲན་དང་ལོངས་སྤྱོད་སོགས། །ཐལ་བ་
གནོད་བྱེད་མ་ཡིན་ཏེ། །འགའི་ཡང་དྲན་པ་མེད་པའི་ཕྱིར། །དེས་ན་
མྱོང་ལས་དྲན་པ་འབྱུང་། །ཞེས་བྱུང་། ཡང་ཁོ་ན་རེ། གལ་ཏེ་
ལོག་སྲེད་ཀྱི་སེམས་པ་དེ་དག་གི་ནུས་པ་དབང་བསྐུར་གྱིས་ཉམས་
ཤིང་མེད་པར་བྱས་པའི་ཕྱིར་ན། ལོག་སྲེད་ཅན་སྲིད་པར་མི་འགྲོའོ་
ཞེ་ན། འོ་ན་དབང་བསྐུར་སོགས་བྱས་མ་ཐག་ཏུ་ལོག་སྲེད་ཅན་དེ་
དག་སེམས་པའི་དབང་གིས་ཡུལ་འཛིན་པ་དང་། ཡུལ་གྱི་བྱེ་བྲག་
ལ་འཇུག་པ་དང་། ཡུལ་གཞན་དང་གཞན་ལ་གཡེང་བ་དང་།
རྗེས་སུ་བསྟན་པའི་རྐྱེན་གྱིས་རྣམ་གཡེང་དེ་འགོག་པའི་བྱ་བ་སོགས་
299

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མེད་པར་འགྱུར་བར་ཐལ། དེ་ལྟར་བྱེད་པའི་སེམས་པའི་ནུས་པ་
དབང་བསྐུར་གྱིས་བཅོམ་པའི་ཕྱིར། ཡང་ཁོ་ན་རེ། ཅི་སྟེ་ལོག་
སྲེད་ཅན་དེ་དག་སྲིད་པར་སྐྱེ་བར་མི་འགྱུར་ཏེ། ལོག་སྲེད་ཅན་དེ་
དག་ཤི་བར་འགྱུར་བ་དེ་ཚེ་བློ་མེད་པའི་ཕྱིར་ན། ཤི་བ་དག་ལ་
འཁོར་བའི་ཆོས་རྣམས་འབྱུང་བར་མི་འགྱུར་རོ་ཞེ་ན། མི་འཐད་དེ།
འཆི་ཁ་མའི་རྒྱུད་ཀྱི་ཆགས་སོགས་དྲི་མ་རྣམས་ཀྱིས་ཆགས་སོགས་ཀྱི་
བློ་ཕྱི་མར་མཚམས་སྦྱོར་ཏེ། དེ་ལ་དེ་དག་གི་དངོས་རྒྱུ་ནུས་ངཔ་་
ཐོགས་མེད་ལྡན་པའི་ཕྱིར། གལ་ཏེ་དེ་རྣམས་རིགས་འདྲ་ཕྱི་མ་
མཚམས་སྦྱོར་བའི་ནུས་པ་དབང་བསྐུར་གྱིས་མེད་པར་བྱས་པའི་ཕྱིར་
ཞེ་ན། འོ་ན་གསོན་པ་བྱིས་པའི་གནས་སྐབས་ཉིད་ནའང་ཆགས་
སོགས་ཀྱི་ནུས་པ་མེད་པར་འགྱུར་ཏེ། དེའི་ནུས་པ་དབང་བསྐུར་
གྱིས་བཅོམ་པའི་ཕྱིར། དེས་ན་བདག་མེད་རྟོགས་པའི་ཤེས་རབ་
སོགས་གཉེན་པོའི་ཕྱོགས་དང་ནི། སྐྱོན་རང་གི་ཕྱོགས་གཉིས་ལས་
གཉེན་པོའི་ཕྱོགས་འཕེལ་ན། སྐྱོན་ཚུལ་བཞིན་མ་ཡིན་པ་ཡིད་ལ་
བྱེད་པ་དང་ཆགས་སོགས་འགྲིབ་པ་དང་། སྐྱོན་རང་གི་ཕྱོགས་ཚུལ་
མིན་ཡིད་བྱེད་སོགས་འཕེལ་བ་ན། སྐྱོན་ཆགས་སོགས་ཀྱང་འཕེལ་
བར་འགྱུར་བའི་ཕྱིར། ཆགས་སོགས་ཉེས་པ་རྒྱུན་དུ་གནས་པའི་
སྐྱོན་རང་གི་ས་བོན་ཅན་དེ་ཉིད། དབང་ཙམ་བསྐུར་བ་ལས་ལྡོག་
པ་མེད་དོ། ། རྟག་པ་ལ་རང་གི་རྐྱེན་ལ་ལྟོས་པ་མེད་པའི་ཕྱིར་ན།
རིམ་གྱིས་འབྲས་བུ་སྐྱེད་པར་བྱེད་པ་དང་། བྱ་བ་བྱེད་པ་དང་མི་
བྱེད་པ་དག་ནི་གནས་སྐབས་ཀུན་ཏུ་འདྲ་བའི་བདག་ཉིད་ཅན་ཡིན་
དགོས་པས། རེས་འགའ་བྱ་བ་བྱེད་པ་དང་རེས་འགའ་མི་བྱེད་པ་
འགལ་བ་དང་། བདག་གི་རྒྱུ་དང་འབྲས་བུའང་གཅིག་པར་འགྱུར་
300

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཏེ། བདག་ཏེ་རྟག་པ་ཡིན་པའི་ཕྱིར། རྒྱུ་འབྲས་དེ་དག་བདག་
རྟག་པ་དེ་ལས་རྫས་ཐ་དད་དོ་ཞེ་ན། དེ་ལྟར་ན་བདག་རྟག་པ་དེ་ནི་
ལས་བྱེད་པ་བོ་དང་འབྲས་བུ་ཟ་བ་བོ་ཡིན་ཟེར་བའི་དམ་བཅས་པ་
ལས་ཉམས་པར་འགྱུར་རོ། ། རྟག་པ་ཡིན་ན་འབྲས་བུ་སྐྱེད་པའི་
ནུས་པ་ཡང་ནི་འགྲུབ་པ་མ་ཡིན་ནོ། ཁོ་ན་རེ། བདག་རྟག་པ་
མེེད་ན། གཞན་གྱིས་མྱོང་བ་གཞན་གྱིས་དྲན་པ་དང་། གཞན་
གྱིས་བསགས་པའི་ལས་ཀྱི་འབྲས་བུ་ལ་ལས་མ་བསགས་པ་གཞན་གྱིས་
ལོངས་སྤྱོད་པ་སོགས་སུ་ཐལ་བར་འགྱུར་རོ་ཞེ་ན། དེ་ལྟར་ཐལ་བ་
དེ་ངེད་ཅག་ལ་གནོད་བྱེད་མ་ཡིན་ཏེ། བདག་རྟག་པ་སེམས་ཅན་
འགའི་ཡང་དྲན་པ་མེད་པའི་ཕྱིར་རོ། ། དེས་ན་སྔར་མྱོང་བ་ལས་
དྲན་པ་འབྱུང་བ་ཙམ་ཞིག་ཡིན་གྱི། བདག་རྟག་པས་མྱོང་ཞིང་དྲན་
པ་ནི་མ་ཡིན་ནོ། ། གསུམ་པ་གྲོལ་ལམ་ངོས་བཟུང་བ་ནི།
བདེན་པ་བཞི་ལ་བརྟེན་པ་དང་། བདེ་དང་ང་དང་ངའི་ཞེས་་་་
སོགས། །ཡང་དག་མིན་པ་རྣམ་བཅུ་དྲུག ། སྒྲོ་བཏགས་ནས་ནི་
ཡོངས་སུ་སྲེད། །དེ་ཉིད་ལ་ནི་དེ་འགལ་དོན། །དེ་ཉིད་རྣམ་པ་རྗེས་
རྟོགས་ཅན། །ལེགས་བསྒོམས་ཡང་དག་ལྟ་བ་ཡིས། །སྲེད་པ་རྗེས་
འབྲངས་བཅས་འཇོམས་བྱེད། །ཅེས་བྱུང༌། འོ་ན་གྲོལ་ལམ་གང་
ཞེ་ན།: འཕགས་པའི་བདེན་པ་བཞི་ལ་བརྟེན་པ་དང་། སྡུག་་
བསྔལ་བ་ལ་བདེ་བར་མཐོང་བ་དང་ང་དང་ང་ཡི་ཞེས་སོགས་ཡང་
དག་པ་མིན་པ་རྣམ་པ་བཅུ་དྲུག་ཏུ་སྒྲོ་བཏགས་ནས་ནི་ཡོངས་སུ་སྲེད་
པ་དང་། བདེན་པ་བཞི་ཡི་དེ་ཉིད་ལ་ནི་ཕྱིན་ཅི་ལོག་དེ་དང་འགལ་
བའི་དོན་བདེན་པ་བཞིའི་དེ་ཉིད་རྣམ་པ་བཅུ་དྲུག་རྗེས་སུ་རྟོགས་པ་
ཅན་དེ་ལེགས་པར་བསྒོམས་པའི་ཡང་དག་པའི་ལྟ་བ་ཡིས། སྲེད་པ་
301

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
རྗེས་འབྲང་དང་བཅས་པ་འཇོམས་པར་བྱེད་དོ། ། ཡང་དག་མིན་
པ་རྣམ་བཅུ་དྲུག ། སྒྲོ་བཏགས་ནས་ནི་ཡོངས་སུ་སྲེད། །ཞེས་་
གསུངས་པ་ལྟར། བདེན་བཞིའི་ཁྱད་ཆོས་བཅུ་དྲུག་གི་ལྡོག་ཕྱོགས་
ལྟར་འཛིན་པའི་ལོག་འཛིན་བཅུ་དྲུག་ལས། དང་བོ་སྡུག་བསྔལ་གྱི་
བདེན་པ་ལ་ལོག་པར་ཞུགས་པ་ནི། སྡུག་བདེན་མི་རྟག་པ་ལ་རྟག་
པར་འཛིན་པ་དང་། དེ་མི་གཙང་བ་ལ་གཙང་བར་འཛིན་པ། དེ་
སྡུག་བསྔལ་བ་ལ་བདེ་བར་འཛིན་པ། དེ་བདག་མེད་པ་ལ་བདག་
ཏུ་འཛིན་པ་དང་བཞིའོ། ། ཀུན་འབྱུང་བདེན་པ་ལ་ལོག་པར་
ཞུགས་པ་ནི། སྡུག་བདེན་རང་རྒྱུ་ཀུན་འབྱུང་བདེན་པ་ལས་བྱུང་བ་
མིན་པར་རྒྱུ་མེད་ལས་བྱུང་བར་འཛིན་པ་དང་། སྡུག་བསྔལ་ཀུན་
ཀྱང་ཆགས་སོགས་ཀུན་འབྱུང་ལས་བྱུང་བ་མིན་པར་མི་མཐུན་པའི་རྒྱུ་
ལས་བྱུང་བར་འཛིན་པ། སྡུག་བསྔལ་རང་རྒྱུ་ཀུན་འབྱུང་ལས་རབ་
ཏུ་སྐྱེ་བ་མིན་པར་དབང་ཕྱུག་སོགས་ཀྱིས་བྱས་པར་འཛིན་པ། ཀུན་
འབྱུང་བདེན་པ་སྡུག་བདེན་གྱི་རྐྱེན་མ་ཡིན་པར་དེ་ཡི་རང་བཞིན་
རྟག་པར་འཛིན་པ་དང་བཞིའོ། ། འགོག་བདེན་ལ་ལོག་པར་་
ཞུགས་པ་ནི། ཆགས་སོགས་ཀུན་འབྱུང་སྤངས་པའི་འགོག་པ་མེད་
པར་འཛིན་པ། ཟག་བཅས་ཀྱི་ཆ་འགའ་ཞིག་ལ་ཞི་བ་དང་ཐར་
བར་འཛིན་པ། སྡུག་བདེན་གྱི་ཁྱད་པར་འགའ་ཞིག་གྱ་ནོམ་པའི་
ཐར་བར་འཛིན་པ ཆགས་སོགས་རེས་ཞིག་ཟད་པ་ཡོད་ཀྱང་་་
གཏན་དུ་ངེས་པར་འབྱུང་བ་མེད་པར་སླར་ཡང་ལྡོག་པར་འཛིན་པ་
དང་བཞིའོ། ། ལམ་བདེན་ལ་ལོག་པར་ཞུགས་པ་ནི། ཐར་ལམ་
གཏན་ནས་མེད་པར་འཛིན་པ་དང༌། བདག་མེད་རྟོགས་པའི་རིག་
པ་ཡེ་ཤེས་ཐར་ལམ་མ་ཡིན་པར་འཛིན་པ། ལམ་ལ་སྒྲུབ་པ་བྱ་མི་
302

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
དགོས་པར་དབང་ཕྱུག་གི་ལུང་དང་དབང་བསྐུར་སོགས་ཐར་ལམ་དུ་
འཛིན་པ། སྡུག་བསྔལ་དང་ཆགས་སོགས་གཏན་དུ་ངེས་པར་་་་
འབྱིན་པའི་ལམ་མེད་པར་འཛིན་པ་དང་བཞིའོ། ། བཞི་བ་གཅེར་
བུ་བའི་གྲོལ་ལམ་དགག་པ་ལ་བཞི ལས་དང་ལུས་ཡོད་པས་སྲིད་
པར་འཁོར་བར་འདོད་པ་དགག་པ། ལས་ལུས་སྤོང་བའི་གཉེན་པོ་
དགག་པ། ལས་འབྲས་བཅད་པས་ཟད་པ་དགག་པ། རང་ལ་
ཁས་བླངས་འགལ་བས་དགག་པའོ། ། དང་བོ་ནི། ལས་དང་
ལུས་ངག་གནས་ན་ཡང་། །གཅིག་མེད་ཕྱིར་ན་རྒྱུ་གསུམ་ཅན། །སྐྱེ་
བ་སྲིད་པ་མ་ཡིན་ཏེ། །ས་བོན་མེད་པར་མྱུ་གུ་བཞིན། །ཞེས་བྱུང་།
དགྲ་བཅོམ་པ་ལ་ལས་དང་ལུས་ངག་གནས་ན་ཡང་། སྲིད་པར་སྐྱེ་
བའི་ག་གསུམ་ལས་གཙོ་བོ་གཅིག་པུ་སྲེད་པ་མེད་པའི་ཕྱིར་ན།
༥དང་ལུས་དང་སྲེད་པ་སྟེ་རྒྱུ་གསུམ་པ་ཅན་གྱི་འཁོར་བར་སྐྱེ་བ་
སྲིད་པ་མ་ཡིན་ཏེ། དཔེར་ན། ས་བོན་མེད་པར་མྱུ་གུ་སྔོན་ཝོ་མི་
འབྱུང་བ་བཞིན་ནོ། ། གཉིས་པ་ལས་ལུས་སྤོང་བའི་གཉེན་པོ་
དགག་པ་ནི། ལས་དང་ལུས་དག་སྤོང་མིན་ཏེ། །གཉེན་པོ་དག་ནི་
མེད་ཕྱིར་དང་། །ནུས་མེད་ཕྱིར་རོ་སྲེད་པ་ནི། །ཡོད་ན་སླར་ཡང་
འབྱུང་ཕྱིར་རོ། །གཉིས་ཟད་དོན་དུ་འབད་ན་ཡང༌། །ལས་ཟད་དུབ་
པ་དོན་མེད་ཡིན། །ཞེས་བྱུང་། ཁོ་ན་རེ། ལས་དང་ལུས་སྤངས་
པས་ཀྱང་གྲོལ་བར་འགྱུར་ཏེ། སྲིད་པར་སྐྱེ་བ་རྒྱུ་གསུམ་པ་ཅན་
ཡིན་པའི་ཕྱིར་ཞེ་ན། ལས་དང་ལུས་དག་རྐྱང་བ་སྤོང་བ་མིན་ཏེ།
དེའི་གཉེན་པོ་དག་ནི་མེད་པའི་ཕྱིར་དང་། དེ་དག་སྤོང་བའི་ནུས་
ཕ་ཡང་མེད་པའི་ཕྱིར་རོ། ། སྲེད་པ་ཡོད་ན་ནི་སླར་ཡང་འཁོར་
བར་འབྱུང་བའི་ཕྱིར་རོ། ། ལས་དང་སྲེད་པ་གཉིས་པོ་སོ་སོར་
303

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཟད་པའི་དོན་དུ་འབད་ན་ཡང་། ལས་ཟད་པའི་དོན་དུ་འབད་
པས་དུབ་པ་ནི་དོན་མེད་པ་ཡིན་ཏེ། སྲེད་པ་མ་སྤངས་པར་ལས་
སྤོང་མི་ནུས་པའི་ཕྱིར། གསུམ་པ་ལས་འབྲས་བཅད་པས་ཟད་པ་
དགག་པ་ནི། འབྲས་བུ་སྣ་ཚོགས་མཐོང་བའི་ཕྱིར། །ལས་རྣམས་
ནུས་པ་ཐ་དད་དུ། །རྗེས་དཔོག་དེས་ན་དཀའ་ཐུབ་ཀྱི། །ཉོན་མོངས་
དངོས་གཅིག་གིས་མི་འཛད། །རྣམ་འགས་དེ་བསྐྱེད་འབྲས་བུ་ནི། །
ཆུང་འགྱུར་རིགས་མི་མཐུན་ཅན་མིན། །འབྲས་བུ་ཉམས་སུ་མྱོང་བ་
ནི། །ཅི་སྟེ་དཀའ་ཐུབ་ནུས་པ་ཡིས། །ནུས་པ་འདྲེས་པ་ཟད་པ་ན། །
ཉོན་མོངས་ཆ་འགས་སྤོང་བའམ། །ཉོན་མོངས་མེད་པར་ཀུན་སྤོང་
འགྱུར། །གལ་ཏེ་དཀའ་ཐུབ་ཉོན་མོངས་ལས། །གཞན་འདོད་ཉོན་
མོངས་ཉིད་ཅེ་ན། །དེ་ནི་ལས་འབྲས་ཡིན་ཕྱིར་འདིས། ·།ནུས་པ་
འབྲས་སོགས་འགྱུར་མ་ཡིན། །ཞེས་བྱུང་། ཁོ་ན་རེ། གཉེན་པོ་
དག་ནི་མེད་ཕྱིར་དང་། །ཞེས་པ་རྟགས་མ་གྲུབ་སྟེ། དཀའ་ཐུབ་
དྲག་པོས་སྔོན་གྱི་ལས་ཟད་པར་འགྱུར་ལ། ཕྱིས་སུ་ལས་ངན་གསར་
དུ་མ་བསགས་ན་གྲོལ་བར་འགྱུར་བའི་ཕྱིར་རོ་ཞེ་ན། མི་འཐད་དེ།
ལས་སྣ་ཚོགས་པ་རྣམས་ལ་འབྲས་བུ་ཡང་སྣ་ཚོགས་པ་མཐོང་བའི་
ཕྱིར་དང་། ལས་རྣམས་ཀྱི་ནུས་པ་ཡང་ཐ་དད་དུ་རྗེས་སུ་དཔོག་
པའི་ཕྱིར་རོ། ། དེས་ན་དཀའ་ཐུབ་ཀྱིས་ངལ་བའི་ཉོན་མོངས་པ་
དངོས་པོ་གཅིག་གིས་ལས་ངན་ཀུན་མི་འཛད་པས། དཀའ་ཐུབ་ཀྱི་
རྣམ་པ་འགས་ལས་དེ་ཡིས་བསྐྱེད་པའི་འབྲས་བུ་ནི་ཅུང་ཟད་ཆུང་
བར་འགྱུར་ཡང་། དེ་ཙམ་གྱིས་རིགས་མི་མཐུན་པ་ཅན་གྱི་ལ༴
ངན་མང་པོ་ཟད་ནུས་པ་མིན་ནོ། ། དེ་ལ་ཁོ་ན་རེ། ལས་ཀྱི་
འབྲས་བུ་ཆུང་ངུ་ཙམ་ཞིག་ཉམས་སུ་མྱོང་བ་ནི། ཅི་སྟེ་དཀའ་ཐུབ་
304

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
ཀྱི་ནུས་པ་ཡིས་ལས་སྣ་ཚོགས་ཀྱི་ནུས་པ་འདྲེས་པ་ལས་ལས་གཅིག་
ཟད་པ་ན་ལས་ཀུན་ཟད་པར་འགྱུར་བ་ཡིན་ནོ་ཞེ་ན། དེ་ལྟར་ན་
དཀའ་ཐུབ་ཀྱིས་ཉོན་མོངས་པ་ཆ་འགས་ལས་ཀུན་སྤོང་བའམ།
དཀའ་ཐུབ་ཀྱིས་ཉོན་མོངས་པའི་ངལ་བ་མེད་པར་ལས་ཀུན་སྤོང་བར་
འགྱུར། གལ་ཏེ་དཀའ་ཐུབ་དེ་ཉོན་མོངས་ལས་གཞན་དུ་འདོད་
དམ། ཉོན་མོངས་སུ་འདོད། གལ་ཏེ་དཀའ་ཐུབ་དེ་ཉོན་མོངས་
ཉིད་དུ་འདོད་ཅེ་ན། མེ་ལྔ་བརྟེན་པ་སོགས་ཀྱིས་ལུས་གདུང་བའི་
དཀའ་ཐུབ་དེ་ནི་ལས་ངན་གྱི་འབྲས་བུ་ཡིན་པའི་ཕྱིར་ན། དཀའ་
ཐུབ་འདིས་ལས་སྣ་ཚོགས་ཀྱི་ནུས་པ་གཅིག་ཏུ་འདྲེས་པ་སོགས་སུ་
འགྱུར་བར་བྱེད་ནུས་པ་མ་ཡིན་ནོ། ། བཞི་བ་རང་ལ་ཁས་བླངས་
འགལ་བས་དགག་པ་ནི། སྐྱེ་འདོད་ཉེས་པ་བཅོམ་པའི་ཕྱིར། །
གང་ཡང་སྐྱོན་རྣམས་འགོག་བྱེད་པ། །དེས་བསྐྱེད་ལས་ལ་ནུས་་་་་
འགྱུར་གྱི། །ཇི་ལྟར་བྱས་པ་ཉམས་པར་འགྱུར། །ལས་ལས་ཉེས་པ་མ་
ཡིན་ཏེ། །སྐྱོན་ལྡན་བྱེད་འགྱུར་བཟློག་ལས་མིན། །ལོག་པའི་རྣམ་
རྟོག་མེད་པར་ནི། །བདེ་བ་ལས་ཀྱང་འདོད་མི་འགྱུར། །ཞེས་བྱུང་།
ཁོ་ན་རེ། སྲེད་པ་སྤངས་པས་ལས་ཀྱང་སྤོང་བའི་ཕྱིར་ན། ལས་ཀྱི་
གཉེན་པོ་མེད་པར་འདོད་པ་འགལ་ལོ་ཞེ་ན། མི་འགལ་ཏེ།
གཉེན་པོས་མ་འོངས་པ་ན་རང་རྒྱུད་ལ་སྐྱེ་རུང་དུ་འདོད་པའི་ཉེས་པ་
ཆགས་སོགས་སྐྱེ་བའི་རྒྱུན་བཅད་པའི་སྒོ་ནས་བཅོམ་པའི་ཕྱིར་ན།
གང་ཡང་སྐྱོན་ཆགས་སོགས་རྣམས་འགོག་པར་བྱེད་པ་བདག་མེད་
མངོན་སུམ་ཏུ་རྟོགས་པའི་ཤེས་རབ་ཀྱིས། ཆགས་སོགས་དེས་སྐྱེད་
པའི་ལས་ཀྱིས་མ་འོངས་པ་ན་རྣམ་སྨིན་འབྱིན་པའི་ནུས་པ་ལ་གནོད་
ནུས་པར་འགྱུར་བ་ཡིན་གྱི། ཇི་ལྟར་ལས་ཀྱིས་བྱས་པ་སྟེ་ལས་ལས་
305

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱུང་ཟིན་པའི་རྣམ་སྨིན་ད་ལྟར་བ་ནི་ཉམས་པར་འགྱུར་མི་ནུས་སོ། །
དགྲ་བཅོམ་པའི་རྒྱུད་ཀྱི་ལས་ལས་ཉེས་པ་རྣམ་སྨིན་གྱི་འབྲས་བུ་སྐྱེ་བ་
མ་ཡིན་ཏེ། སྲེད་པ་སྤངས་པའི་ཕྱིར། དེས་ན་སྐྱོན་ལྡན་གྱིས་ཉེས་
པ་བྱེད་པར་འགྱུར་གྱི དེ་ལས་བཟློག་པ་སྐྱོན་མེད་ལས་ཉེས་པ་
འབྱུང་བ་མིན་ནོ། ། ལོག་པའི་རྣམ་རྟོག་ཚུལ་མིན་ཡིད་བྱེད་མེད་
པར་ནི། ཚོར་བ་བདེ་བ་ལས་ཀྱང་འདོད་ཆགས་སྐྱེ་བར་མི་འགྱུར་
རོ། ། ཊཱིཀ་ཆེན་ལས། མ་འོངས་པའི་ཉོན་མོངས་སྐྱེ་མི་རུང་དུ་
བྱས་པ་དེས་ཉོན་མོངས་སྤངས་པའི་དོན་ཡིན་གྱི། མ་འོངས་པའི་
ཉོན་མོངས་སྤངས་པའི་དོན་མིན་ལ། ཞེས་དང་། མ་འོངས་པའི་
ཉོན་མོངས་སྤང་བྱར་འགྱུར་བ་ག་ལ་ཡིན། ཞེས་སོ། ། མཛོད་
ལས། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་
སྤོང་། །ཞེས་དང་། མཆིམས་འཇམ་པའི་དབྱངས་ཀྱི་མཛོད་འགྲེལ་
ལས། འོ་ན་ལམ་འདས་པ་ལ་སོགས་པ་གང་གིས་སྒྲིབ་པ་དེ་སྤོང་ཞེ་
ན། འགག་པར་འགྱུར་བ་སྟེ་འགག་པ་ལ་མངོན་དུ་ཕྱོགས་པ་ད་
ལྟར་བའི་ལམ་གྱིས་ནི། ད་ལྟར་བ་དེ་ཡི་སྒྲིབ་པ་རབ་ཏུ་སྤོང་བ་ཡིན་
ཏེ། འདི་ལྟར་སྤོང་བ་ནི། བྱ་བ་འགལ་བའི་སྒོ་ནས་གནོད་པར་
བྱེད་པ་ཡིན་ན། འདས་པ་དང་མ་འོངས་པ་ནི་བྱ་བ་འགག་པ་དང་
མ་སྐྱེས་པའི་ཕྱིར་རོ། ། གལ་ཏེ་ད་ལྟར་བའི་ལམ་གྱིས་ད་ལྟར་བའི་
སྒྲིབ་པ་སྤོང་བ་ནི་མ་ཡིན་ཏེ། རྒྱུད་གཅིག་ལ་ཉོན་མོངས་པ་དང་ཡེ་
ཤེས་ཀྱི་ཤེས་པ་རྒྱུད་གཉིས་སུ་ཐལ་བའི་ཕྱིར་དང་། འགལ་བ་ལྷན་
གཅིག་ཏུ་འབྱུང་བར་ཐལ་བའི་ཕྱིར་དང༌། ཡེ་ཤེས་ཉོན་མོངས་པའི་
འཇིག་རྒྱུར་ཐལ་བའི་ཕྱིར་རོ་ཞེ་ན། དེ་ལྟ་མ་ཡིན་ཏེ། ཉོན་མོངས་
པའི་ཐོབ་པའམ་ས་བོན་སྤང་བྱར་འདོད་པས། ཡུན་རིང་དུ་མི་
306

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
གནས་ཤིང་གནོད་པ་བྱེད་བཞིན་པའི་ལྷན་ཅིག་པ་ཡིན་པའི་ཕྱིར་
དང་། སྤང་བྱ་ཕྱི་མ་བསྐྱེད་པའི་ནུས་པ་དང་མི་ལྡན་པར་བསྐྱེད་པ་
ལ་གནོད་པར་བརྗོད་པའི་ཕྱིར་སྐྱོན་མེད་དོ། ། ཞེས་གསུངས་་་
སོ། ། སློབ་དཔོན་ལྷ་དབང་བློ་ནི། དེ་ལ་འདིར་གལ་ཏེ་འདས་
པའི་ལས་ལ་བརྟེན་ནས་བརྗོད་པ་དེའི་ཚེ་མ་གྲུབ་པ་ཡིན་ལ། མ་
འོངས་པའི་ལས་ལ་བརྟེན་ནས་ནི་གྲུབ་པ་ལ་བསྒྲུབ་པ་ཡིན་ནོ། །
ཞེས་སོ། །
འདིར་སྨྲས་པ། གཞན་སྡེ་མུ་སྟེགས་བྱེ་བྲག་པས། །བདག་ནི་
རྟག་ཅིང་སྐྱོན་མེད་ལ། །བདག་དང་བདག་གི་བ་དག་ལ། །ཆགས་པ་
སྐྱོན་དུ་ལྟ་བ་དང་། །སྡུག་བསྔལ་བསྒོམ་པ་གྲོལ་ལམ་ཟེར། །གཙོ་བོ་
དང་ནི་སྐྱེ་བུ་དག ། ཀུན་གྱིས་གཅིག་ཏུ་བཟུང་བས་འཁོར། །དེ་
གཉིས་ཕན་ཚུན་ཐ་དད་དུ། །མཐོང་བས་གྲོལ་ཞེས་གྲངས་ཅན་་་་་
ཟེར། །དབང་ཕྱུག་པ་ནི་དབང་བསྐུར་དང་། །རིགས་སྔགས་སྦྱིན་
སྲེག་གྲོལ་ལམ་སྟེ།།སྡིག་ཅན་སྲང་ཁར་ལྕི་བ་ལ། །སྦྱིན་སྲེག་བྱས་
པས་ཡང་ངོ་ཟེར། །གཅེར་བུ་བ་ནི་སྔོན་གྱི་སྡིག ། དཀའ་ཐུབ་དྲག་
ཕོ་བྱས་པས་འདག ། གསར་དུ་ལས་ངན་མ་བསགས་ན། །འཁོར་
བ་ལས་ནི་གྲོལ་ཞེས་ཟེར། །རང་ལུགས་མི་རྟག་སྡུག་བསྔལ་སོགས། །
བསྒོམ་པ་ཙམ་ཞིག་གྲོལ་ལམ་མིན། །སྲིད་པའི་རྩ་བ་འཇིག་ཚོགས་
ལྟའི། །འཛིན་སྟངས་སུན་ཕྱུང་མེད་པས་སོ། །དེས་ན་འཇིག་ལྟས་
བཟུང་བ་ལྟར། །རྫུན་ཕུག་རྡིབ་དང་སུན་འབྱིན་པའི། །བདག་མེད་
མཐོང་བའི་ཤེས་རབ་ནི། །འཁོར་བཅས་གྲོལ་ལམ་ཡིན་པར་
གསུངས །ཞེས་བྱ་བ་ནི་བར་སྐབས་ཀྱི་སྡུད་པའི་ཚིགས་སུ་བཅད་
པའོ། །
307

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཉིས་པ་སྐྱོབ་པ་ལས་བདེ་གཤེགས་འགྲུབ་ཚུལ་ནི། སྐྱོབ་
ལས་དེ་ཉིད་དང་ལྡན་དང༌། །མ་ལུས་ཁྱད་པར་མཁྱེན་པར་གྲུབ། །
གཤེགས་པ་རྟོགས་པའི་དོན་ཕྱིར་ཏེ། །དེ་ཕྱིར་ཕྱི་རོལ་བ་དང་སློབ། །
མི་སློབ་ལས་ལྷག་དེ་ཡི་ཕྱིར། །ཞེས་གསུངས། དེ་ལྟར་ཇི་སྐད་་་་
བཤད་པའི་སྐྱོབ་པ་ལས་ཁྱད་པར་གསུམ་ལྡན་གྱི་བདེ་གཤེགས་གྲུབ་པ་
ཡིན་ཏེ། དེ་ཁོ་ན་ཉིད་མཁྱེན་པ་དང་། མཁྱེན་པ་བརྟན་པ་དང་།
ཤེས་བྱ་མ་ལུས་པའི་ཁྱད་པར་མཁྱེན་པར་གྲུབ་པའི་ཕྱིར། ལུགས་
འབྱུང་གི་སྒོ་ནས་སྟོན་པ་ཚད་མའི་སྐྱེས་བུར་སྒྲུབ་པའི་སྐབས་སུ་་་་
གཤེགས་པ་ཞེས་པ་སྤངས་པ་བདེ་གཤེགས་ཁྱད་པར་གསུམ་ལྡན་དུ་
བཤད་པ་ཡིན་ལ། ལུགས་ལྡོག་གི་སྒོ་ནས་ཀྱང་སྟོན་པ་ཚད་མའི་
སྐྱེས་བུར་སྒྲུབ་པའི་སྐབས་འདིར་བདེ་བར་གཤེགས་པ་ཞེས་པའི་་་
གཤེགས་པའི་དོན་ནི་རྟོགས་པའི་དོན་ལ་འཇུག་པའི་ཕྱིར་ཏེ། དེ་
ཕྱིར་དེ་ཁོ་ན་ཉིད་མཁྱེན་པའི་ཕྱི་རོལ་བ་རྣམས་དང་། མཁྱེན་པ་
བརྟན་པས་འཕགས་པ་སློབ་པ་རྣམས་དང་། ཤེས་བྱ་མ་ལུས་པར་
མཁྱེན་པས་ཉན་ཐོས་མི་སློབ་པ་རྣམས་ལས་ལྷག་པ་དེ་ཡི་ཕྱིར་རོ། །
གཉིས་པ་རྒྱུ་ཕུན་སུམ་ཚོགས་པ་ལ་གཉིས། བསམ་པ་ཕུན་སུམ་
ཚོགས་པ་དང་། སྦྱོར་བ་ཕུན་སུམ་ཚོགས་པའོ། ། དང་པོ་ནི།
གཞན་དོན་མཁྱེན་སྦྱོར་དེ་སྟོན་པ། ། དེ་ལས་བརྩེ་ཡིན་གཞན་དོན་
ངོར། །དོན་གྲུབ་མཛད་པ་མི་འདོར་ཕྱིར། །ཞེས་བྱུང་། ཐུབ་པ་
བཅོམ་ལྡན་འདས་ནི། རྟོགས་པ་ཕུན་ཚོགས་མངའ་བ་དེ་ཡི་ཕྱིར།
གཞན་དོན་དུ་མཁྱེན་པའི་སྦྱོར་བ་དེ་གོམས་པའི་སྟོན་པ་སྔོན་དུ་སོང་
བར་གྲུབ་བོ། ། གཉིས་པ་ནི། སྦྱོར་བ་ཕུན་ཚོགས་དེ་ལས་བརྩེ་
བ་ཆེན་པོ་སྔོན་དུ་སོང་བར་གྲུབ་པ་ཡིན་ཏེ། གཞན་དོན་དུ་མཁྱེན་
308

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པའི་སྦྱོར་བ་གོམས་པར་མཛད་པའི་ཕྱིར། ཐུབ་པ་བཅོམ་ལྡན་་
འདས་ཆོས་ཅན། ཚད་མའི་སྐྱེས་བུ་ཡིན་ཏེ། རང་དོན་མཐར་
ཐུག་གྲུབ་ཀྱང་སྙིང་རྗེའི་དབང་གིས གཞན་དོན་དུ་སེམས་ཅན་གྱི་
ངོར་གཞན་དོན་སྒྲུབ་པའི་མཛད་པ་མི་འདོར་པའི་ཕྱིར། གཉིས་པ་
དོན་བསྡུ་བ་ནི། བརྩེ་བས་ལེགས་དང་ཡེ་ཤེས་ལས། །བདེན་པ་
གསུང་མཛད་སྒྲུབ་བྱེད་བཅས། ། དེ་གསུང་བར་ཡང་མངོན་སྦྱོར་
ཀུན། །གང་ཕྱིར་དེས་ན་ཚད་མ་ཉིད། །ཅེས་བྱུང་། ཐུབ་པ་བཅོམ་
ལྡན་འདས་ནི། འགྲོ་བ་ཀུན་ལ་ཐུགས་བརྩེ་བས་ལེགས་པར་གསུང་
གདོང་། མཁྱེན་པའི་ཡེ་ཤེས་ལས་བདེན་པ་ཁོ་ན་གསུང་བར་་་་
ཛན་ཅིང་། དེ་ལ་སྒྲུབ་བྱེད་དང་བཅས་པ་དེ་གསུང་བར་ཡང་
ཟབོན་པར་སྦྱོར་བ་མཐར་ཕྱིན་པ་དང་ལྡན་པའི་ཕྱིར། གང་གི་ཕྱིར་
གཅོམ་ལྡན་འདས་ཚད་མའི་སྐྱེས་བུ་ཡིན་ཞེ་ན། གོང་དུ་བཤད་པ་
ལ་སློབ་པ་ལས་བདེ་གཤེགས་འགྲུབ་ཚུལ་དང་། བདེ་གཤེགས་
ལས་མཁྱེན་པ་དེ་ལ་སྦྱོར་ཞིང་གོམས་པའི་སྦྱོར་བ་ཕུན་ཚོགས་སྔོན་དུ་
ད་བའི་སྒོ་ནས་སྟོན་པ་འགྲུབ་ཚུལ་དང༌། སྦྱོར་བ་ཕུན་ཚོགས་དེ་
》སྙིང་རྗེ་ཆེན་པོ་སྔོན་དུ་སོང་བ་ལས་བྱུང་ཚུལ་སོགས་ལུགས་ལྡོག་
སྒྲུབ་བྱེད་དེས་ན། ཐུབ་པ་བཅོམ་ལྡན་འདས་བླང་དོར་གྱི་གནས་
ཚུན་ལ་མི་སླུ་བའི་ཚད་མ་ཉིད་ཡིན་ནོ། ། ཡང་ན། སྐྱོབ་པ་ལས་
ཕཞེ་གཤེགས་གྲུབ་ཚུལ་ནི། སྐྱོབ་ལས་དེ་ཉིད་དང་བརྟན་དང་། །
་ལུས་ཁྱད་པར་མཁྱེན་པར་གྲུབ། །གཤེགས་པ་རྟོགས་པའི་དོན་
༼ཕྱིར་ཏེ༑ །དེ་ཕྱིར་ཕྱི་རོལ་བ་དང་སློབ། །མི་སློབ་པ་ལས་ལྷག
ཆོས་གསུངས་ཏེ། འཕགས་པའི་བདེན་པ་བཞི་སྟོན་པར་མཛད་པ་
ནི  ོའགྲོ་བ་སྐྱོབ་པ་ཡིན་ལ། དེ་ལས་རྟོགས་པ་བདེ་གཤེགས་དེ་ཁོ་
309

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ན་ཉིད་མཁྱེན་པ་དང་། མཁྱེན་པ་བརྟན་པ་དང་། ཤེས་བྱའི་ཁྱད་
པར་མ་ལུས་པ་མཁྱེན་པ་གྲུབ་བོ། ། ལུགས་ལྡོག་གི་སྒོ་ནས་བཤད་
པའི་སྐབས་འདིར་བདེ་བར་གཤེགས་པ་ཞེས་པའི་གཤེགས་པ་ནི།
བདེན་པ་བཞིའི་དེ་ཁོ་ན་ཉིད་རྟོགས་པ་སོགས་ཀྱི་དབང་དུ་བྱས་་་་
པའོ། ། རྟོགས་པ་བདེ་གཤེགས་ལས་སྦྱོར་བ་ཕུན་ཚོགས་སྟོན་པ་
གྲུབ་ཚུལ་ནི། གཞན་དོན་མཁྱེན་སྦྱོར་དེ་སྟོན་པ། །ཞེས་གསུངས་
ཏེ། བདེ་གཤེགས་ལས་སྦྱོར་བ་ཕུན་ཚོགས་སྟོན་པ་གྲུབ་སྟེ། རྒྱུ་
དུས་སུ་གཞན་དོན་མཁྱེན་པའི་ཕྱིར་དུ་བདག་མེད་བསྒོམ་པའི་ལམ་ལ་
སྦྱོར་བ་གོམས་པར་མཛད་པའི་ཕྱིར། དེ་ལྟར་ན་རྒྱུ་དུས་སུ་གྲོལ་
ལམ་བདག་མེད་རྟོགས་པའི་བློ་ལ་གོམས་པར་མཛད་པ་ལ་སྟོན་པ་
ཞེས་བཏགས་པ་ཡིན་ནོ། ། སྦྱོར་བ་ཕུན་ཚོགས་ལས་བསམ་པ་
ཕུན་ཚོགས་གྲུབ་ཚུལ་ནི། དེ་ལས་བརྩེ་ཡིན་གཞན་དོན་ངོར། །
དོན་གྲུབ་མཛད་པ་མི་འདོར་ཕྱིར། །ཞེས་གསུངས་ཏེ། གཞན་དོན་
དུ་རང་ཉིད་ལམ་ལ་གོམས་པར་མཛད་པའི་སྟོན་པ་དེ་ལས་གཞན་ལ་
ཕན་པར་མཛད་པའི་བརྩེ་བ་གྲུབ་པ་ཡིན་ཏེ། གདུལ་བྱ་གཞན་གྱི་
ངོར་སྦྱོར་བས་བདེན་པ་བཞིའི་གནས་ལུགས་ཀྱི་དོན་རྟོགས་པའི་ལམ་
རང་རྒྱུད་ལ་གྲུབ་པར་མཛད་པ་དེ་ཡང་འགྲོ་བ་རྣམས་ཡལ་བར་མི་
འདོར་བའི་བརྩེ་བ་སྙིང་རྗེ་ཆེན་པོ་ལས་བྱུང་བའི་ཕྱིར། རྟགས་དེ་
དག་ལས་སྟོན་པ་ཚད་མའི་སྐྱེས་བུར་གྲུབ་པ་ནི། བརྩེ་བས་ལེགས་
དང་ཡེ་ཤེས་ལས། །བདེན་པ་གསུངས་མཛད་སྒྲུབ་བྱེད་བཅས། །དེ་
གསུང་བར་ཡང་མངོན་སྦྱོར་ལྡན། །གང་ཕྱིར་དེས་ན་ཚད་མ་ཉིད། །
ཅེས་གསུངས་ཏེ། གཞན་གྱི་སྡུག་བསྔལ་སྤོང་བར་བཞེད་པའི་བརྩེ་
བ་ཆེན་པོ་སྔོན་དུ་སོང་བ་ལས། བདེན་བཞིའི་གནས་ལུགས་རྟོགས་
310

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
པའི་ཐར་བའི་ལམ་སྦྱོར་བས་ཉམས་སུ་ལེན་ཅིང་གདུལ་བྱ་གཞན་དག་
ལ་ཡང་སྟོན་པ་འབྱུང་ལ། རྒྱུ་བསམ་སྦྱོར་ཕུན་ཚོགས་དེ་དག་ལས་
སྤངས་པ་དང་རྟོགས་པའི་བདེ་གཤེགས་ཆོས་སྐུ་འགྲུབ་ཅིང་། དེ་
ལས་བླང་དོར་སྟོན་པའི་སྐྱོབ་པ་ལོངས་སྐུ་དང་སྤྲུལ་སྐུ་གཉིས་འགྲུབ་
བོ། ། དེས་ན་ཐུབ་པ་བཅོམ་ལྡན་འདས་ཆོས་ཅན། ཚད་མའི་སྐྱེ་
བུ་ཡིན་ཏེ། རང་ཉིད་ཀྱིས་མངོན་དུ་བྱས་པའི་རྒྱུ་འབྲས་ཕུན་སུམ་
ཚོགས་པ་དེ་ལ་སྐལ་ལྡན་གདུལ་བྱ་རྣམས་འགོད་པར་མཛད་པའི་ཕྱིར།
དེ་ཡང་ཐུགས་བརྩེ་བས་གང་གསུང་བ་ཐམས་ཅད་ལེགས་པར་་་་་
ཆོས་ཐམས་ཅད་མངོན་སུམ་དུ་མཁྱེན་པའི་ཡེ་
གསུངས་པ་དང་།
ཞེས་མངའ་བ་ལས་གང་གསུང་བ་ཐམས་ཅད་བདེན་པ་ཁོ་ན་གསུང་
བའི་ཕྱིར། གསུམ་པ་ནི། སློབ་དཔོན་ཕྱོགས་གླང་གིས་བཅོམ་
ལྡན་འདས་ལ་ཚད་མར་གྱུར་བའི་སྒོ་ནས་བསྟོད་པའི་དགོས་པ་གང་
་ན། དེ་ལྟའི་དངོས་སྟོན་བསྟོད་པ་ནི། དེ་ཡི་བསྟན་པ་ཉིད་ལས་
ནི། ། ཚད་མའི་དེ་ཉིད་གྲུབ་དོན་དེ། །རྗེས་སུ་དཔོག་པ་མ་བཟློག་
ཕྱིར། ། ཅུང་ཟད་སྐྱེ་བའི་བདག་ཉིད་ཅན། གང་དེ་ཐམས་ཅད་
འགག་ཆོས་ཅན། །ཞེས་སོགས་རྣམ་པ་དུ་མར་ནི། །འདི་ཡི་སྦྱོར་
བའང་མཐོང་ཕྱིར་རོ། །མེད་ན་མི་འབྱུང་མཚན་ཉིད་ཅན། །རྟགས་
་ནི་རྗེས་དཔག་རྟེན་ཡིན་ནོ། །བསྒྲུབ་བྱའི་གཏན་ཚིགས་ཁྱབ་པ་ནི། །
བསྟན་ཕྱིར་དེ་ཡང་གསལ་བར་བཤད། །ཅེས་གསུངས། ཐུབ་པ་
༼སངས་རྒྱས་བཅོམ་ལྡན་འདས་ལ་ནི་ཡོན་ཏན་དཔག་ཏུ་མེད་པ་མངའ་
བ་ལས། སློབ་དཔོན་ཕྱོགས་གླང་གིས། ཤེས་བྱ་ཀུན་ལ་ཚད་མར་
གྱུར་བ་དེ་ལྟ་བུའི་ཡོན་ཏན་དངོས་སུ་ཡོད་པའི་སྒོ་ནས་སྟོན་པ་ཐུབ་
ཕྱྀའི་དབང་བོ་ལ་བསྟོད་པའི་དགོས་པ་ནི། ཐུབ་པའི་དབང་བོ་དེ་
311

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡི་རྗེས་སུ་བསྟན་པ་ཉིད་ལས་ནི། དཔེ་དོན་གྱི་ཚད་མའི་དེ་ཉིད་
ལེགས་པར་རྟོགས་ཤིང་གྲུབ་པ་དང་། དོན་དེ་ཉིད་ཀུན་གྱིས་རྟོགས་
པར་བྱ་བའི་ཕྱིར་ཡིན་ནོ། ། དེ་ལྟར་ན་བཅོམ་ལྡན་འདས་ཀྱིས་
མངོན་སུམ་ཚད་མ་གསུང་མོད། རྗེས་དཔག་ཚད་མ་ཇི་ལྟར་བཞེད་
ཅེ་ན། བཅོམ་ལྡན་འདས་ཀྱིས་རྗེས་སུ་དཔོག་པ་མེད་ཅེས་མ་བཟློག་
པའི་ཕྱིར་དང་། བཅོམ་ལྡན་འདས་ཉིད་ཀྱི་ཞལ་ནས་ཀྱང་། གང་
ཅུང་ཟད་སྐྱེ་བའི་བདག་ཉིད་ཅན་གང་ཡིན་པ་དེ་ཐམས་ཅད་ནི་་་་
འགག་པའི་ཆོས་ཅན་ནོ། ། ཞེས་སོགས་རྣམ་པ་དུ་མར་ནི་རྗེས་
དཔག་ཚད་མ་འདི་ཡི་སྦྱོར་བའང་གསུངས་པ་མཐོང་བའི་ཕྱིར་རོ། །
མེད་ན་མི་འབྱུང་བའི་མཚན་ཉིད་ཅན་གྱི་རྟགས་ནི། རྟགས་ཅན་
རྗེས་དཔག་གི་རྟེན་ཡིན་ནོ། ། བསྒྲུབ་བྱའི་ཆོས་ཀྱིས་གཏན་ཚིགས་
ལ་ཁྱབ་པ་ནི་དངོས་སུ་བསྟན་པའི་ཕྱིར་ན། རྟགས་ཆོས་ཀྱི་འབྲེལ་
བ་དེ་ཡང་གསལ་བར་བཤད་དོ། ། དེ་ཡང་ཇི་སྐད་དུ། ལོ་ཙཱ་བ་
ཆེན་པོ་བློ་ལྡན་ཤེས་རབ་ཀྱིས། ལྟ་ངན་མུན་སེལ་གཉིས་སུ་མེད་པ་
ཡི། །དོན་དམ་རྣམ་དཔྱོད་ལྷུར་ལེན་བསྟན་བཅོས་འདི། །གཞུང་
མང་དོན་དཀའ་སྒྲུབ་པར་དཀའ་ན་ཡང༌། །འབྲས་བུ་ཆེ་ཕྱིར་འབད་
པར་རིགས་པ་ཡིན། །ལོག་པའི་རྒྱུན་ཕྱོགས་རྗེས་སུ་གཞོལ་གྱུར་བ། །
ལྟ་བའི་ཆུ་བོ་བཟློག་པར་དཀའ་མོད་ཀྱི། །ཡང་དག་རིགས་པས་་
ལེགས་པར་བརྡ་སྤྲད་ན། །འགའ་ཡི་ཡིད་ལ་ཅི་སྟེ་འབབ་མི་འགྱུར། །
ཞེས་གསུངས་པ་ལྟར་རོ། ། ལེའུའི་མཚམས་བསྟན་པ་ནི། ཚད་
མ་རྣམ་འགྲེལ་ལས། ཚད་མ་གྲུབ་པ་ཞེས་བྱ་བའི་ལེའུ་གཉིས་པའི་
འགྲེལ་བའོ། །
སྨྲས་པ། རྒྱ་ཆེན་གཏན་ཚིགས་རིག་པའི་ཆུ་གཏེར་ལས། །དྲི་
312

བསྟན་བཅོས་ཚད་མ་རྣམ་འགྲེལ་གྱི་ལེའུ་གཉིས་པའི་འགྲེལ་བ།
མེད་རིགས་པའི་རླབས་ཕྲེང་ཕྱོགས་བརྒྱར་གཡོ། །རྒྱ་བོད་མཁས་མང་
ཀླུ་དབང་རོལ་བའི་མཚོ། །གསུང་རབ་ཕན་བདེའི་རིན་ཆེན་གཏེར་
ལ་འདུད། །ཕྱོགས་གླང་གྲགས་པའི་རིགས་པ་ཟབ་ཅིང་ཕྲ། །དམ་
ཆོས་ལོག་པར་བཤད་པའི་ཉེས་བ་ལྕི། །འདིར་ཡང་རྨོངས་པས་ཉེས་
བཤད་སྲིད་དམ་ཞེས། །བདག་གི་ཡིད་ནི་ཤིན་ཏུ་གནོང་བར་གྱུར། །
འདིར་འབད་ལས་བྱུང་བསོད་ནམས་གང་གཱའི་ཀླུང་། །མི་ཟད་དགེ་
ལེགས་གསེར་གྱི་བྱེ་མ་ཅན།།།སྣོད་བཅུད་ཡངས་པའི་འཇིག་རྟེན་
རྐུན་ཁྱབ་སྟེ། །ཐུབ་བསྟན་དབྱཪ་གྱི་ལང་ཚོ་རྒྱས་གྱུར་ཅིག །
རྨོངས་པའི་མུན་པ་འཇིག་པའི་ཆོས་ཉིད་ཅན། །གཏན་ཚིགས་རིགས་
པའི་སྣང་བ་དམ་པའི་འོད། །མཁྱེན་པའི་ལམ་དུ་གསལ་བའི་མཁས་
མང་གིས། ། འཆད་ཉན་ལྷུར་ལེན་མཛད་པའི་རྒྱུ་རུ་བསྔོ།།།
ཞེས་བསྟན་བཅོས་ཆེན་པོ་ཚད་མ་རྣམ་འགྲེལ་གྱི་ལེའུ་གཉིས་པའི་
འགྲེལ་བ་རིགས་པའི་མེ་ལོང་ཞེས་བྱ་བ་འདི་ནི། རབ་བྱུང་བཅུ་
བདུན་པའི་བགྲང་བྱ་ལྔ་བ་ལྕགས་མོ་ལུག་གི་ལོ། སྤྱི་ལོ་ཆིག་སྟོང་
དགུ་བརྒྱ་གོ་གཅིག་པར ༧ དགེ་སློང་ཡེ་ཤེས་རྒྱ་མཚོ་ཞེས་བྱ་
བས་རང་ཉིད་ཀྱི་བརྗེད་བྱང་ཙམ་དུ། གཅན་ཚའི་མ་ཎི་གཙུག་ལག་
ཁང་གི་བཀའ་བསྟན་བཅོས་འགྱུར་རོ་ཅོག་གི་ཀུན་དགའ་ར་བར་བྲིས་
པ་དགེ་ལེགས་སུ་གྱུར་ཅིག། ཡི་གེ་བ་ནི་གཡོན་རུའི་དགེ་བཤེས་བློ་
བཟང་བྱང་ཆུབ། པར་ཡིག་པ་སེང་གེ་གཤོང་དགེ་བཤེས་འཇིགས་
མེད་རྒྱ་མཚོ། སྦྱིན་བདག་སྤྱི་གཉེར་དགེ་སློང་དགེ་འདུན་ཚུལ་་་
ཁྲིམས། ཞུས་དག་པ་དགེ་བཤེས་ལུང་རིགས་རྒྱ་མཚོ་རྣམས་སོ། །
སྨྲས་པ། ཚུལ་འདིར་འབྲེལ་ཐོགས་རྣམས་དང་ཀུན་བཟང་
ཆོས་གིས། །འཆད་ཉན་ཡང་དག་མཛད་པའི་སྐལ་ལྡན་རྣམས། །
------- 313

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྤྱོད་བཅུ་ཡི་རྣམས་སྨིན་དཀར་བོ་ལ། །དེང་ནས་ཚེ་རབས་ཀུན་ཏུ་
ལོངས་སྤྱོད་ཤོག། ། །
314

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
༄༅། །ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་
བསྡུས་དོན་རིན་ཆེན་སྒྲོན་མེ་
ཞེས་བྱ་བ་བཞུགས་སོ། །
སྟོན་པ་བཅོམ་ལྡན་འདས་ཐུབ་པའི་དབང་བོ་དང་། རྗེ་
བཙུན་བྱམས་པ་མགོན་པོའི་ཞབས་ལ་ཕྱག་འཚལ་ཞིང་སྐྱབས་སུ་་་
། བྱིན་གྱིས་བརླབ་ཏུ་གསོལ། མཐའ་ཡས་འགྲོ་བའི་བདེ་
སྡུག་རྒྱུ་བཅས་རྣམ་ཀུན་མཁྱེན་པས་མངོན་སུམ་གཟིགས། །མཐའ་
ཆོས་འགྲོ་ལ་རིས་སུ་མ་ཆད་བརྩེ་བའི་ཐུགས་ཀྱིས་བུ་བཞིན
དགོངས། །མཐའ་ཡས་འགྲོ་བའི་སྐལ་བ་ཇི་བཞིན་དགེ་ལེགས་སྦྱིན་
ཕ་སྟོབས་མངའ་བ། །མཐའ་ཡས་འགྲོ་བའི་སླུ་མེད་སྐྱབས་གཅིག་
ཤཱཀྱའི་རྒྱལ་བོ་གཙུག་གིས་མཆོད། །དགའ་ལྡན་གནས་ནས་རྗེ་བཙུན་
ཉིན་མོའི་མགོན། །བདག་ཅག་སྨིན་ཅིང་གྲོལ་ལ་མངོན་པར་ཆས། །
་སྣང་བ་རྨད་བྱུང་བསྟན་བཅོས་ལྔའི། །སྐྱ་རེངས་དང་པོ་
ཛམྦུའི་གླིང་དུ་ཤར། །བསྟན་བཅོས་རིན་ཆེན་སྒྲོམ་གྱི་ཁ་ཕྱེ་ནས། །
ྋལས་བཤད་འདོད་དགུའི་ནོར་གྱི་ཆར་འབེབ་པ། །ས་གསུམ་དབང་
༈སློབ་དཔོན་ཐོགས་མེད་ཅེས། །གྲགས་པའི་དབྱར་རྔ་འཇིག་རྟེན་
ཀུན་ཏུ་སྙན། །བྱམས་པའི་ཆོས་ལ་བག་ཆགས་བཞག་ཕྱིར་དང་། །
རྩུབཟད་ཐོས་པ་མི་བརྗེད་དྲན་པའི་ཕྱིར། །ངོ་མཚར་བསྟན་བཅོས་
ཟླ་ཡའི་རྒྱུད་གྱི་ནི། །བསྡུས་དོན་ཙམ་ཞིག་དད་པས་བྲི་བར་བྱ། །
་་་ྋརྒྱ་གར་སྐད་དུ། མ་ཧཱ་ཡཱ་ན་ཨུཏྟར་ཏ་ནྟྲ་ཤ་སྟ། བོད་སྐད་
ད””ཐེག་པ་ཆེན་པོ་རྒྱུད་བླ་མའི་བསྟན་བཅོས། སངས་རྒྱས་དང་
315

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་བྱུང་།
དེ་ཡང་མ་ཧཱ་ནི་བོད་སྐད་དུ་ཆེན་པོ། ཡཱ་ན་ནི་ཐེག་པ། ཨུཏྟར་ནི་
བླ་མ། ཏནྟྲ་ནི་རྒྱུད། ཤཱསྟ་ནི་བསྟན་བཅོས་སོ། ། ཐོག་མར་
དངོས་པོ་ངེས་བསྟན་ནི། སངས་རྒྱས་ཆོས་ཚོགས་ཁམས་དང་བྱང་
ཆུབ་དང་། །ཡོན་ཏན་སངས་རྒྱས་འཕྲིན་ལས་ཐ་མ་སྟེ། །བསྟན་་
བཅོས་ཀུན་གྱི་ལུས་ནི་མདོར་བསྡུས་ན། །རྡོ་རྗེ་ཡི་ནི་གནས་བདུན་
འདི་དག་གོ ། ཞེས་གསུངས་ཏེ། འཆད་པར་འགྱུར་བའི་མདོ་
དང་བསྟན་བཅོས་ཀུན་གྱི་ལུས་ནི་མདོར་བསྡུས། དཀོན་མཆོག་
གསུམ་དང་། སེམས་ཅན་གྱི་སེམས་ལ་གནས་པའི་རིགས་ཁམས་
དང་། བྱང་ཆུབ་དང་། ཡོན་ཏན་དང༌། སངས་རྒྱས་ཀྱི་འཕྲིན་
ལས་ཏེ། བདུན་པོ་འདི་དག་ནི། འཕགས་པ་རྣམས་ཀྱི་སོ་སོར་
རང་རིག་གིས་མངོན་སུམ་དུ་རྟོགས་པར་བྱ་བ་ཡིན་གྱི། ཐོས་བསམ་
ལས་བྱུང་བའི་ཤེས་པར་གྱིས་ཕིགས་པར་དཀའ་བ་སྟེ་ཇི་ལྟ་བ་བཞིན་
རྟོགས་པར་དཀའ་པས་ན་རྡོ་རྗེ་ལྟ་བུའོ། ། དེ་དག་སྟོན་པར་བྱེད་
པའི་བསྟན་བཅོས་ནི། རྡོ་རྗེ་ལྟ་བུ་དེ་དག་གི་གནས་ཡིན་ཏེ། དེ་
དག་གོ་བར་བྱེད་པ་དང་གསལ་བར་བྱེད་པའི་གཞི་ཡིན་པའི་ཕྱིར།
འགྲེལ་བ་ལས། རྟོགས་པའི་དོན་རྡོ་རྗེ་ལྟ་བུའི་གནས་ཏེ། གཞི་
ཡིན་པའི་ཕྱིར་རྡོ་རྗེའི་གནས་སོ། ། ཞེས་གསུངས་སོ། །དེས་ན་
རྗོད་བྱེད་ཀྱི་མིང་བརྗོད་བྱ་ལ་བཏགས་ཏེ་དོན་བདུན་ལ་ཡང་རྡོ་རྗེ་
གནས་བདུན་ཞེས་བྱའོ། ། དོན་བདུན་པོ་འདི་ལ་དོན་དམ་པ་
དང་། ཀུན་རྫོབ་པ་གཉིས་གཉིས་གསུངས་ཏེ། དོན་དམ་པའི་
སངས་རྒྱས་ནི་ཆོས་སྐུ་དང་། ཀུན་རྫོབ་པ་ནི་སངས་རྒྱས་ཀྱི་སྐུ་་
བརྙན་ལ་སོགས་པའོ། ། དོན་དམ་པའི་ཆོས་ནི་འགོག་པ་དང་
316 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལམ་གྱི་བདེན་པ་དག་དང་། ཀུན་རྫོབ་པ་ནི་སྡེ་སྣོད་གསུམ་གྱི་་
གླེགས་བམ་སོགས་སོ། ། དོན་དམ་པའི་དགེ་འདུན་དཀོན་མཆོག་
ནི། འཆད་པར་འགྱུར་བའི་རིག་པ་དང་གྲོལ་བའི་ཡོན་ཏན་དག་
དང་ལྡན་པ་ཡིན་ལ། ཀུན་རྫོབ་པ་ནི་དགེ་སློང་བཞི་སྡེ་ལ་སོགས་
པའོ། དོན་དམ་པའི་ཁམས་ནི་སེམས་ཅན་གྱི་སེམས་རང་བཞིན་
བྱིས་སྟོང་བའི་དེ་བཞིན་ཉིད་ཡིན་ལ། ཀུན་རྫོབ་པ་ནི། སེམས་
ཅན་གྱི་སེམས་སྟེང་ན་ཡོད་པའི་ཟག་མེད་ཀྱི་ལམ་སྐྱེ་རུང་གི་ས་བོན་
དང་ནུས་པའོ། ། དོན་དམ་པའི་བྱང་ཆུབ་ནི་ཆོས་ཀྱིས་སྐུ་དང་།
ཀུན་རྫོབ་པ་ནི་གཟུགས་ཀྱི་སྐུའོ། ། སངས་རྒྱས་དང་བྱང་ཆུབ་ལ་
ཁྱད་པར་ཅི་ཡོད་ཅེ་ན། གཉིས་ཀའང་སངས་རྒྱས་དཀོན་མཆོག་
ཡིན་མོད། འདིར་བསྟན་པའི་བྱང་ཆུབ་ནི་གཙོ་ཆེར་རང་རྒྱུད་ལ་
འབྱུང་འགྱུར་གྱི་དབང་དུ་བྱས་སོ། ། དོན་དམ་པའི་ཡོན་ཏན་ནི་
སྟོབས་བཅུ་ལ་སོགས་པ་དང་། ཀུན་རྫོབ་པ་ནི་རྣམ་སྨིན་གྱི་ཡོན་
ཏན་སོགས་སོ། ། དོན་དམ་པའི་འཕྲིན་ལས་ནི་བྱ་བ་སྒྲུབ་བའི་ཡེ་
ཤེས་དང་། ཀུན་རྫོབ་པ་ནི་གསུང་གི་འཕྲིན་ལས་སོགས་སོ། །
《ཚནས།. འདི་དག་རང་མཚན་ཉིད་ཀྱི་རྗེས་འབྲེལ་བ། །གོ་རིམ་ཇི་
ད་གཟུངས་ཀྱི་རྒྱལ་བའི་མདོར། །གླེང་གཞི་ལས་ནི་གནས་གསུམ་
ཡིན་བྱ་སྟེ། །བཞི་ནི་བློ་ལྡན་རྒྱལ་ཆོས་དགྱེ་བ་ལས། །ཞེས་གསུངས་
རྡོ་རྗེ་གནས་བདུན་པོ་འདི་དག་ལས་རང་གི་མཚན་ཉིད་བསྟན་
པ་དང་རྗེས་སུ་འབྲེལ་བ་ནི། གོ་རིམ་ཇི་ལྟ་བ་བཞིན་འཕགས་པ་
ཆུངས་ཀྱི་དབང་ཕྱུག་རྒྱལ་བའི་མདོར་གླེང་གཞིའི་ལེའུ་ལས་ནི་་་
ནས་དང་པོ་གསུམ་བསྟན་ལ། གནས་ཕྱི་མ་བཞི་ནི། བློ་ལྡན་
སྦྱོང་ཆུབ་སེམས་དཔའ་དང་རྒྱལ་བ་སངས་རྒྱས་ཀྱི་དབྱེ་བ་བསྟན་པ་
- 317 ―

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ལས་སོ། ། མདོ་དེ་ལས། ཆོས་ཐམས་ཅད་མཉམ་པ་ཉིད་དུ་
མངོན་པར་རྫོགས་པར་སངས་རྒྱས་པ། ཆོས་ཀྱི་འཁོར་ལོ་ལེགས་
པར་བསྐོར་བ། སློབ་མའི་ཚོགས་དུལ་བ་མཐའ་ཡས་པ་མངའ་བ།
ཞེས་ས་བརྒྱད་པ་དགུ་པ། བཅུ་བ་གསུམ་ལ་དཀོན་མཆོག་གསུམ་
རྗེས་མཐུན་པ་རིམ་གྱིས་འགྲུབ་པར་བསྟན་པ་ཡིན་ནོ། ། གནས་
བཞི་ཁམས་བསྟན་པ་ནི། ནོར་བུ་མཁན་མཁས་པ་ནོར་བུ་སྤྱོད་པའི་
ཚུལ་ལེགས་པ་ཤེས་པ་དེས། ཞེས་པ་ནས། ཇི་ལྟར་རྡོ་ཡི་ཕྱེ་མ་ལ།
ས་ལེ་སྦྲམ་ནི་མི་མཐོང་ཞིང་། །ཡོངས་སུ་སྦྱང་བས་དེ་མཐོང་་་་་་་་་
བཞིན། །འཇིག་རྟེན་ལ་ནི་དེ་བཞིན་གཤེགས། །ཞེས་སོགས་ཀྱིས་
བསྟན་ཏོ། ། དེའི་རྗེས་སུ་བྱང་ཆུབ་ཆེན་པོའི་སྙིང་རྗེ་རྣམ་པ་བཅུ་
དྲུག་བསྟན་པས་སངས་རྒྱས་ཀྱི་བྱང་ཆུབ་བསྟན་ཏོ། ། དེའི་རྗེས་
སུ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྟན་པས་སངས་རྒྱས་
ཀྱི་ཡོན་ཏན་བསྟན་ཏོ། ། དེའི་རྗེས་སུ་དེ་བཞིན་གཤེགས་པའི་
འཕྲིན་ལས་བླ་ན་མེད་པ་བསྟན་པས། སངས་རྒྱས་ཀྱི་འཕྲིན་ལས་
རྣམ་པ་སུམ་ཅུ་རྩ་གཉིས་བསྟན་ཏོ། ། དེ་ནས་དོན་གྱི་གནས་་
བདུན་པོ་འདི་དག་གི་གོ་རིམ་གྱི་འབྲེལ་བ་ཇི་ལྟར་ཡིན་ཞེ་ན། རྒྱུ་
འབྲས་དོན་གྱི་རིམ་པ་ལྟ་བུའོ་ཞེས་གསུང་བ། སངས་རྒྱས་ལས་ཆོས་
ཆོས་ལས་འཕགས་བའི་ཚོགས། །ཚོགས་ལས་སྙིང་བོ་ཡེ་ཤེས་ཁམས་
ཐོབ་མཐར། །ཡེ་ཤེས་དེ་ཐོབ་བྱང་ཆུབ་མཆོག་ཐོབ་སོགས། །སེམས་
ཅན་ཀུན་དོན་བྱེད་ཆོས་རྣམས་དང་ལྡན། །ཞེས་སངས་རྒྱས་ལས་
ཆོས་དཀོན་མཆོག དེ་ལས་དགེ་འདུན་དཀོན་མཆོག ཁམས་
ལས་བྱང་ཆུབ། དེ་ལས་ཡོན་ཏན། དེ་ལས་སེམས་ཅན་ཀུན་གྱི་
དོན་བྱེད་པའི་འཕྲིན་ལས་རྣམས་འབྱུང་བར་གསུངས་སོ། ། དེ་
- 318

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ནས་སངས་རྒྱས་དཀོན་མཆོག་གི་དབང་དུ་བྱས་ཏེ། གང་ཞིག་ཐོག་
མ་དབུས་མཐའ་མེད་ཞི་སངས་རྒྱས་ཉིད་རང་རྣམ་སངས་རྒྱས། །
སངས་རྒྱས་ནས་ནི་མ་རྟོགས་རྟོགས་ཕྱིར་འཇིག་མེད་རྟག་པའི་ལམ་
སྟོན་པ། །མཁྱེན་བརྩེའི་རལ་གྲི་རྡོ་རྗེ་མཆོག་བསྣམས་སྡུག་བསྔལ་མྱུ་
གུ་གཅོད་མཛད་ཅིང་། །སྣ་ཚོགས་ལྟ་ཐིབས་ཀྱིས་བསྐོར་ཐེ་ཚོམ་རྩིག་
པ་འཇིག་མཛད་དེ་ལ་འདུད། །ཞེས་གསུངས། འདིས་ཅི་ཞིག་་་་
བསྟན་ཅེ་ན། འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་
གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་
གཉིས་ལྡན་པའི་སངས་རྒྱས་ཉིད། །ཅེས་སངས་རྒྱས་དཀོན་མཆོག་གི་
ཡོན་ཏན་བརྒྱད་གསུངས་སོ། ། ཡོན་ཏན་བརྒྱད་གང་ཞེ་ན།
འདུས་མ་བྱས་པ་ཉིད་དང་། ལྷུན་གྱིས་གྲུབ་པ་དང་། གཞན་གྱི་
རྐྱེན་གྱིས་རྟོགས་པ་མིན་པ་དང་། མཁྱེན་པའི་ཡེ་ཤེས་དང་། བརྩེ་
བའི་ཐུགས་རྗེ་དང་། སྐྱོབ་པའི་ནུས་པ་དང་། རང་གི་དོན་ཕུན་
སུམ་ཚོགས་པ་དང༌། གཞན་གྱི་དོན་ཕུན་སུམ་ཚོགས་པའོ། ། དེ་
དག་གི་དོན་གང་ཞེ་ན། ཐོག་མ་དབུས་མཐའ་མེད་པ་ཡི། །རང་
བཞིན་ཡིན་ཕྱིར་འདུས་མ་བྱས། །ཞི་བ་ཆོས་ཀྱི་སྐུ་ཅན་ཕྱིར། །ལྷུན་
གྱི་གྲུབ་ཅེས་བྱ་བར་བརྗོད། །སོ་སོར་རང་གིས་རྟོགས་བྱའི་ཕྱིར། །
གཞན་གྱི་རྐྱེན་གྱིས་རྟོགས་མིན་པ། །དེ་ལྟར་རྣམ་གསུམ་རྟོག་པར་
མཁྱེན། །ལམ་སྟོན་ཕྱིར་ན་ཐུགས་བརྩེ་བ། །ནུས་པ་ཡེ་ཤེས་ཐུགས་རྗེ་
ཡིས། །སྡུག་བསྔལ་ཉོན་མོངས་སྤོང་ཕྱིར་རོ། ། དང་པོ་གསུམ་
གྱིས་རང་དོན་ཏེ། །ཕྱི་མ་གསུམ་གྱིས་གཞན་དོན་ཡིན། །ཞེས་སོ། །
དེ་ཡང་ཆོས་ཀྱི་སྐུས་རབ་ཏུ་ཕྱེ་བའི་སངས་རྒྱས་དཀོན་མཆོག་ནི།
ཐོག་མར་སྐྱེ་བ་དང་། དབུས་སུ་གནས་པ་དང་། མཐའ་མར་
319

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འཇིག་པ་དང་བྲལ་བའི་འདུས་མ་བྱས་པའོ། ། དཔག་བསམ་གྱི་
ཤིང་དང་ཡིད་བཞིན་གྱི་ནོར་བུ་ལྟར་རྣམ་པར་རྟོག་པ་དང་བྲལ་ཡང་།
གཞན་དོན་གྱི་བྱ་བ་ཐམས་ཅད་འབད་མེད་ལྷུན་གྱིས་གྲུབ་པའོ། །
ཆོས་གང་ཡང་སོ་སོར་རང་གི་རིག་པའི་ཡེ་ཤེས་ཀྱིས་མངོན་སུམ་དུ་
རྟོགས་པ་ལས། གཞན་གྱི་སྒྲ་དང་གཏན་ཚིགས་ཀྱི་རྐྱེན་གྱིས་རྟོགས་
པ་མིན་པའོ། ། དེ་ལྟར་མངོན་པར་རྫོགས་པར་སངས་རྒྱས་ནས་
ནི། བླང་དོར་གྱི་གནས་དང་དེ་བཞིན་ཉིད་མ་རྟོགས་པ་རྣམས་
རྟོགས་པར་བྱ་བའི་ཕྱིར། བརྩེ་བ་ཆེན་པོས་འཁོར་བའི་འཇིགས་པ་
མེད་པ་དང་། རྟག་པར་སླུ་བ་མེད་པའི་ཡང་དག་པའི་ལམ་སྟོན་
པར་མཛད་དོ། ། དེ་ཡང་རལ་གྲི་དང་རྡོ་རྗེ་དང་འདྲ་བའི་མཁྱེན་
པ་དང་བརྩེ་བས། མྱུ་གུ་ལྟ་བུའི་འཕང་འབྲས་སྡུག་བསྔལ་གཅོད་
པར་བྱེད། ནགས་ཐིབས་པོས་བསྐོར་བ་དང་འདྲ་བའི་འཇིག་ལྟ་ཉི་
ཤུ་དང་། རྩིག་པ་སྟུག་པོ་དང་འདྲ་བའི་ཐེ་ཚོམ་སོགས་ཀྱི་རྩ་བ་
གཞིག་པར་བྱེད་དོ། ། དེ་དག་གིས་ནི་མཁྱེན་པ་དང་བརྩེ་བའི་
ནུས་མཐུ་ཡང་བསྟན་ཏོ། ། འཕགས་པ་ཐོགས་མེད་ཀྱིས། དེ་
ལྟར་ན་ཇི་སྐད་བཤད་པའི་དེ་བཞིན་གཤེགས་པའི་ཡོན་ཏན་དྲུག་པོ་
འདི་རྣམས་གོ་རིམ་འདི་ཉིད་ཀྱིས་རྒྱས་པར་རྣམ་པར་དབྱེ་བ་བསྟན་
པ་ནི། སངས་རྒྱས་ཐམས་ཅད་ཀྱི་ཡུལ་ལ་འཇུག་པའི་ཡེ་ཤེས་སྣང་
བ་རྒྱན་གྱི་མདོའི་རྗེས་སུ་འབྲངས་ནས་རྟོགས་པར་བྱའོ་གསུངས།
དེ་ནས་ཆོས་དཀོན་མཆོག་གི་དབང་དུ་བྱས་ནས། གང་ཞིག་མེད་
མིན་ཡོད་མིན་ཡོད་མེད་མ་ཡིན་ཡོད་མེད་ལས་གཞན། །བརྟག་པར་
མི་ནུས་ངེས་ཚིག་དང་བྲལ་སོ་སོར་རང་གིས་རིག་ཞི་བ། །དྲི་མེད་ཡེ་
ཤེས་འོད་ཟེར་སྣང་ལྡན་དམིགས་པ་ཀུན་ལ་ཆགས་པ་དང་། །སྡང་
320

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་རབ་རིབ་རྣམ་པར་འཇོམ་མཛད་དམ་ཆོས་ཉི་མ་དེ་ལ་འདུད། །
ཅེས་བྱུང་། ཚིགས་སུ་བཅད་པ་འདིས་ཅི་ཞིག་བསྟན་ཞེ་ན། ·ཆོས་
དཀོན་མཆོག་གི་ཡོན་ཏན་བརྒྱད་གསུངས་ཏེ། ཡོན་ཏན་བརྒྱད་
གང་ཞེ་ན། བསམ་མེད་གཉིས་མེད་རྟོག་མེད་པ། །དག་གསལ་
གཉེན་པོའི་ཕྱོགས་ཉིད་ཀྱིས། །གང་ཞིག་གང་གིས་ཆགས་བྲལ་བ། །
བདེན་གཉིས་མཚན་ཉིད་ཅན་དེ་ཆོས། །ཆགས་བྲལ་ཉིད་ནི་འགོག་
པ་དང་། །ལམ་གྱི་བདེན་པ་དག་གིས་བསྡུས། །གོ་རིམ་ཇི་བཞིན་དེ་
དག་ཀྱང་། །ཡོན་ཏན་གསུམ་གསུམ་གྱིས་རིག་བྱ། །ཞེས་གསུངས།
རྟོག་པས་ཇི་ལྟ་བ་བཞིན་བསམ་དུ་མེད་པ་དང་། ལས་ཉོན་གཉིས་
ཅི་རིགས་མེད་པ་དང་། ལས་ཉོན་གྱི་རྒྱུ་ཚུལ་བཞིན་མ་ཡིན་པའི་
རྣམ་པར་རྟོག་པར་རྟོག་པ་མེད་པ་དང་། ངོ་བོ་དག་པ་དང་།
ཡུལ་གྱི་དེ་ཁོ་ན་ཉིད་སོགས་གསལ་བ་དང་། མི་མཐུན་པའི་ཕྱོགས་
ཀྱི་གཉེན་པོ་བྱེད་པ་དང་། འགོག་པའི་བདེན་པ་དང༌། ལམ་གྱི་
བདེན་པའོ། ། དེ་ཡང་བསམ་མེད་དང་། གཉིས་མེད་དང་།
རྟོག་མེད་ཀྱི་ཡོན་ཏན་གསུམ་ནི། འགོག་བདེན་གྱིས་བསྡུས་ལ།
དག་པ་དང་། གསལ་བ་དང་། གཉེན་པོའི་ཡོན་ཏན་གསུམ་ནི།
མ་གྱི་བདེན་པས་བསྡུས་སོ། ། དེ་ལྟར་ན་གང་ཞིག་ཆགས་པ་
འབྲལ་བ་འགོག་པའི་བདེན་པ་དང་། གང་གིས་ཆགས་པ་དང་
རྒྱལ་བར་བྱེད་པ་ནི་ལམ་གྱི་བདེན་པ་སྟེ། དམ་པའི་ཆོས་དཀོན་
མཆོག་ནི། རྣམ་བྱང་ཕྱོགས་ཀྱི་འགོག་ལམ་གྱི་བདེན་པ་གཉིས་ཀྱི་
ཆོས་སོ། ། ཇི་ལྟར་ན་འགོག་པའི་བདེན་པ་ནི་བསམ་མེད་ལ་་་
》《སྩོགས་པ་དང་། ལམ་གྱི་བདེན་པ་ནི་དག་པ་ལ་སོགས་པ་ཡིན་ཞེ་ན།
བརྟོགས་མིན་ཕྱིར་དང་བརྗོད་མེད་ཉིད། །འཕགས་པས་མཁྱེན་ཕྱིར་
321

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བསམ་མེད་ཉིད། །ཞི་ཉིད་གཉིས་མེད་རྟོག་མེད་དེ། །དག་སོགས་
གསུམ་ནི་ཉི་བཞིན་ནོ། ། ཞེས་གསུངས། འགོག་པའི་བདེན་པ་
དེ་ནི། གཏན་མེད་པ་དང་། རང་བཞིན་གྱིས་ཡོད་པ་དང་།
ཡོད་མེད་གཉིས་ཀ་དང་ཡོད་མེད་གཉིས་ཀ་ལས་གཞན་དུའང་རང་
བཞིན་གྱིས་གྲུབ་པར་བརྟག་པར་མི་ནུས་པས། སྤྲོས་པའི་མཐའ་
བཞི་དང་བྲལ་བ་དང་། རྗོད་བྱེད་ཀྱི་སྒྲས་འདི་ནི་འདིའོ་ཞེས་ཇི་ལྟ་
བ་བཞིན་བརྗོད་པའི་ངེས་ཚིག་དང་བྲལ་བ་དང་། སོ་སོར་རང་
རིག་གིས་ཇི་ལྟ་བ་བཞིན་རྟོགས་པར་བྱ་བ་ཡིན་པའི་ཕྱིར་དང་།
ལམ་གྱི་བདེན་པའི་དག་གསལ་གཉེན་པོ་གསུམ་ནི། ཉི་མ་དང་ཆོས་
མཐུན་ཏེ། ཉི་མའི་དཀྱིལ་འཁོར་དག་པ་དང་། ཡུལ་གཟུགས་
སོགས་གསལ་བར་བྱེད་པ་དང་། མུན་པའི་གཉེན་པོ་བྱེད་པ་དེ་
བཞིན་དུ། ལམ་གྱི་བདེན་པ་ཡང་རང་གི་ངོ་བོ་ཉོན་མོངས་པའི་དྲི་
མས་དག་པ་དང་། ཤེས་བྱའི་རྣམ་པ་ཀུན་སྣང་བར་བྱེད་པ་དང་།
སྤང་བྱའི་གཉེན་པོ་བྱེད་པའི་ཕྱིར་རོ། ། འགྲེལ་བ་ལས། མདོར་
བསྡུས་ན་འགོག་པའི་བདེན་པ་ནི་རྒྱུ་གསུམ་གྱིས་བསམ་དུ་མེད་པ་
ཉིད་དུ་རིག་པར་བྱའོ། ། གསུམ་པོ་གང་དག་གིས་ཤེ་ན། མེད་
པ་དང་། ཡོད་པ་དང་། ཡོད་མེད་དང་། གཉིས་ཀ་མ་ཡིན་པ་
སྟེ། རྣམ་པ་བཞི་ག་ལྟར་ཡང་རྟོག་གེའི་ཡུལ་མ་ཡིན་པའི་ཕྱིར་དང་།
སྒྲ་དང་། སྐད་དང་། བརྗོད་པ་དང་། དག་གི་ཡུལ་དང་།
ངེས་ཚིག་དང་། ཐ་སྙད་དང་། མངོན་པར་བརྗོད་པ་དག་གིས་
བརྗོད་དུ་མེད་པའི་ཕྱིར་དང་། འཕགས་པ་རྣམས་ཀྱིས་སོ་སོ་རང་
གི་རིག་པར་བྱ་བ་ཡིན་པའི་ཕྱིར་རོ། ། ཞེས་དང་། དེ་ཡང་ཇི་ལྟ་
བར་ཡོངས་སུ་བཙལ་བ་ན་མཚན་མ་དམིགས་པ་འགའ་ཡང་མི་མཐོང་
322-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བ་དེ་ལྟར་བ་ལྟ་བར་བྱའོ། ། གང་གི་ཚེ་རྒྱུ་མཚན་ནི་མ་དམིགས་པ་
མི་མཐོང་བ་དེའི་ཚེ་ཡང་དག་པ་མཐོང་བ་ཡིན་ཏེ། ཞེས་སོ། །
དེའི་རྗེས་སུ་དགེ་འདུན་དཀོན་མཆོག་གི་དབང་དུ་བྱས་ནས།
སེམས་དེ་རང་བཞིན་འོད་གསལ་བས་ན་ཉོན་མོངས་ངོ་བོ་མེད་་་་་
གཟིགས་པས། །གང་དག་འགྲོ་ཀུན་བདག་མེད་མཐའ་ཞི་ཡང་དག་
རྟོགས་ནས་ཐམས་ཅད་ལ། །རྫོགས་པའི་སངས་རྒྱས་རྗེས་ཞུགས་་་
གཟིགས་པ་སྒྲིབ་པ་མེད་པའི་བློ་མངའ་བ །སེམས་ཅན་རྣམ་དག་
མཐའ་ཡས་ཡུལ་ཅན་ཡེ་ཤེས་གཟིགས་མངའ་དེ་ལ་འདུད། །ཅེས་
གསུངས། འདིས་ཅི་བསྟན་ཞེ་ན། དགེ་འདུན་དཀོན་མཆོག་གི་
ཡོན་ཏན་བརྒྱད་བསྟན་ཏོ། ། དེ་དག་གང་ཞེ་ན། ཇི་ལྟ་ཇི་སྙེད་
ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་
ཟུག་པའི་ཚོགས། །བླ་མེད་ཡོན་ཏན་དང་ལྡན་ཉིད། །ཞེས་སོ། །
ན་ཏན་བརྒྱད་ནི། ཇི་ལྟ་བ་རིག་པ་དང་། ཇི་སྙེད་པ་རིགས་པ་
དང་། : སོ་སོ་རང་གི་རིག་པ་དང༌། ཆགས་སྒྲིབ་ལས་གྲོལ་བ་དང་།
སྒྲིབ་ལས་གྲོལ་བ་དང་། དམན་པའི་སྒྲིབ་པ་ལས་གྲོལ་བ་
རིག་པའི་ཡོན་ཏན་དང་། གྲོལ་བའི་ཡོན་ཏན་ནོ། །
༢་ན་ཡོན་ཏན་དང་པོ་དེ་ཇི་ལྟ་བ་རིག་པ་ཡིན་ཞེ་ན། འགྲོ་བ་
༢ཆའི་ཆོས་ཉིད་དུ། །རྟོག་ཕྱིར་ཇི་ལྟ་ཉིད་དེ་ཡང་། །རང་བཞིན་
ཡོངས་དག་ཕྱིར། །ཉོན་མོངས་གདོད་ནས་ཟད་ཕྱིར་རོ། །
ན་གསུངས་ཏེ། འཕགས་པ་ཕྱིར་མི་ལྡོག་པའི་འདུན་གང་དག་
ས་འགྲོ་བ་ཀུན་གཟོད་མ་ནས་ཞི་བའི་ངོ་བོ་ཉིད་དུ། གང་ཟག་
པ་ཆོས་ཀྱི་བདག་མེད་པར་རྟོགས་པའི་ཡེ་ཤེས་ཀྱི་རྒྱུ་གཉིས་ལས།
ཁྲས་ཀུན་གྱི་སེམས་རང་བཞིན་གྱིས་འོད་གསལ་བར་མཐོང་བའི་
323 ―

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཕྱིར་དང་། སེམས་ཀྱི་རང་བཞིན་ལ་ཞུགས་པའི་ཉོན་མོངས་པ་་
གདོད་ནས་ཟད་པར་མཐོང་བའི་ཕྱིར་རོ། །མདོ་ལས། བཅོམ་ལྡན་
འདས་ཉེ་བའི་ཉོན་མོངས་པ་ནི་མ་མཆིས་ལ། ཉེ་བའི་ཉོན་མོངས་
པར་གྱུར་བའི་སེམས་ཡང་མ་མཆིས་སོ། ། བཅོམ་ལྡན་འདས།
དེ་ལྟ་ལེགས་མོད་ཀྱི་རང་བཞིན་གྱིས་ཡོངས་སུ་དག་བའི་སེམས་ཉེ་
བར་ཉོན་མོངས་པའི་དོན་རྟོགས་པར་དཀའོ། ། ཞེས་སོ། ། དེ་
ནས་ཇི་སྙེད་པ་རིག་པའི་ཚུལ་ནི། ཤེས་བྱ་མཐར་ཐུག་རྟོགས་པའི་
བློས། །ཐམས་ཅད་མཁྱེན་པའི་ཆོས་ཉིད་ནི། །སེམས་ཅན་ཐམས་
ཅད་ལ་ཡོད་པར། ། མཐོང་ཕྱིར་ཇི་སྙེད་ཡོད་པ་ཉིད།།ཅེས་་་་་་་་་་
གསུངས། །ཕྱིར་མི་ལྡོག་པའི་དགེ་འདུན་གྱི་ཤེས་བྱ་མཐའ་དག་་་་་
མཐར་ཐུག་པར་རྟོགས་པའི་ཡེ་ཤེས་ཀྱིས། ཐམས་ཅད་མཁྱེན་པའི་
ཆོས་ཉིད་དུ་འགྱུར་རུང་གི་རིགས་སེམས་ཅན་ཐམས་ཅད་ལ་ཡོད་པར་
མཐོང་བའི་ཕྱིར་རོ། ། དེ་ལྟར་ན་ཡོན་ཏན་གསུམ་པ་གང་ཞེ་ན།
དེ་ལྟར་རྟོགས་པ་གང་ཡིན་ཏེ། །སོ་སོ་རང་ཤེས་མཐོང་བ་ཉིད། །དྲི་
མེད་དབྱིངས་ལ་ཆགས་མེད་དང༌།།ཐོགས་མེད་ཕྱིར་དེ་དག་པ་་་་
ཡིན། །ཞེས་གསུངས་ཏེ། དེ་ལྟར་ཇི་ལྟ་བ་རིག་པ་དང་། ཇི་སྙེད་
པ་རིག་པའི་ཡེ་ཤེས་ཀྱིས། ཡུལ་དེ་དག་སོ་སོ་རང་གིས་རིག་པའོ། །
རང་བཞིན་གྱི་དྲི་མ་མེད་པའི་དབྱིངས་དེ་ལ་བདེན་ཞེན་གྱི་ཆགས་པ་
མེད་པ་དང་། ཤེས་བྱ་མཐའ་དག་ལ་ཐོགས་པ་མེད་པའི་ཕྱིར་ན།
ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་དང་། དམན་
པའི་སྒྲིབ་པས་རྣམ་པར་དག་པ་ཡིན་ནོ། ། འགྲེལ་བ་ལས། དེ་
ལ་ཇི་ལྟ་བ་བཞིན་བརྗོད་པ་ཉིད་ཀྱིས་སེམས་ཅན་གྱི་ཁམས་རང་་་་་
བཞིན་གྱིས་རྣམ་པར་དག་པའི་ཡུལ་ཅན་གྱི་ཕྱིར་ན་ཆགས་པ་མེད་པ་
324

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡིན་ལ།. ཇི་སྙེད་ཡོད་པ་ཉིད་ཀྱིས་ཤེས་བྱའི་དངོས་པོ་མཐའ་མེད་
པའི་ཡུལ་ཅན་གྱི་ཕྱིར་ན་ཐོགས་པ་མེད་པ་ཡིན་ནོ་ཞེས་དང་། བྱང་
ཆུབ་སེམས་དཔའི་མཐོང་བ་དེ་ཡང་བྱང་ཆུབ་སེམས་དཔའི་ས་དང་བོ་
ཉིད་ལས་སྐྱེ་སྟེ། ཆོས་ཀྱི་དབྱིངས་ཀུན་ཏུ་འགྲོ་བའི་དོན་དུ་རྟོགས་
པའི་ཕྱིར་རོ། ། ཞེས་དང་། རྒྱལ་ཚབ་རིན་པོ་ཆེའི་ཊཱི་ཀ་ལས།
རྐྱང་ཆུབ་སེམས་དཔའི་མཐོང་བ་དེ་ཡང་བྱང་ཆུབ་སེམས་དཔའི་ས་
དང་པོ་ཉིད་ལས་སྐྱེ་སྟེ། དེར་ཤེས་བྱ་ཐམས་ཅད་ཀྱི་ཆོས་ཉིད་སྔར་
མ་རྟོགས་པ་མངོན་སུམ་དུ་གསར་དུ་རྟོགས་པས། ཆོས་ཀྱི་དབྱིངས་
ཞེས་བྱ་ཀུན་ཏུ་འགྲོ་བའི་དོན་དུ་རྟོགས་པའི་ཕྱིར་རོ། ། ཞེས་སོ། །
རྗེས་སུ། ཡེ་ཤེས་གཟིགས་པ་དག་པས་ན། །སངས་རྒྱས་ཡེ་
ཞེས་བླ་མེད་ཕྱིར། ། འཕགས་པ་ཕྱིར་མི་ལྡོག་པ་ནི། །ལུས་ཅན་
ཚུན་གྱི་སྐྱབས་ཡིན་ནོ། ། ཞེས་གསུངས། ཕྱིར་མི་ལྡོག་པའི་ས་ལ་
གནས་པའི་བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་གཟིགས་པཱ་ནི་
རྣམ་པར་དག་པས་ན། སངས་རྒྱས་ཀྱི་ཡེ་ཤེས་བླ་ན་མེད་པ་དང་ཉེ་
བ་ཡིན་ནོ། ། དེའི་ཕྱིར་འཕགས་པ་ཕྱིར་མི་ལྡོག་པའི་དགེ་འདུན་
མི་ཀུས་ཅན་ཀུན་གྱི་སྐྱབས་ཡིན་ནོ། ། འགྲེལ་བར། འཕགས་པ་
ཐུན་ཐོས་ཟག་པ་མེད་པའི་ཚུལ་ཁྲིམས་ཀྱི་སྡོམ་པ་རྣམ་པར་དག་པའི་
ར་ཕྱིན་པར་གྱུར་པ་ཡང་ཟིལ་གྱིས་གནོན་ན། དེ་ལས་གཞན་
པའི་ཡོན་ཏན་དབང་བཅུ་བ་ལ་སོགས་ལྟ་ཅི་སྨོས་ཏེ། གང་གི་ཕྱིར།
རྐ་ཞིག་ཚུལ་ཁྲིམས་བདག་དོན་བྱེད་པས་རྣམ་རྒྱས་ཤིང་། །ཚུལ་
ཐས་འཆལ་བའི་སེམས་ཅན་རྣམས་ལ་བརྩེ་བྲལ་བ། །བདག་ཉིད་
ས་རྩོད་ཚུལ་ཁྲིམས་ནོར་གྱིས་རབ་དག་པ། །འཕགས་པ་དེ་ནི་ཚུལ་
ས་རྣམ་པར་དག་མི་བརྗོད། ། གང་ཞིག་ལ་མཆོག་ཏུ་སྙིང་རྗེ་
325

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བསྐྱེད་ནས་ནི། །ཚུལ་ཁྲིམས་ཡང་དག་བླངས་པར་བྱས་ཏེ་མེ་རླུང་
དང། ། ཆུ་དང་ས་བཞིན་གཞན་དག་ཉེ་བར་འཚོ་བྱེད་པ། །དེ་ནི་
ཁྲིམས་ལྡན་གཞན་ནི་དེ་ཡི་གཟུགས་བརྙན་ཡིན། །ཞེས་སོ། ། དེ་
ལ་དོན་གང་གི་དབང་དུ་བྱས་ནས། བཅོམ་ལྡན་འདས་ཀྱིས་སྐྱབས་
གསུམ་དུ་རྣམ་པར་བཞག་པ་མཛད་ཅེ་ན། སྟོན་པ་བསྟན་པ་སློབ་
དོན་གྱིས། །ཐེག་པ་གསུམ་དང་བྱེད་གསུམ་ལ། །མོས་པ་རྣམས་ཀྱི་
དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །ཞེས་
གསུངས་ཏེ། སྟོན་པའི་ཡོན་ཏན་ཐོབ་པར་འདོད་པའི་བྱང་ཆུབ་
སེམས་དཔའ་ཐེག་པ་ཆེན་པོའི་གང་ཟག་རྣམས་དང༌། སངས་རྒྱས་
དཀོན་མཆོག་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་
བྱས་ནས་སངས་རྒྱས་དཀོན་མཆོག་དང་། རྟེན་འབྲེལ་ཡན་ལག་
གཉིས་བསྟན་པ་སོགས་བསྟན་པའི་ཆོས་རྟོགས་པར་འདོད་པའི་རང་
སངས་རྒྱས་ཀྱི་ཐེག་པའི་གང་ཟག་རྣམས་དང༌། བསྟན་པའི་ཆོས་
དཀོན་མཆོག་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་
བྱས་ནས་ཆོས་དཀོན་མཆོག་དང༌། སློབ་མ་ཉན་ཐོས་ཀྱི་ཐེག་པ་ལ་
གནས་པའི་གང་ཟག་རྣམས་དང་། དགེ་འདུན་དཀོན་མཆོག་ལ་
མཆོད་བཀུཪ་སོགས་མཆོག་ཏུ་བྱ་བ་བྱེད་པར་མོས་པའི་གདུལ་བྱ་
རྣམས་ཀྱི་དབང་དུ་བྱས་ནས་དགེ་འདུན་དཀོན་མཆོག་སྟེ། དེ་ལྟར་
བཅོམ་ལྡན་འདས་ཀྱིས་སྐྱབས་གསུམ་དུ་རྣམ་པར་བཞག་པ་ཡིན་་
ནོ། ། དེའི་རྗེས་སུ་གནས་སྐབས་དང་མཐར་ཐུག་གི་སྐྱབས་བསྟན་
པ་ནི། སྤངས་ཕྱིར་སླུ་བའི་ཆོས་ཅན་ཕྱིར། །མེད་ཕྱིར་འཇིགས་
་་་་་་་་་་་དང་བཅས་པའི་ཕྱིར། ཆོས་རྣམ་གཉིས་དང་འཕགས་པའི་
ཚོགས། །གཏན་གྱི་སྐྱབས་ནི་མ་ཡིན་ནོ། །ཞེས་གསུངས། མིང་
326

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཚིག་ཡི་གེའི་ཚོགས་ཀྱིས་བསྡུས་པའི་ལུང་གི་ཆོས་དང་། མཐོང་བ་
དང་སྒོམ་པའི་ལམ་གྱིས་བསྡུས་པའི་ལུང་རྟོགས་པའི་ཆོས་ལམ་གྱི་
བདེན་པ་དག་དང་། ཉན་རང་དགྲ་བཅོམ་པའི་མྱང་འདས་འགོག་
པའི་བདེན་པ་དང་། སློབ་པ་འཕགས་པའི་དགེ་འདུན་རྣམས་ནི་
གནས་སྐབས་ཀྱི་སྐྱབས་ཡིན་ཡང་། མཐར་ཐུག་གི་གཏན་གྱི་སྐྱབས་
ནི་མ་ཡིན་ཏེ། ལུང་གི་ཆོས་རྣམས་ནི། གཙང་བོའི་ཕ་རོལ་ཏུ་ཕྱིན་
པའི་གཟིངས་ལྟར། དེའི་དོན་མངོན་སུམ་དུ་རྟོགས་པ་ན། ལུང་
གི་ཆོས་ལ་བརྟེན་མི་དགོས་པའི་ཕྱིར་དང་། རྟོགས་པའི་ཆོས་མཐོང་
བ་དང་། སྒོམ་པའི་ལམ་གྱི་བདེན་པ་དག་ནི། མཐར་ཐུག་པའི་
སངས་རྒྱས་ན་མེད་པས། རང་གི་ངོ་བོ་དེ་ཀ་མི་རྟག་མི་བརྟན་པ་སླུ་
བའི་ཆོས་ཅན་ཡིན་པའི་ཕྱིར་དང་། ཉན་རང་དགྲ་བཅོམ་པའི་མྱང་
འདས་འགོག་པའི་བདེན་པ་ནི། ཉོན་མོངས་པ་མེད་པས་རབ་ཏུ་ཕྱེ་
བ་ཙམ་ཡིན་པའི་ཕྱིར་དང་། སློབ་པ་འཕགས་པའི་དགེ་འདུན་
རྣམས་ཀྱིས་ཀྱང་ཤེས་སྒྲིབ་མ་སྤང་བས་རང་ཉིད་འཇིགས་པ་དང་
བཅས་པའི་ཕྱིར་ན། དེ་དག་ནི་མཐར་ཐུག་གི་གཏན་གྱི་སྐྱབས་
མཆོག་མ་ཡིན་ནོ། ། འོ་ན་མཐར་ཐུག་གི་སྐྱབས་གང་ཞེ་ན།
དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་་་
ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་
ཕྱིར། །ཞེས་གསུངས་ཏེ། ཐུབ་པ་བཅོམ་ལྡན་འདས་ནི། འདོད
ཆགས་དང་བྲལ་བའི་ཆོས་ཀྱི་སྐུ་ཅན་ཡིན་པའི་ཕྱིར་དང་། འཕགས་
པའི་དགེ་འདུན་གྱི་ཚོགས་ཀྱང་ཆོས་སྐུ་དེ་ཡི་མཐར་ཐུག་པ་ཐོབ་པས་
མཐར་ཕྱིན་པར་འགྱུར་བའི་ཕྱིར་ན། དམ་པའི་དོན་དུ་ན་འགྲོ་བ་
རྣམས་ཀྱི་མཐར་ཐུག་གི་སྐྱབས་ནི་སངས་རྒྱས་ཉག་གཅིག་ཡིན་ནོ། །
327

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འགྲེལ་བ་ལས། དེ་ལ་ལམ་ནི་འདུས་བྱས་ཀྱི་མཚན་ཉིད་དུ་གཏོགས་
ལ། འདུས་བྱས་ཀྱི་མཚན་ཉིད་དུ་གཏོགས་པ་གང་ཡིན་པ་དེ་ནི་
བརྫུན་སླུ་བའི་ཆོས་ཅན། གང་བརྫུན་པ་བསླུ་བའི་ཆོས་ཅན་དེ་ནི་
མི་བདེན་པ། གང་མི་བདེན་པ་དེ་ནི་མི་རྟག་པ། གང་མི་རྟག་པ་
དེ་ནི་སྐྱབས་མ་ཡིན་ནོ། ལམ་དེས་རྟོགས་པའི་འགོག་པ་གང་ཡིན་
པ་དེ་ཡང་ཉན་ཐོས་ཀྱི་ཚུལ་གྱིས་མར་མེ་རྒྱུན་ཆད་པ་བཞིན་དུ་ཉོན་
མོངས་པ་དང་སྡུག་བསྔལ་མེད་པ་ཙམ་གྱིས་རབ་ཏུ་ཕྱེ་ལ། ཞེས་
དང་། དོན་དམ་པའི་སྐྱབས་ནི་གཅིག་ཉིད་དེ། འདི་ལྟ་སྟེ། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སོ། ། རྟག་པ་གཡུང་དྲུང་ཞི་བ་བརྟན་པའི་སྐྱབས་གཅིག་པུ་
འདི་རྒྱས་པར། འཕགས་པ་དཔལ་ཕྲེང་གི་མདོའི་རྗེས་སུ་འབྲངས་
ནས་རྟོགས་པར་བྱའོ། ། ཞེས་སོ། ། དེའི་རྗེས་སུ་དཀོན་མཆོག་
གི་ངེས་ཚིག་དང་ཡོན་ཏན་ནི། འབྱུང་བ་དཀོན་ཕྱིར་དྲི་མེད་་་་་
ཕྱིར། །མཐུ་ལྡན་ཕྱིར་དང་འཇིག་རྟེན་གྱི།།རྒྱན་གྱུར་ཕྱིར་དང་་་
མཆོག་ཉིས་ཕྱིར། །འགྱུར་མེད་ཕྱིར་ན་དཀོན་མཆོག་ཉིད། །ཅེས་
གསུངས། ཆོས་མཐུན་དྲུག་གི་སྒོ་ནས་དཀོན་མཆོག་གསུམ་རིན་པོ་
ཆེ་དང་འདྲ་བར་བསྟན་ཏེ། དཀོན་མཆོག་གསུམ་འཇིག་རྟེན་དུ་
འབྱུང་བ་ཨུ་དུམ་ཝ་རའི་མེ་ཏོག་ལྟར་ཤིན་ཏུ་དཀོན་པའི་ཕྱིར་དང་།
སྒྲིབ་པའི་དྲི་མ་དང་བྲལ་བའི་ཕྱིར་དང་། སྟོབས་བཅུ་དང་མངོན་
པར་ཤེས་པ་དྲུག་གི་མཐུ་དང་ལྡན་པའི་ཕྱིར་དང་། འགྲོ་བ་རྣམས་
ཀྱི་བསམ་པ་དགེ་བའི་རྐྱེན་བྱེད་པས་འཇིག་རྟེན་གྱི་རྒྱན་ཡིན་པའི་
ཕྱིར་དང་། རིན་པོ་ཆེ་རྣམས་ལས་ཀྱང་ཆེས་མཆོག་ཏུ་གྱུར་བ་ཡིན་
པའི་ཕྱིར་དང་། བསྟོན་པ་དང་སྨད་པ་སོགས་ཀྱིས་ནམ་ཡང་འགྱུར་
328

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བ་མེད་པའི་ཕྱིར། །དཀོན་མཆོག་ཅེས་བརྗོད་པ་ཡིན་ནོ། ། དེ་
ལྟར་དཀོན་མཆོག་གསུམ་བསྟན་པའི་རྗེས་སུ། གང་ཡོད་ན་དཀོན་
ཆོག་གསུམ་འབྱུང་བར་འགྱུར་ཞེ་ན། དྲི་བཅས་དེ་བཞིན་ཉིད་དང་
དྲི་མ་མེད། །དྲི་མེད་སངས་རྒྱས་ཡོན་ཏན་རྒྱལ་བའི་མཛད། །གང་
ལས་དཀོན་མཆོག་དགེ་བ་གསུམ་འབྱུང་བ། །དོན་དམ་གཟིགས་པ་
རྣམས་ཀྱི་ཡུལ་ཉིད་དོ། ། ཞེས་གསུངས། ཚིགས་བཅད་འདིས་
ཅི་ཞིག་བསྟན་ཅེ་ན། དཀོན་མཆོག་གསུམ་པོ་འདི་ཡི་རིགས། །
ཐམས་ཅད་གཟིགས་པ་རྣམས་ཀྱི་ཡུལ། །དོ་ཡང་རྣམ་བཞི་གོ་རིམ་
བཞིན། །རྒྱུ་བཞི་ཡིས་ནི་བསམ་མི་ཁྱབ། །ཅེས་བཤད་དེ། དྲི་མ་
དང་བཅས་པའི་དེ་བཞིན་ཉིད་ནི་སེམས་ཅན་གྱི་རྒྱུད་ཀྱི་ཁམས་བདེ་
བར་གཤེགས་པའི་སྙིང་བོའོ། ། དྲི་མ་མེད་པའི་དེ་བཞིན་ཉིད་ནི།
བྱང་ཆུབ་སྟེ། སངས་རྒྱས་རྣམས་ཀྱི་ཆོས་སྐུའོ། ། དྲི་མ་མེད་པའི་
སངས་རྒྱས་ཀྱི་ཡོན་ཏན་ནི། སྟོབས་བཅུ་ལ་སོགས་པའོ། ། ༧རྒྱལ་
བའི་མཛད་པ་ནི། འཆད་པར་འགྱུར་བའི་འཕྲིན་ལས་སུམ་ཅུ་རྩ་
གཉིས་རྣམས་སོ། ། བཞི་བོ་དེ་རྣམས་ལས་དཀོན་མཆོག་གསུམ་
འབྱུང་བའི་ཚུལ་མ་ལུས་པ་ནི་བསམ་གྱིས་མི་ཁྱབ་པ་སྟེ། དོན་དམ་
གཟིགས་པའི་སངས་རྒྱས་རྣམས་ཀྱི་སྤྱོད་ཡུལ་ཁོ་ནའོ། ། ལྷ་མོ་
དཔལ་ཕྲེང་གི་མདོ་ལས། ལྷ་མོ་ཆོས་འདི་གཉིས་ནི་རྟོགས་པར་
དཀའ་བ་སྟེ། སེམས་རང་བཞིན་གྱིས་རྣམ་པར་དག་པ་རྟོགས་པར་
དཀའ་བ་དང་། སེམས་དེ་ཉིད་ཀྱི་ཉེ་བར་ཉོན་མོངས་རྟོགས་པར་
དཀའ་བའོ། ། ཞེས་གསུངས་ལ། ཊཱིཀ་ལས། དོན་ནི་ཉོན་
མོངས་པས་བསླད་ན། བསླད་བྱ་སློད་བྱེད་ཀྱི་རྒྱུ་འབྲས་ཁས་ལེན་
དགོས་ལ། དེ་ལྟ་ན། དེ་རང་བཞིན་གྱིས་སྟོང་བ་ཤིན་ཏུ་བཞག་
329

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དཀའ་བས། ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་
ཡང་མེད་པ་དང་། བྱ་བྱེད་ཐམས་ཅད་འཐད་པ་གཞི་མཐུན་དུ་
ཁས་ལེན་པའི་བདེན་གཉིས་རྟོགས་པར་དཀའ་བའི་དོན་ཡིན་ནོ། །
སེམས་ཅན་གྱི་སེམས་རང་བཞིན་གྱིས་སྟོང་བ་རྟོགས་དཀའ་བ་དང་།
དྲི་བཅས་དེ་བཞིན་ཉིད་རྟོགས་དཀའ་བ་དོན་འདྲའོ་གསུངས། རྒྱུ་
བཞི་བོ་གང་དག་གིས་བསམ་གྱིས་མི་ཁྱབ་ཅེ་ན། དག་དང་ཉོན་
མོངས་དང་ལྡན་ཕྱིར། །ཀུན་ནས་ཉོན་མོངས་མེད་དག་ཕྱིར། །རྣམ་
པར་དབྱེ་བ་མེད་ཆོས་ཕྱིར། །ལྷུན་གྲུབ་རྣམ་པར་མི་རྟོག་ཕྱིར། །ཞེས་
གསུངས་ཏེ། དྲི་མ་དང་བཅས་པའི་དེ་བཞིན་ཉིད་ནི་རང་བཞིན་
གྱིས་རྣམ་པར་དག་པ་དང༌། ཡང་དེ་སྒྲིབ་བྱེད་ཀྱི་ཉོན་མོངས་དང་
ལྡན་པའི་ཕྱིར་ན། དེ་གཉིས་གཞི་མཐུན་དུ་འདུས་པ་བསམ་གྱིས་མི་
ཁྱབ་པ་སྟེ་རྟོགས་པར་དཀའོ། ། སྔར་ཀུན་ནས་ཉོན་མོངས་པའི་
དྲི་མ་མེད་པའི་བྱང་ཆུབ་དེ་བཞིན་ཉིད་ནི། ཕྱིས་གློ་བུར་གྱི་དྲི་མས་
དག་པའི་ཕྱིར་ན་རྟོགས་པར་དཀའ་བ་དང་། དྲི་མ་མེད་པའི་ཡོན་
ཏན་ནི། དྲི་མ་མེད་པ་ཡང་ཡིན་ལ། སོ་སོ་སྐྱེ་བོས་རྒྱུད་ལ་ཡང་
ཆོས་ཉིད་ཀྱི་ངོ་བོའི་སྒོ་ནས་རྣམ་པར་དབྱེ་བ་མེད་པའི་ཆོས་ཉིད་ཀྱི་
ཕྱིར་ན་རྟོགས་པར་དཀའ་བ་དང་། རྒྱལ་བའི་འཕྲིན་ལས་ནི།
ལྷུན་གྱིས་གྲུབ་པ་དང་། རྣམ་པར་མི་རྟོག་པའི་ཕྱིར་ན་བསམ་གྱིས་
མི་ཁྱབ་ཅིང་རྟོགས་པར་དཀའོ། འགྲེལ་བ་ལས། དེ་ལ་རྒྱལ་བའི་
མཛད་པ་ནི། གཅིག་ཅར་ཐམས་ཅད་ལ་དུས་ཐམས་ཅད་དུ་ལྷུན་
གྱིས་གྲུབ་ཅིང་རྣམ་པར་མི་རྟོག་པར་བསམ་པ་ཇི་ལྟ་བ་དང་།
གདུལ་བྱ་ཇི་ལྟ་བ་བཞིན་དུ་སེམས་ཅན་རྣམས་ལ་མ་ཚང་བ་མེད་ཅིང་
རྗེས་སུ་མཐུན་པར་འཇུག་པའི་ཕྱིར་གནས་འདི་བསམ་གྱིས་མི་ཁྱབ་སྟེ།
330 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཞེས་སོ། ། དེའི་རྗེས་སུ་རྟོགས་བྱ་རྟོགས་པ་དེ་ཡི་ནི། །ཡན་ལག་
རྟོགས་པར་བྱེད་ཕྱིར་ཏེ། །གོ་རིམ་ཇི་བཞིན་གནས་གཅིག་སྟེ། །དག་
རྒྱུ་གསུམ་ནི་རྐྱེན་ཡིན་ནོ། ། ཞེས་གསུངས། རྟོགས་བྱ་དྲི་མ་དང་
བཅས་པའི་དེ་བཞིན་ཉིད་དེ་མངོན་སུམ་དུ་རྟོགས་པ་མཐར་ཕྱིན་པ་
ནི་བྱང་ཆུབ་ཡིན་ལ། དེ་ཡི་ཡན་ལག་སངས་རྒྱས་ཀྱི་ཡོན་ཏན་ཡིན་
ནོ། ། དེ་དག་ལ་བརྟེན་ནས་གདུལ་བྱ་རིགས་ཅན་གསུམ་གྱིས་དེ་
བཞིན་ཉིད་རྟོགས་པ་སོགས་ནི་འཕྲིན་ལས་ཏེ། གོ་རིམ་ཇི་ལྟ་བ་
བཞིན་དུ་གཅིག་གཅིག་སྟེ། གནས་བཞི་བ། ཁམས་བདེ་བར་
གཤེགས་པའི་སྙིང་བོ་ནི། དག་པ་ཆོས་སྐུ་སོགས་དཀོན་མཆོག་གྱི་
ཉེར་ལེན་ལྟ་བུའི་རྒྱུ་ཡིན་ལ། གནས་ལྷག་མ་བྱང་ཆུབ་དང། ཡོན་
ཏན་དང་། འཕྲིན་ལས་གསུམ་ནི་ཁམས་དེ་དག་བྱེད་དཀོན་མཆོག་
གསུམ་གྱི་ལྷན་ཅིག་བྱེད་པའི་རྐྱེན་ཡིན་ནོ། ། དེ་ལའང་རྒྱུ་དངོས་
མིན་ཡང་ཁམས་བདེ་བར་གཤེགས་པའི་སྙིང་བོ་ནི། ཆོས་སྐུར་་་
འགྱུར་རུང་ཡིན་པས་ཆོས་སྐུའི་ཉེར་ལེན་ལྟ་བུའི་རྒྱུར་གསུངས་པ་ཡིན་
ནོ། ། འགྲེལ་བ་ལས། དེ་ལ་གནས་བཞི་བོ་འདི་དག་ལས་དང་
པོ་ནི། འཇིག་རྟེན་ལས་འདས་པའི་ཆོས་ཀྱི་ས་བོན་ཡིན་པའི་ཕྱིར།
སོ་སོ་རང་ཉིད་ཚུལ་བཞིན་ཡིད་ལ་བྱེད་པའི་གནས་ཀྱིས་དེ་རྣམ་པར་
དག་པ་ལ་བརྟེན་ནས་དཀོན་མཆོག་གསུམ་གྱི་རྒྱུཪ་རྟོགས་པར་བྱ་སྟེ།
དེ་ལྟར་གནས་གཅིག་ནི་རྒྱུ་ཡིན་ནོ། ། ཇི་ལྟར་གསུམ་རྐྱེན་ཡིན་ཞེ་
ན། གཞན་གྱི་སྨྲ་ལ་བརྟེན་དེ་རྣམ་པར་དག་པ་ལ་བརྟེན་ནས་་་་
དཀོན་མཆོག་གསུམ་འབྱུང་བའི་རྐྱེན་དུ་རྟོགས་པར་བྱས་ཏེ། དེ་
ལྟར་གསུམ་པོ་འདི་རྐྱེན་ཡིན་ནོ། ། ཞེས་སོ། ། དེ་ནས་དྲི་མ་
དང་བཅས་པའི་དེ་བཞིན་ཉིད་ཀྱི་དབང་དུ་མཛད་ནས། དེ་བཞིན་
331

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
གཤེགས་པའི་སྙིང་བོའི་མདོ་ལས། སེམས་ཅན་ཐམས་ཅད་ནི་དེ་
བཞིན་གཤེགས་པའི་སྙིང་བོ་ཅན་ནོ། ། ཞེས་གསུངས་པ་དེ་དོན་
གང་ཞེ་ན། རྫོགས་སངས་སྐུ་ནི་འཕྲོ་ཕྱིར་དང་། དེ་བཞིན་ཉིད་
དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་
སངས་རྒྱས་སྙིང་བོ་ཅན། །ཞེས་གསུངས། དེ་ལྟར་བཤད་པའི་་་
རྟགས་གསུམ་གྱི་དོན་གང་ཞེ་ན། སངས་རྒྱས་ཡེ་ཤེས་སེམས་ཅན་
ཚོགས་ཞུགས་ཕྱིར། །རང་བཞིན་དྲི་མེད་དེ་ནི་གཉིས་མེད་དེ། །
སངས་རྒྱས་རིགས་ལ་དེ་འབྲས་ཉེར་བརྟགས་ཕྱིར། །འགྲོ་ཀུན་སངས་
རྒྱས་སྙིང་བོ་ཅན་དུ་གསུངས། །བཤད་དེ་སེམས་ཅན་ཐམས་ཅད་ནི།
སངས་རྒྱས་རུང་གི་རིགས་ཁམས་བདེ་བར་གཤེགས་པའི་སྙིང་བོ་ཅན་
ཡིན་ཏེ། སེམས་ཅན་ཐམས་ཅད་ཀྱི་རྒྱུད་ལ་རྫོགས་པའིསངས་རྒྱས་
ཀྱི་ཆོས་སྐུའི་འཕྲིན་ལས་འཕྲོ་བ་སྟེ་འཇུག་རུང་བའི་ཕྱིར་དང་།
ཆོས་སྐུའི་དེ་བཞིན་ཉིད་དང་། སེམས་ཅན་གྱི་སེམས་ཀྱི་དེ་བཞིན་
ཉིད་གཉིས་ཀ་ཡང་དགག་བྱའི་བདག་བཀག་ཙམ་དུ་སོ་སོཪ་དབྱེཪ་
མེད་པའི་ཕྱིར་དང་། སེམས་ཅན་ཐམས་ཅད་ཀྱི་རྒྱུད་ལ་སངས་
རུང་གི་རིགས་ཀྱི་ནུས་པ་ཡོད་པའི་ཕྱིར། དེ་ཡང་ཡིན་ཏེ། སངས་
རྒྱས་ཀྱི་ཡེ་ཤེས་སེམས་ཅན་ཐམས་ཅད་ཀྱི་རྗེས་སུ་ཞུགས་པའི་ཕྱིར་
དང་། རང་བཞིན་གྱིས་དྲི་མ་མེད་པའི་ཁམས་དེ་ནི། ངོ་བོ་དེ་
བཞིན་ཉིད་ཡིན་པའི་ཆ་ནས་ཆོས་སྐུའི་དེ་བཞིན་ཉིད་དང་གཉིས་སུ་
མེད་པའི་ཕྱིར་དང་། སངས་རྒྱས་ཀྱི་རིགས་དེ་ལ། དེ་ཡི་འབྲས་བུ་
ལྟ་བུ་བདེ་བར་གཤེགས་པའི་མིང་གིས་ཉེ་བར་བརྟགས་པའི་ཕྱིར་
རོ། ། དེ་ལྟར་རྒྱུ་མཚན་གསུམ་གསུངས་པ་ལས། དང་པོ་ནི་
མངོན་རྟོགས་རྒྱན་ལས། དེ་ལྟར་མཛད་པ་རྒྱ་ཆེའི་ཕྱིར། །སངས་
332 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྒྱས་ཁྱབ་པར་ངེས་པར་བརྗོད། །ཅེས་གསུངས་པ་དང་དོན་འདྲ་ལ།
གཉིས་པ་ནི་དབུ་མ་ལ་འཇུག་པ་ལས། ཇི་ལྟར་སྣོད་ཀྱིས་དབྱེ་བས་
མཁའ་ལ་དབྱེ་བ་མེད་དེ། །དངོས་བྱས་དབྱེ་བ་འགའ་ཡང་དེ་ཉིད་ལ་
མེད་དེ་ཡི་ཕྱིར། །རོ་མཉམ་ཉིད་དུ་ཡང་དག་ཐུགས་སུ་ཆུད་པར་་
མཛད་གྱུར་ན། །ཞེས་གསུངས་པ་དང་དོན་འདྲའོ། ། ཊཱི་ཀ་ལས།
རིགས་ཡོད་པ་རྒྱུ་མཚན་དུ་བྱས་ནས་སྙིང་བོ་ཅན་དུ་འཆད་པའི་ཚེ།
དེ་བཞིན་གཤེགས་པའི་རྒྱུའི་ངོས་ནས་བཤད་ལ། དེ་བཞིན་ཉིད་
ཡོད་པ་རྒྱུ་མཚན་དུ་བྱེད་པའི་ཚེ། དེ་བཞིན་གཤེགས་པའི་རང་
བཞིན་གྱི་ངོས་ནས་བཤད་པར་བྱའོ། ། ཞེས་སོ། ། འོ་ན་ལང་
ཀར་གཤེགས་པ་ལས། བཅོམ་ལྡན་འདས་ཀྱིས་རང་བཞིན་གྱི་འོད་
གསལ་བ་རྣམ་པར་དག་པས། ཐོག་མ་ནས་རྣམ་པར་དག་པ་ཉིད་
མཚན་སུམ་ཅུ་རྩ་གཉིས་དང་ལྡན་པ་སེམས་ཅན་གྱི་ལུས་ཀྱི་ནང་ན་
མཆིས་པར་བརྗོད་དེ། ཞེས་གསུངས་པ་དེ། ཇི་ལྟར་དྲངས་ཞེ་ན།
དགོངས་གཞི་ནི་འགྲོ་བའི་སེམས་སྟེང་གི་ཆོས་ཉིད་ཀྱི་ཁམས་སྟོང་བ་
ཉིད་ལ་དགོངས་ཤིང་། དགོས་པ་ནི་བདག་ཏུ་སྨྲ་བ་ལ་མངོན་པར་
ཞེན་པའི་གདུལ་བྱ་འགའ་ཞིག་དེ་ཁོ་ན་ཉིད་ལ་རིམ་གྱིས་དྲངས་པའི་
ཕྱིར་དང་། དངོས་ལ་གནོད་བྱེད་ནི་སེམས་ཅན་ཐམས་ཅད་སངས་
རྒྱས་སུ་ཐལ་བ་སོགས་སོ། ། སྔོན་གྱི་མཁས་པ་འགའ་ཞིག་གིས་
རྒྱུད་བླ་མ་ལས་གསུང་བའི་དེ་བཞིན་གཤེགས་པའི་སྙིང་པོའི་མདོ་
དང་། ལང་ཀར་གཤེགས་པ་ལས་གསུང་བའི་དེ་བཞིན་གཤེགས་
པའི་སྙིང་བོའི་མདོ་གཉིས་གཅིག་ཏུ་བཞེད། རྒྱལ་ཚབ་རིན་པོ་ཆེ་
སོགས་ཀྱིས། དེ་གཉིས་མི་གཅིག་སྟེ། མདོ་སྔ་མ་ནི་སྒྲ་ཇི་བཞིན་
པའི་ངེས་དོན་གྱི་མདོ་དང་། ལང་གཤེགས་ལས་གསུངས་པའི་དེ་
333

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བཞིན་གཤེགས་པའི་སྙིང་བོའི་མདོ་དེ་སྙིང་བོ་རྟག་བརྟན་སྟོན་པའི་
དྲང་དོན་གྱི་མདོ་ཡིན་ཞིང་། མདོ་ཡོངས་རྫོགས་བོད་དུ་མ་འགྱུར་
བར་གསུངས་སོ། ། ཊཱི་ཀ་ལས། དེ་བཞིན་གཤེགས་པའི་སྙིང་བོ་
རྒྱུས་སྐབས་འབའ་ཞིག་ལ་མཛད་པ་ཆེས་གསལ་བས། མཐར་ཐུག་
གི་ཆོས་སྐུ་ལ་བྱེད་པ་ནི་རྩ་འགྲེལ་འདི་དག་གི་དོན་མ་ཡིན་པར་ཤེས་
པར་བྱའོ་གསུངས། དེས་ན་དེ་བཞིན་གཤེགས་པའི་སྙིང་བོ་ནི།
དེ་བཞིན་གཤེགས་པའི་ས་བོན་ལྟ་བུའི་རིགས་སམ་ཁམས་ལ་བྱ་དགོས་
་་་་་་་་ཏེ། འདི་ཉིད་ལས། སངས་རྒྱས་རིགས་ལ་དེ་འབྲས་ཉེར་
བརྟགས་ཕྱིར། །འགྲོ་ཀུན་སངས་རྒྱས་སྙིང་བོ་ཅན་དུ་གསུངས། །
ཞེས་འབྲས་མིང་རྒྱུ་ལ་བཏགས་པར་གསུངས་པའི་ཕྱིར། རྒྱན་སྟུག་
པོ་བཀོད་པ་ལས། ས་རྣམས་སྣ་ཚོགས་ཀུན་གཞི་སྟེ། །བདེ་
གཤེགས་སྙིང་བོ་དགེ་བའང་དེ། །སྙིང་བོ་དེ་ལ་ཀུན་གཞིའི་སྒྲས། །དེ་
བཞིན་གཤེགས་རྣམས་སྟོན་པར་མཛད། །སྙིང་བོ་ཀུན་གཞིར་
བསྒྲགས་པ་ཡང་། །བློ་ཞན་རྣམས་ཀྱིས་མི་ཤེས་སོ། །ཞེས་གསུངས་
པའི་སྒྲས་ཟིན་ལ། སྙིང་བོ་ཀུན་གཞིའི་དགོངས་གཞིར་སྟོན་པ་ལྟར་
སྣང་ཡང་། དོན་ནི་སྙིང་བོ་བསྟན་པ་དང་། ཀུན་གཞི་བསྟན་པའི་
མདོ་གཉིས་ཀས་དགོངས་གཞི་སེམས་བདེན་གྲུབ་ཀྱིས་སྟོང་བ་ཉིད་ལ་
དགོངས་ནས་གསུང་བར་འདྲ་བའི་དོན་དུ་བཤད་དོ། ། འགྲེལ་བ་
ལས། འདི་ལྟ་སྟེ། སེམས་ཅན་ཐམས་ཅད་ལ་དེ་བཞིན་གཤེགས་
པའི་ཆོས་ཀྱི་སྐུ་འཕྲོ་བའི་དོན་དང་། དེ་བཞིན་གཤེགས་པའི་དེ་
་་་་་་་་བཞིན་ཉིད་རྣམ་པར་དབྱེར་མེད་པའི་དོན་དང་། དེ་བཞིན་
གཤེགས་པའི་རིགས་ཡོད་པའི་དོན་གྱིས་སོ། ། དོན་གྱི་གནས་་
གསུམ་པོ་འདི་དག་ཀྱང་དེ་བཞིན་གཤེགས་པའི་སྙིང་བོའི་མདོའི་རྗེས་
334

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སུ་འབྲངས་ཏེ། འོག་ནས་སྟོན་པར་འགྱུར་རོ། ། ཞེས་གསུངས་
ལ། དེ་ཡང་འོག་ནས། རང་བཞིན་གསུམ་གྱིས་བསྡུས་ཕྱིར་་་་་
ཁམས། །སངས་རྒྱས་སོགས་དང་ཆོས་མཚུངས་སོ། །ཞེས་སོགས་་་
དཔེ་དགུའི་སྐབས་སུ་འཆད་པར་འགྱུར་བའི་དོན་ནོ། ། དེ་ལྟར་
དཀོན་མཆོག་གསུམ་བསྟན་པའི་རྗེས་སུ། དོན་གྱི་གནས་བཞི་བ་
རིགས་ཁམས་དེ་བཞིན་གཤེགས་པའི་སྙིང་བོ་རྣམ་བཞག་རྣམ་པ་་་
བཅུའི་སྒོ་ནས་སྒྲུབ་པ་ལ་མདོར་བསྟན་པ་དང་། རྒྱས་པར་བཤད་
པ་གཉིས་ལས། དང་པོ་ནི། ངོ་བོ་རྒྱུ་འབྲས་ལས་ལྡན་འཇུག་པ་
དང་། །གནས་སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་
འགྱུར་ཡོན་ཏན་དབྱེར་མེད་ནི། །དོན་དམ་དབྱིངས་ཀྱི་དགོངས་པ་
ཡིན་ཞེས་བྱ། །ཞེས་གསུངས། དང་པོ་ངོ་བོ་ནི། བཤད་མ་ཐག་
པའི་ཆོས་སྐུ་དང་། ·དེ་བཞིན་ཉིད་དང་། ·རིགས་གསུམ་མོ།
གཉིས་པ་རྒྱུ་ནི། མོས་པ་ལ་སོགས་པ་བཞི་སྟེ། ཁམས་སྦྱོང་བྱེད་ཀྱི་
རྒྱུའོ། ། གསུམ་པ་འབྲས་བུ་ནི། རྒྱུ་བཞི་བོ་དེས་ཁམས་སྦྱང་བའི་
འབྲས་བུ་གཙང་བ་དེ་རྟག་བདག་གི་ཕ་རོལ་ཏུ་ཕྱིན་པ་བཞིའོ། །
ལྔ་བ་ལྡན་པ་ནི། །མོས་པ་ལ་སོགས་པའི་རྒྱུའི་ཡོན་ཏན་བཞི་དང་།
མངོན་པར་ཤེས་པ་ལྔ་དང་ཟག་པ་ཟད་པ་དང་ཟག་པ་ཟད་པའི་ཡེ་
ཤེས་ཏེ་འབྲས་བུ་ཡོན་ཏན་བདུན་དང་ལྡན་པའོ། ། དྲུག་པ་་་་
འཇུག་པའི་རབ་དབྱེ་ནི། རིགས་ཁམས་དེ་གནས་སྐབས་གང་དུ་
འཇུག་པའོ། ། —བདུན་པ་གནས་སྐབས་ནི། ཁམས་རང་གི་ངོ་
བོའི་སྒོ་ནས་ཐ་དད་པ་མ་ཡིན་ཡང་། དག་པ་དང་མ་དག་པའི་
གནས་སྐབས་ཐ་དད་པ་དང་། བརྒྱད་པ་ཀུན་ཏུ་འགྲོ་བ་ནི། དེ་
བཞིན་ཉིད་གཅིག་ནི་དག་པ་དང་མ་དག་པའི་གནས་སྐབས་ཀུན་ཏུ་
335

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
རྗེས་སུ་འགྲོ་བའི་དོན་དང་། དགུ་བ་རྟག་ཏུ་མི་འགྱུར་བ་ནི།
གནས་སྐབས་དེ་གསུམ་དུ་ཡང་རང་བཞིན་གྱིས་སྟོང་བའི་ཆ་ལ་འགྱུར་
བ་མེད་པ་དང་། བཅུ་བ་ཡོན་ཏན་དབྱེར་མེད་པ་ནི། འབྲས་བུ་
མཐར་ཐུག་པའི་དུས་ན་ཐེག་པ་གསུམ་གྱི་རྣམ་གྲོལ་གསུམ་ངོ་བོའི་སྒོ་
ནས་དབྱེར་མེད་པའོ། ། དེ་ལྟར་རྣམ་བཞག་རྣམ་པ་བཅུ་ལ་་་་་
དགོངས་ནས། དོན་དམ་པའི་དབྱིངས་ཀྱི་མདོ་སྟེ་དེ་བཞིན་་་་་་་་་་
གཤེགས་པའི་སྙིང་བོའི་མདོ་ལས་ཁམས་རང་བཞིན་གྱིས་རྣམ་པར་
དག་པར་གསུངས་པ་ཡིན་ནོ། ། གཉིས་པ་དོན་བཅུ་བོ་དེ་རྒྱས་
པར་བཤད་པ་ལ། དང་བོ་ནི། རིན་ཆེན་ནམ་མཁའ་ཆུ་དག་
བཞིན། །རྟག་ཏུ་རང་བཞིན་ཉོན་མོངས་མེད། །མོས་ཆོས་ལྷག་པའི་
ཤེས་རབ་དང་། །ཏིང་འཛིན་སྙིང་རྗེ་ལས་བྱུང་བ། །མཐུ་དང་གཞན་
དུ་མི་འགྱུར་དང་། །བརླན་པའི་ངོ་བོ་རང་བཞིན་ཕྱིར། །འདི་དག་
ནོར་བུ་རིན་ཆེན་མཁའ། །ཆུ་ཡི་ཡོན་ཏན་ཆོས་མཐུན་ཉིད། །ཅེས་
གསུངས། ཆོས་ཀྱི་སྐུ་ནི། རང་གི་མཚན་ཉིད་བསམ་བའི་དོན་
ཐམས་ཅད་འགྲུབ་པ་ལ་སོགས་པའི་མཐུ་དང་ལྡན་པས་ན། ཡིད་
བཞིན་གྱི་ནོར་བུ་ལྟ་བུ་དང་། དེ་བཞིན་ཉིད་ཀྱི་རང་གི་མཚན་ཉིད་
ནི། ནམ་མཁའ་ལྟ་བུ་དང་། རྒྱས་འགྱུར་གྱི་དེ་བཞིན་གཤེགས་
པའི་རིགས་ཀྱི་རང་གི་མཚན་ཉིད་ནི། བརྩེ་བས་བརླན་པས་ཆུ་དག་
པ་དང་ཆོས་མཐུན་པ་ཡིན་ནོ། ། གཉིས་པ་ཁམས་སྦྱོང་བྱེད་ཀྱི་རྒྱུ་
བཞིས་སྦྱང་བྱ་གང་སྦྱོང་ཞེ་ན། ཆོས་ལ་ཁོང་ཁྲོ་བདག་ལྟ་དང་། །
འཁོར་བའི་སྡུག་བསྔལ་གྱིས་འཇིགས་དང་། །སེམས་ཅན་དོན་ལ་་
ལྟོས་མེད་ཉིད། །འདོད་ཆེན་མུ་སྟེགས་ཉན་ཐོས་དང་། །རང་བྱུང་
རྣམས་གྱི་སྒྲིབ་རྣམ་བཞི། །དག་རྒྱུ་ལྷག་པར་མོས་པ་ལ། །སོགས་པའི་
336

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆོས་ནི་རྣམ་བཞི་ཉིད། །ཅེས་གསུངས། །འཇིག་རྟེན་འདི་ན་སྐྱེས་བུ་
ལ་ལ་དམ་པའི་ཆོས་ཀྱི་ཕྱོགས་ལ་ཁོང་ཁྲོ་ཞིང་། འཁོར་བའི་བདེ་བ་
འབའ་ཞིག་ལ་གཅིག་ཏུ་སྲེད་པའི་འདོད་པ་ཆེན་པོ་ཅན་དང་།
ཆོས་འདུལ་བ་ལས་ཀྱང་ཁ་ཅིག་ཐེག་པ་ཆེན་པོའི་ཆོས་ལ་སྡང་བ་དག་
གི་དབང་དུ་མཛད་ནས བཅོམ་ལྡན་འདས་ཀྱིས། ང་ནི་དེ་དག་
གི་སྟོན་པ་མ་ཡིན་ནོ། ། དེ་དག་ཀྱང་ངའི་ཉན་ཐོས་མ་ཡིན་ནོ།
ཤཱ་རིའི་བུ་དེ་དག་ནི་མུན་པ་བས་ཀྱང་ཆེས་མུན་པ་ཆེན་པོར་འགྲོ་བ་
མུན་པ་ཆེན་པོ་དང་ལྡན་པའོ་ཞེས་སྨྲའོ། ། ཞེས་གསུངས་སོ། །
ཁ་ཅིག་ཆོས་འདི་བ་ལ་མི་མོས་ཤིང་། ཐར་བ་འདོད་ཀྱང་ཐར་བའི་
ཐབས་མ་ཡིན་པ་ལ་ཞུགས་ཏེ། གང་ཟག་གི་བདག་ཡོད་པར་ལྟ་
བའི་གཅེར་བུ་བ་སོགས་མུ་སྟེགས་པ་མང་བོ་དང་། ཉན་ཐོས་ཀྱི་
རིགས་ཅན་རྣམས་འཁོར་བའི་སྡུག་བསྔལ་ལ་འཇིགས་ནས་རང་་་་་་
གཅིག་པུ་མྱུར་དུ་འཁོར་བ་ལས་ཐར་བར་འདོད་པ་དང། རང་
སངས་རྒྱས་ཀྱི་རིགས་ཅན་རྣམས་སེམས་ཅན་གྱི་དོན་ལ་རྒྱབ་ཀྱིས་
ཕྱོགས་ཤིང་། སེམས་ཅན་ལ་བརྩེ་བའི་སྙིང་རྗེ་མེད་པ་སྟེ། ཆོས་ལ་
ཁོང་ཁྲོ་བའི་འདོད་ཆེན་ཅན་གྱི་སྒྲིབ་པ་དང་། མུ་སྟེགས་བདག་
ལྟའི་སྒྲིབ་པ་དང་། ཉན་ཐོས་འཇིག་སྲེད་ཀྱི་སྒྲིབ་པ་དང་། རང་
རྒྱལ་བརྩེ་མེད་ཀྱི་སྒྲིབ་པ་བཞིའོ། ། སྒྲིབ་པ་བཞི་བོ་དེ་དག་གི་་
གཉེན་པོ་གང་ཞེ་ན། ཐེག་མཆོག་ལ་མོས་ས་བོན་ཤེས་རབ་ནི། །
སངས་རྒྱས་ཆོས་བསྐྱེད་མ་དང་བསམ་གཏན་གྱི། །བདེ་བའི་མངལ་
གནས་སྙིང་རྗེ་མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་
སྲས། །ཞེས་གསུངས། ཐེག་པ་ལ་མོས་པ་ནི། སངས་རྒྱས་ཀྱི་ཆོས་
བསྐྱེད་པའི་ས་བོན་ལྟ་བུ་དང༌། སྟོང་ཉིད་རྟོགས་པའི་ཤེས་རབ་ནི།
337

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དེ་བསྐྱེད་པའི་མ་ལྟ་བུ་དང་ནམ་མཁའ་མཛོད་ཀྱི་ཏིང་ངེ་འཛིན་ལ་
སོགས་པའི་བསམ་གཏན་གྱི་བདེ་བ་ནི་མའི་མངལ་གནས་ལྟ་བུ་དང་།
སྙིང་རྗེ་ནི། ཐོག་མཐའ་བར་གསུམ་དུ་གལ་ཆེ་བའི་མ་མ་ལྟ་བུ་སྟེ།
རྒྱུ་བཞི་བོ་འདི་དག་ལྡན་པ་ནི། དེ་བཞིན་གཤེགས་པའི་རིགས་སུ་
ཆོས་ཀྱི་རྒྱལ་བོའི་སྲས་སུ་འགྱུར་རོ། ། ཞེས་གསུངས་སོ། ། དེ་
ལྟར་རྒྱུ་བཞི་བོ་དེས་ཁམས་སྦྱངས་པའི་འབྲས་བུ་ནི། གཙང་བདག་
བདེ་དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པའི་འབྲས། །སྡུག་
བསྔལ་ཡིད་འབྱུང་ཞི་ཐོབ་པར། །འདུན་དང་སྨོན་པའི་ལས་ཅན་
ནོ། །འདི་དག་འབྲས་ནི་མདོར་བསྡུ་ན། །ཆོས་ཀྱི་སྐུ་ལ་ཕྱིན་ཅི་ལོག།
རྣམ་པ་བཞི་ལས་བཟློག་པ་ཡི། །གཉེན་པོས་རབ་ཏུ་ཕྱེ་བ་ཉིད། །དེ་
ནི་རང་བཞིན་དག་ཕྱིར་དང༌། བག་ཆགས་སྤངས་ཕྱིར་གཙང་བ་
ཡིན། །བདག་དང་བདག་མེད་སྤྲོས་པ་དག ། ཉེ་བར་ཞི་བས་དམ་
པའི་བདག། ཡིད་ཀྱི་རང་བཞིན་ཕུང་བོ་དང་། །དེ་རྒྱུ་ལོག་ཕྱིར་
བདེ་བ་ཉིད། །འཁོར་བ་དང་ནི་མྱ་ངན་འདས། །མཉམ་པ་ཉིད་དུ་
རྟོགས་ཕྱིར་རྟག ཅེས་གསུངས།། ཕྱིན་ཅི་ལོག་བཞིའི་གཉེན་་་
པོར་ཆོས་སྐུའི་ཡོན་ཏན་གྱི་ཕ་རོལ་ཏུ་ཕྱིན་པ་བཞི་བསྟན་ཏོ། ། དེ་
ཡང་མི་རྟག་པ་ལ་རྟག་པར་ཕྱིན་ཅི་ལོག་པ། སྡུག་བསྔལ་བ་ལ་བདེ་
བར་ཕྱིན་ཅི་ལོག་པ། བདག་མེད་པ་ལ་བདག་ཏུ་ཕྱིན་ཅི་ལོག་པ།
མི་གཙང་བ་ལ་གཙང་བར་ཕྱིན་ཅི་ལོག་པ་དང་བཞིའོ། ། བཅོམ་
ལྡན་འདས། དེ་བཞིན་གཤེགས་པའི་ཆོས་སྐུ་ནི། རྟག་པའི་ཕ་
རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་པ།། བདག་གི་ཕ་རོལ་
ཏུ་ཕྱིན་པ། གཙང་བའི་ཕ་རོལ་ཏུ་ཕྱིན་པའོ། ། བཅོམ་ལྡན་
འདས་སེམས་ཅན་གང་དག་དེ་བཞིན་གཤེགས་པའི་ཆོས་ཀྱི་སྐུ་དེ་ལྟར་
338

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཐོང་བ་དེ་དག་ནི་ཡང་དག་པར་མཐོང་བའོ། ། ཡང་དག་པར་
མཐོང་བ་གང་ལེགས་པ་དེ་དག་ཐམས་ཅད་ནི་བཅོམ་ལྡན་འདས་ཀྱི་
ཐུགས་ཀྱི་སྲས་ལེགས་སོ། ། ཞེས་དང༌། འགྲེལ་བ་ལས། དེ་ལ་
ཐེག་པ་ཆེན་པོའི་ཆོས་ལ་སྡང་བ་འདོད་ཆེན་་རྣམས་ཀྱི་མི་གཙང་བའི་
འཁོར་བ་ལ་མངོན་པར་དགའ་བ་ལས་བཟློག་ནས། བྱང་ཆུབ་་་
སེམས་དཔའ་རྣམས་ཀྱི་ཐེག་པ་ཆེན་པོའི་ཆོས་ལ་མོས་པ་བསྒོམ་པ་
ལས་ནི། འབྲས་བུ་གཙང་བའི་ཕ་རོལ་ཏུ་ཕྱིན་པ་ཐོབ་པར་
བལྟའོ། ། ཉེ་བར་ལེན་པའི་ཕུང་བོ་ལྔ་བོ་དག་ལ་བདག་ཏུ་ལྟ་བ་
གཞན་མུ་སྟེགས་པ་དག་གིས་ཡོད་པ་མ་ཡིན་པ་ལ་བདག་ཏུ་འཛིན་པ་
ལ་མངོན་པར་དགའ་བ་ལས་བཟློག་ནས་ཤེས་རབ་ཀྱི་ཕ་རོལ་ཏུ་ཕྱིན་
པ་བསྒོམ་པ་ལས་ནི། ་འབྲས་བུ་གཙང་བའི་ཕ་རོལ་ཏུ་ཕྱིན་པ་ཐོབ་
པར་བལྟའོ། ། ནས། འཁོར་བའི་སྡུག་བསྔལ་གྱི་འཇིགས་པ་
ཉན་ཐོས་ཀྱི་ཐེག་པ་བ་རྣམས་ཀྱིས་འཁོར་བའི་སྡུག་བསྔལ་ཉེ་བར་ཞི་
བ་ཙམ་མངོན་པར་འདོད་པ་ལས་བཟློག་ནས་ནམ་མཁའ་མཛོད་ལ་
སོགས་པའི་ཏིང་ངེ་འཛིན་བསྒོམ་པ་ལས་ནི། འབྲས་བུ་འཇིག་རྟེན་
དང་འཇིག་རྟེན་ལས་འདས་པའི་བདེ་བ་དམ་པའི་ཕ་རོལ་ཏུ་ཕྱིན་པ་
ཐོབ་པར་བལྟའོ། ། སེམས་ཅན་གྱི་དོན་ལ་མི་ལྟོས་པ་རང་སངས་
རྒྱས་ཀྱི་ཐེག་པ་བ་རྣམས་ཀྱིས་འདུ་འཛི་མེད་པར་གནས་པ་ལ་མངོན་
པར་དགའ་བ་ལས་བཟློག་ནས་བྱང་ཆུབ་སེམས་དཔའ་རྣམས་སྙིང་རྗེ་
ཆེན་པོ་བསྒོམ་པ་ལས་ནི། རྟག་ཏུ་རྒྱུན་མི་ཆད་པར་འཁོར་བ་ཇི་
་སྲིད་བར་དུ་སེམས་ཅན་གྱི་དོན་ཡོངས་སུ་སྦྱོང་བ་ཡོངས་སུ་དག་པའི་
་ཕྱིར། འབྲས་བུ་རྟག་པའི་ཕ་རོལ་ཏུ་ཕྱིན་པ་ཐོབ་པར་བལྟ་བར་
བྱའོ། ། དེ་ལྟར་བྱང་ཆུབ་སེམས་དཔའ་རྣམས་ཀྱིས་མོས་པ་དང་།
339

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཤེས་རབ་དང་། ཏིང་ངེ་འཛིན་དང༌། སྙིང་རྗེ་ཆེན་པོ་བསྒོམ་པ་
རྣམས་ཀྱི་འབྲས་བུ་ནི། གོ་རིམ་ཇི་ལྟ་བ་བཞིན་དུ་དེ་བཞིན་
གཤེགས་པ་རྣམས་ཀྱི་ཆོས་ཀྱི་སྐུ་གཙང་བ་དང་། བདག་དང་།
བདེ་བ་དང་། རྟག་པའི་ཡོན་ཏན་གྱི་ཕ་རོལ་ཏུ་ཕྱིན་པ་རྣམ་པ་བཞི་
འགྲུབ་བོ། ། ཞེས་དང་། ཟག་པ་མེད་པའི་དབྱིངས་ལ་གནས་
པའི་དགྲ་བཅོམ་པ་དང་། རང་སངས་རྒྱས་རྣམས་དང་། དབང་
ཐོབ་བའི་བྱང་ཆུབ་སེམས་དཔའ་རྣམས་ལ་ཡང་དེ་བཞིན་གཤེགས་
པའི་ཆོས་ཀྱི་སྐུའི་ཡོན་ཏན་གྱི་ཕ་རོལ་ཏུ་ཕྱིན་པ་རྣམ་པ་འདི་བཞི་ཐོབ་
པའི་གེགས་སུ་གྱུར་བ་ནི་འདི་བཞི་སྟེ། འདི་ལྟ་སྟེ། རྐྱེན་གྱི་མཚན་
ཉིད་དང་། རྒྱུའི་མཚན་ཉིད་དང༌། འབྱུང་བའི་མཚན་ཉིད་དང་།
འཇིག་པའི་མཚན་ཉིད་དོ། ། ཞེས་སོ། ། དེ་ཡང་རྐྱེན་གྱི་་་་་
མཚན་ཉིད་ནི། མ་རིག་བག་ཆགས་ཀྱིས་སྟེ། ཤེས་སྒྲིབ་ཕྱོགས་ཀྱི་
ཡན་ལག་བཅུ་གཉིས་ལས་ཐོག་མའི་མ་རིག་པ་ལྟ་བུའོ། ། རྒྱུའི་
མཚན་ཉིད་ནི། ཟག་མེད་ཀྱི་ལས་ཏེ། གཉིས་པ་འདུ་བྱད་ལྟ་
བུའོ། ། འབྱུང་བའི་མཚན་ཉིད་ནི། ཉན་རང་དགྲ་བཅོམ་པ་
གཉིས་དང་། ཉོན་མོངས་སྤངས་ཤིང་དབང་བཅུ་ཐོབ་བའི་་ས་་་་
བརྒྱད་པ་ཡན་གྱི་བྱང་སེམས་གསུམ་གྱི་ཡིད་ཀྱི་རང་བཞིན་གྱི་ལུས་
གསུམ་སྟེ། ཡིད་ལུས་དེ་དག་ནི་འཕང་འབྲས་རྣམས་ལྟ་བུའོ། །
འཇིག་པའི་མཚན་ཉིད་ནི། ཡིད་ཀྱི་རང་བཞིན་གྱི་ལུས་ལས་བསམ་
གྱི་མི་ཁྱབ་པའི་འཆི་འཕོ་བ་སྟེ། རྒ་ཤི་ལྟ་བུའོ། ། དེའི་ཕྱིར་གང་
ཟག་དེ་གསུམ་གྱིས་མ་རིག་བག་ཆགས་ཀྱི་ས་མ་སྤང་བས། ཉོན་
མོངས་པའི་དྲི་མ་ང་བའི་བག་ཆགས་དང་ལྡན་བའི་ཕྱིར་ན། གཙང་
བའི་ཕར་ཕྱིན་མ་ཐོབ། ཟག་མེད་ཀྱི་ལས་མ་སྤང་བས་བདག་གི་
— 340

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཕར་ཕྱིན་མ་ཐོབ། ཡིད་ལུས་མ་འགག་པས་བདེ་བས་ཕར་ཕྱིན་མ་
ཐོབ། བསམ་གྱི་མི་ཁྱབ་བའི་འཆི་འཕོ་དང་མ་བྲལ་བས། གཞན་
དུ་འགྱུར་བ་མེད་པ་རྟག་བའི་ཕ་རོལ་ཏུ་ཕྱིན་པ་མ་ཐོབ་པར་གསུངས་
སོ། ། ཊཱིཀ་ལས། འཁོར་བ་ཐོག་མ་ནས་ཉོན་མོངས་པའི་རིགས་
འདྲ་སྔ་ཕྱི་དུ་མ་སྐྱེད་པར་བྱེད་པའི་གོ་སྐབས་རྙེད་པས་ན་ས་དང་།
རང་གི་ངོ་བོ་ནི་ཤེས་སྒྲིབ་ཀྱིས་བསྡུས་པའི་ཉོན་མོངས་པ་ཅན་མ་ཡིན་
པའི་མ་རིག་བ་རིགས་འདྲ་བར་མ་ཆད་དུ་འབྱུང་བ་དེ་ཉིད་མ་རིག་
པའི་བག་ཆགས་ཀྱི་ས་སྟེ། ཞེས་དང་། མ་རིག་པའི་བག་ཆགས་ཀྱི་
སའི་རྐྱེན་ཅན་ཉོན་མོངས་པའི་ཟག་བ་མེད་པའི་ལས་ཡིད་ཀྱི་རང་
བཞིན་གྱི་ལུས་ཀྱི་ཉེར་ལེན་གྱི་རྒྱུ་སེམས་པས་བསྡུས་པ་གང་ཟག་་་་
གསུམ་གྱི་ལུས་ངག་གི་རྣམ་རིག་བསྐྱེད་པའི་ཀུན་སློང་གི་རྩོལ་བ་ཕྲ་མོ་
ཉིད་སྔར་བཤད་པའི་འདུ་བྱེད་བཞིན་ནོ། ། ཞེས་སོ། ། དེ་
ནས། བདག་སྲེད་མ་ལུས་ཤེས་རབ་ཀྱིས་བཅད་དེ། །སེམས་ཅན་
སྲེད་ཕྱིར་བརྩེ་ལྡན་ཞི་ཐོབ་མིན། །དེ་ལྟར་བློ་བརྩེ་བྱང་ཆུབ་ཐབས་
བརྟེན་ནས། །འཕགས་པ་འཁོར་བ་མྱ་ངན་འདའ་མི་འགྱུར། །ཞེས་
གསུངས། བྱང་སེམས་འཕགས་པ་རྣམས་བདག་ལ་ཆགས་
སྲེད་པ་མ་ལུས་པ་ནི་མི་རྟག་སོགས་དང་སྟོང་ཉིད་རྟོགས་པའི་ཤེས་
རབ་ཀྱིས་བཅད་དེ་འཁོར་བའི་མཐར་མི་གནས་ལ། སེམས་ཅན་ལ་
དམིགས་ནས་བདེ་བར་འགོད་འདོད་ཀྱིས་སྲེད་པའི་ཕྱིར་ན། རང་
གཅིག་པུའི་དོན་དུ་ཞི་བ་མྱང་འདས་ཐོབ་པར་བྱེད་པ་མིན་ནོ། །
དེ་ལྟར་བློ་གྲོས་དང་བརྩེ་བའི་དབང་གིས་བྱང་ཆུབ་ཀྱི་ཐབས་ལ་་་་
བརྟེན་ནས། བྱང་སེམས་འཕགས་པ་རྣམས་འཁོར་བའི་མཐའ་་
འམ། མྱ་ངན་ལས་འདས་པའི་མཐར་ལྟུང་བར་མི་འགྱུར་རོ། །
341

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཊཱིཀ་ལས། སྲིད་ཞིའི་མཐར་ལྟུང་བ་ལ་ཀུན་རྫོབ་ལ་ལྟོས་པ་དང་།
དོན་དམ་ལ་ལྟོས་པ་གཉིས་ལས། ལས་ཉོན་གྱི་དབང་གིས་ཉིང་
མཚམས་སྦྱོར་བ་འཁོར་བའི་མཐའ་དང་། མཐའ་དེ་བཀག་པ་ཙམ་
དུ་མ་ཟད་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ལེན་པ་ཡང་
འགོག་པས། འཁོར་བར་སྐྱེ་བ་ཙམ་དགག་བྱར་ལྟ་བ་འཁོར་བའི་
མཐར་ལྷུང་བ་ཡིན་ལ། དེ་ལ་བརྟེན་ནས་ཐོབ་པའི་མྱང་འདས་ཞི་
བའི་མཐའ་དང་། དེ་དོན་དུ་གཉེར་བཞི་བའི་མཐར་ལྷུང་བའོ། །
འཁོར་འདས་གཉིས་སྤང་བྱ་དང་བླང་བྱར་བདེན་པར་མངོན་པར་
ཞེན་པ་དོན་དམ་ལ་ལྟོས་པའི་སྲིད་ཞིའི་མཐར་ལྷུང་བ་ཡིན་ནོ། །
ཞེས་སོ། ། བཞི་བ་རིགས་ཀྱི་བྱེད་ལས་ནི། གལ་ཏེ་སངས་རྒྱས་
ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང་། །མྱ་ངན་འདས་ལ་
འདོད་པ་དང་། ། དོན་གཉེར་སྨོན་པའང་མེད་པར་འགྱུར། །
སྲིད་དང་མྱ་ངན་འདས་ལ་དེའི། །སྡུག་བདེ་སྐྱོན་ཡོན་མཐོང་བ་་་
འདི། །རིགས་ཡོད་ལས་ཡིན་གང་ཕྱིར་དེ། །རིགས་མེད་དག་ལ་མེད་
ཕྱིར་རོ། ། ཞེས་གསུངས། མདོ་ལས། བཅོམ་ལྡན་འདས།
གལ་ཏེ་དེ་བཞིན་གཤེགས་པའི་སྙིང་བོ་མ་མཆིས་ན་ནི། སྡུག་བསྔལ་
ལ་ཡང་སྐྱོ་བར་མི་འགྱུར་ན། མྱ་ངན་ལས་འདས་པ་ལ་འདོད་པ་,,,,,
དང་། འདུན་པ་དང་། དོན་དུ་གཉེར་བ་དང་། སྨོན་པ་ཡང་
མེད་པར་འགྱུར་རོ། ། ཞེས་སོ། ། དེ་ལ་འདུན་པ་ནི་མངོན་
པར་འདོད་པའོ། ། འདོད་པ་ནི་མངོན་པར་འདོད་པའི་དོན་ཐོབ་
པ་ལ་ཕྱོགས་པའོ། ། དོན་གཉེར་བ་ནི་མངོན་པར་འདོད་པའི་
དོན་ཐོབ་པའི་ཐབས་འཚོལ་བའོ། ། སྨོན་པ་ནི། གང་མངོན་
པར་འདོད་པའི་དོན་ལ་སེམས་མངོན་པར་འདུན་པར་བྱེད་པའོ། །
342

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཇི་སྐད་དུ། ཐོག་མེད་གྱུར་ཀྱང་ཐ་མ་དང་ལྡན་པ། །རང་བཞིན་
གྱིས་དག་རྟག་པའི་ཆོས་ཅན་ནི། །ཐོག་མེད་སྦུབས་ཀྱིས་ཕྱི་བསྒྲིབས་
མི་མཐོང་སྟེ། །ཇི་ལྟར་གསེར་གྱི་གཟུགས་ནི་བསྒྲིབས་པ་བཞིན། །
ཞེས་སོ། ། ཊཱི་ཀ་ལས། འཁོར་པའི་ཉེས་དམིགས་དང་ཐར་བའི་
ཕན་ཡོན་ཐོས་པ་དང་། སྟོང་བ་ཉིད་ཀྱི་སྒྲ་ཐོས་པ་ལ་བརྟེན་ནས་
ལུས་ཀྱི་བ་སྤུ་ལྡང་བ་སོགས་བྱུང་ན་རང་རྒྱུད་ལ་ཐར་བ་ཆ་མཐུན་གྱི་
དགེ་རྩ་ཡོད་པར་ཤེས་པར་བྱ་ལ། ལམ་ལྔར་ཕྱེ་བའི་ཐར་བ་ཆ་་
མཐུན་དང་མི་གཅིག་སྟེ། འདི་ལ་ལམ་བསྒོམ་པ་མི་དགོས་པའི་ཕྱིར་
རོ། ། བསམ་པ་འདི་མེད་པར་སོ་སོར་ཐར་བའི་སྡོམ་པ་རྣལ་མ་སྐྱེ་
དཀའ་བས། འཁོར་བའི་ཉེས་པ་མཐོང་ནས་ཡིད་འབྱུང་བའི་བག་
ཆགས་འཇོག་པ་ལ་འབད་པར་བྱའོ། ། དགེ་བའི་བཤེས་གཉེན་
གྱིས་བརྡ་ལེགས་པར་སྤྲད་ནས་ལན་གཅིག་ཙམ་སྐྱེས་བའི་ཚེ་ཡང་ཐར་
བ་ཆ་མཐུན་གྱི་དགེ་རྩ་དང་ལྡན་པར་ཤེས་པར་བྱའོ། ། ཞེས་་
གསུངས་པ་ལྟར་རོ། ། ལྔ་བ་ལྡན་པའི་དོན་ནི། རྒྱ་མཚོ་ཆེ་་
བཞིན་དཔག་མེད་པའི། ། ཡོན་ཏན་རིན་ཆེན་མི་ཟད་གནས། །
དབྱེར་མེད་ཡོན་ཏན་དང་ལྡན་པའི།།ངོ་བོ་ཉིད་ཕྱིར་མར་་མེ་་་་
བཞིན། །ཆོས་སྐུ་རྒྱལ་བའི་ཡེ་ཤེས་དང་། །ཐུགས་རྗེའི་ཁམས་ནི་་
བསྡུས་པའི་ཕྱིར། །སྣོད་དང་རིན་ཆེན་ཆུ་ཡིས་ནི། །རྒྱ་མཚོ་དང་ནི་
མཚུངས་པར་བསྟན། །དྲི་མེད་གནས་ལ་མངོན་ཤེས་དང་། །ཡེ་ཤེས་
དྲི་མེད་དེ་ཉིད་དང་། །རྣམ་དབྱེ་མེད་ཕྱིར་མར་མེ་ཡི། །སྣང་དང་དྲོ་
མདོག་ཆོས་མཚུངས་ཅན། །ཞེས་གསུངས། སེམས་ཅན་ཐམས་་
ཅན་ལ་ནི་སངས་རྒྱས་རུང་གི་རིགས་ལྡན་པའི་ཆ་ནས རྒྱ་མཚོ་
བཞིན་དུ་དཔག་ཏུ་མེད་པའི་ཡོན་ཏན་རིན་པོ་ཆེ་མི་ཟད་བའི་གནས་
343

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
སུ་གྱུར་པའོ། ། རྒྱ་མཚོ་ཆེན་པོ་ནི་རིན་པོ་ཆེ་སོགས་ཀྱིས་སྣོད་དང་།
རིན་པོ་ཆེ་དང༌། ཆུ་བོ་སྣ་ཚོགས་པའི་གནས་ཡིན་པ་ལྟར། སེམས་
ཅན་གྱི་ཁམས་ལ་ཡང་དབྱེར་མེད་པར་ཡོན་ཏན་ཡང་བའི་ངོ་བོ་ཉིད་
ཀྱི་ཕྱིར་ན། མར་མེ་བཞིན་དུ་མངོན་ཤེས་དང་པོ་ལྔ་དང་། ཟག་
པ་ཟད་པའི་ཡེ་ཤེས་དང་། ཟག་པ་ཟད་པའི་འགོག་པ་སྟེ། ཡོན་
ཏན་བདུན་དང་ལྡན་ནོ། ། ཆོས་སྐུ་ཐོབ་བྱེད་ཀྱི་རྒྱུ་ཐེག་པ་ཆེན་
པོའི་ཆོས་ལ་མོས་པ་དང་། རྒྱལ་བའི་ཡེ་ཤེས་ཐོབ་བྱེད་ཀྱི་རྒྱུ་ཐེག་
ཆེན་ཐུན་མོང་མ་ཡིན་པའི་ཞི་ལྷག་དང་། ཐུགས་རྗེ་ཆེན་པོ་འཇུག་
པའི་རྒྱུ་བྱང་ཆུབ་སེམས་དཔའི་སྙིང་རྗེ་ནི། རིམ་པ་བཞིན་སྣོད་
དང་། རིན་པོ་ཆེ་དང་། ཆུ་དང་ཆོས་མཚུངས་པས། རིགས་
ཁམས་ལ་ནི་རྒྱུའི་ཡོན་ཏན་དེ་དག་དང་ལྡན་པར་བསྡུས་པའི་ཕྱིར་ན།
དཔེ་དེ་གསུམ་གྱིས་ནི། ཁམས་ནི་རྒྱ་མཚོ་དང་ནི་མཚུངས་པར་
བསྟན་པ་ཡིན་ནོ། ། འགྲེལ་བ་ལས། གོ་རིམ་ཇི་ལྟ་བར་གནས་
གསུམ་པོ་རྣམས་ཀྱི་རྒྱ་མཚོ་ཆེན་པོ་དང་ཆོས་མཐུན་པ་རྣམས་ཀྱིས་ནི།
དེ་བཞིན་གཤེགས་པའི་ཁམས་རྒྱུ་དང་ལྡན་པའི་དབང་དུ་བྱས་ཏེ་ལྡན་
པའི་དོན་དུ་རིག་པར་བྱའོ། ། གནས་གསུམ་པོ་གང་ཞེ་ན། འདི་
ལྟ་སྟེ། ཆོས་སྐུ་རྣམ་པར་དག་པའི་རྒྱུ་དང་། སངས་རྒྱས་ཀྱི་ཡེ་
ཤེས་ཐོབ་པའི་རྒྱུ་དང་། དེ་བཞིན་གཤེགས་པའི་ཐུགས་རྗེ་ཆེན་པོ་
འཇུག་པའི་རྒྱུའོ། ། ཞེས་པ་ནས། ཆོས་གསུམ་པོ་དེ་དག་ཀྱང་རྒྱུ་
གསུམ་པོ་འདིས་དེ་དང་འབྲེལ་བ་དང་ལྡན་པ་ནི་ལྡན་པ་ཞེས་བརྗོད་
དོ། ། ཞེས་དང་། གནས་གསུམ་གང་ཞེ་ན། འདི་ལྟ་སྟེ།
མངོན་པར་ཤེས་པ་དང་། ཟག་པ་ཟད་པའི་ཡེ་ཤེས་དང་། གྲག་
པ་ཟད་པའོ། ། དེ་ལ་མངོན་པར་ཤེས་པ་ལྔ་ནི་མར་མེའི་སྣང་བ་
344

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་ཆོས་མཚུངས་པ་སྟེ། དེ་དག་ནི་དོན་ཉམས་སུ་མྱོང་བའི་མི་
མཐུན་པའི་ཕྱོགས་ཀྱི་མུན་པ་འཇོམས་པ་ཉིད་དུ་ཉེ་བར་གནས་པའི་
མཚན་ཉིད་ཀྱི་ཕྱིར་རོ། ། ཟག་པ་ཟད་པའི་ཡེ་ཤེས་ནི། ཚ་བའི་
དྲོ་བ་དང་ཆོས་མཐུན་པ་སྟེ། དེས་ལས་དང་ཉོན་མོངས་པའི་བུད་
ཤིང་མ་ལུས་པ་སྲེག་པ་ལ་ཉེ་བར་གནས་པའི་མཚན་ཉིད་ཕྱིར་རོ། །
གནས་ཡོངས་སུ་གྱུར་པའི་ཟག་པ་ཟད་པ་ནི། མར་མེའི་མདོག་དང་
ཆོས་མཐུན་པ་སྟེ། དེ་ནི་ཤིན་ཏུ་དྲི་མ་མེད་པའི་རྣམ་པར་དག་པ་
འོད་གསལ་བའི་མཚན་ཉིད་ཀྱི་ཕྱིར་རོ། ། དེ་ལ་དྲི་མ་མེད་པ་ནི་
ཉོན་མོངས་པའི་སྒྲིབ་པ་སྤངས་པའི་ཕྱིར་རོ། ། རྣམ་པར་དག་པ་
ནི་ཤེས་བྱའི་སྒྲིབ་པ་སྤངས་པའི་ཕྱིར་རོ། ། འོད་གསལ་བ་ནི།
དེ་གཉིས་གློ་བུར་བ་ཉིད་ཀྱིས་རང་ཉིད་ཀྱི་རང་བཞིན་མ་ཡིན་པའི་
ཕྱིར་རོ། ། དེ་ལྟར་ཟག་པ་མེད་པའི་མངོན་པར་ཤེས་པ་དང་།
ཡེ་ཤེས་དང་སྤངས་པས་བསྡུས་པ་མི་སློབ་པའི་རྒྱུད་ཀྱི་ཆོས་བདུན་པོ་
འདི་དག་ཟག་པ་མེད་པའི་དབྱིངས་ན་ཕན་ཚུན་རྣམ་པར་དབྱེ་བ
མེད་པ་ནི། སོ་སོ་བ་མ་ཡིན་པའི་ཆོས་ཀྱི་དབྱིངས་དང་མཉམ་པ་
ཉིད་ཀྱིས་ལྡན་པའི་ཕྱིར་ལྡན་པ་ཞེས་བྱའོ། ། ཞེས་གསུངས་པ་
ལྟར་རོ། ། དྲུག་པ་འཇུག་པའི་དོན་ནི། །སོ་སོའི་སྐྱེས་འཕགས་
རྫོགས་སངས་ཀྱི། །དེ་བཞིན་ཉིད་དབྱེའི་འཇུག་པ་ལས། །དེ་ཉིད་
གཟིགས་པས་སེམས་ཅན་ལ། །རྒྱལ་བོའི་སྙིང་བོ་འདི་བསྟན་ཏོ། །
ཞེས་གསུངས། སེམས་ཀྱི་དེ་བཞིན་ཉིད་ནི། སོ་སོའི་སྐྱེས་བོ་དང་།
འཕགས་པ་དང༌། རྫོགས་པའི་སངས་རྒྱས་ཏེ། རྟེན་གྱི་སྒོ་ནས་
དབྱེ་བའི་གང་ཟག་རྣམ་པ་གསུམ་ལ་ཁྱབ་པར་འཇུག་པ་ལས།
བཅོམ་ལྡན་འདས་དེ་ཉིད་གཟིགས་པས་སེམས་ཅན་ཐམས་ཅད་ལ།
— 345

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
རྒྱལ་བོའི་སྙིང་བོ་འདི་ཡོད་ཅེས་བསྟན་པ་ཡིན་ནོ། ། ཇི་ལྟར་ན་
གང་ཟག་གསུམ་ཀྱི་འཇུག་པ་ཐ་དད་པ་ཡིན་ཞེ་ན། སོ་སོའི་སྐྱེ་བོ་
ཕྱིན་ཅི་ལོག། བདེན་པ་མཐོང་བ་བཟློག་པ་སྟེ། །དེ་བཞིན་
གཤེགས་པ་ཇི་ལྟ་བཞིན། །ཕྱིན་ཅི་མ་ལོག་སྤྲོས་མེད་ཉིད། །ཅེས་
གསུངས་ཏེ། སོ་སོའི་སྐྱེ་བོ་རྣམས་ཀྱི་རིགས་ཁམས་དེ་བཞིན་ཉིད་ནི།
ཕྱིན་ཅི་ལོག་དང་བཅས་པ་སྟེ། སོ་སོ་སྐྱེ་བོ་ནི་འདུ་ཤེས་དང་སེམས་
ལྟ་བ་ཕྱིན་ཅི་ལོག་པ་དང་བཅས་པའི་ཕྱིར། དེ་ལས་བཟློག་པ་་་་
འཕགས་པ་རྣམས་ཀྱི་ཁམས་ནི། ཕྱིན་ཅི་མ་ལོག་པ་དང་བཅས་པ་
སྟེ། དབང་བཅུ་ཐོབ་པའི་འཕགས་པས་དེ་དག་སྤངས་པའི་ཕྱིར།
ཡང་དག་པར་ཕྱིན་ཅི་མ་ལོག་པའི་དེ་བཞིན་ཉིད་ནི། སངས་རྒྱས་
རྣམས་ཀྱི་ཆོས་སྐུ་སྟེ། སངས་རྒྱས་ཀྱིས་ནི་སྒྲིབ་པ་གཉིས་ཀ་སྤངས་
ཁྲོ་བའི་ཕྱིར་རོ།། འགྲེལ་བར། འདི་ཕན་ཆད་ནི་འཇུག་པ་ཉིད་
ལས་བརྩམས་ཏེ། དེ་ལས་གཞན་པའི་དོན་རྣམ་པ་བཞིའི་དབྱེ་བ་
སྟོན་པར་རིག་པར་བྱའོ་གསུངས། བདུན་པ་གནས་སྐབས་ཀྱི་དོན་
ནི། མ་དག་མ་དག་དག་པ་དང་། ཤིན་ཏུ་རྣམ་དག་གོ་རིམ་་
བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་་་་་
གཤེགས་པ་ཞེས་བརྗོད་དོ། ། ཚིགས་བཅད་འདིས་ཅི་བསྟན་ཞེ་ན།
ངོ་བོ་ཉིད་ལ་སོགས་པའི་དོན། །འདི་དྲུག་གིས་ནི་བསྡུས་པ་ཡི། །1
ཁམས་ནི་གནས་སྐབས་གསུམ་དག་ཏུ། །མིང་གསུམ་གྱིས་ནི་བསྟན་
པ་ཉིད། །ཅེས་གསུངས། གོང་དུ། ངོ་བོ་རྒྱུ་འབྲས་ལས་ལྡན་
འཇུག་པ་དང་། ཞེས་དོན་དྲུག་གསུངས་པ་དེ། སྐབསའདིར་་
མདོར་བསྡུས་ཏེ། སེམས་ཀྱི་དེ་བཞིན་ཉིད་དེ་གནས་སྐབས་གསུམ་
ལ་གནས་པའི་གང་ཟག་གསུམ་གྱི་རྗེས་སུ་འཇུག་པའི་སྒོ་ནས་མིང་
346

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསུམ་གྱིས་བསྟན་ཏོ། ། དེ་ཡང་སྒྲིབ་པ་གཉིས་པོ་གང་གིས་ཀྱང་
མ་དག་པའི་གནས་སྐབས་སུ་ནི། སེམས་ཅན་གྱི་ཁམས་དེ་ལ་སོ་སོ་
སྐྱེ་བོ་ཞེས་བྱ་བ་དང་། ཤེས་སྒྲིབ་ཀྱིས་མ་དག་ཀྱང་ཉོན་སྒྲིབ་ཀྱིས་
དག་པ་ས་བརྒྱད་པའི་གནས་སྐབས་སུ་ནི། བྱང་ཆུབ་སེམས་དཔའ་
ཞེ་བྱ་བ་དང་། ཤིན་ཏུ་རྣམ་པར་དག་པའི་ཆོས་ཀྱི་སྐུ་ཐོབ་པའི་
གནས་སྐབས་སུ་ནི། དེ་བཞིན་གཤེགས་པ་ཞེས་མིང་གསུམ་གྱིས་ནི་
བསྟན་པ་ཡིན་ནོ། ། བརྒྱད་པ་ཀུན་ཏུ་འགྲོ་བའི་དོན་ནི། ཇི་
ལྟར་རྟོག་མེད་བདག་ཉིད་ཅན། །ནམ་མཁའ་ཀུན་ཏུ་རྗེས་སོང་་་་་་་
ལྟར།།སེམས་ཀྱི་རང་བཞིན་དྲི་མེད་དབྱིངས། །དེ་བཞིན་ཀུན་ཏུ་
འགྲོ་བ་ཉིད། །དེ་སྤྱིའི་མཚན་ཉིད་ཉེས་པ་དང་། །ཡོན་ཏན་མཐར་
ཐུག་ཁྱབ་པ་སྟེ། །གཟུགས་ཀྱི་རྣམ་པ་དམན་པ་དང་། །བར་མ་་་་
མཆོག་ལ་ནམ་མཁའ་བཞིན། །ཞེས་གསུངས། ཇི་ལྟར་རྣམ་པར་
རྟོག་པ་མེད་པའི་བདག་ཉིད་ཅན་གྱི་ནམ་མཁའ་སྣོད་ཀུན་ཏུ་སོང་བཱ་
སེམས་ཀྱི་རང་བཞིན་དྲི་མ་མེད་པའི་དབྱིངས་དེ་ཡང་སེམས་
ཅན་ཀུན་གྱི་རྗེས་སུ་འགྲོ་བ་ནི་འདི་ལྟར། སོ་སོ་སྐྱེ་བོ་དང་།
འཕགས་པའི་གང་ཟག་དང་། དེ་བཞིན་གཤེགས་པ་སྟེ། སྔར་
བཤད་པའི་གང་ཟག་གསུམ་གྱི་སེམས་གྱི་རང་བཞིན་རྣམ་པར་མི་རྟོག་
པ་ནི། གང་ཟག་དེ་གསུམ་གྱི་སེམས་ཀྱི་སྤྱིའི་མཚན་ཉིད་ཡིན་པའི་
ཕྱིར་ན། ཉེས་པ་དང༌། ཡོན་ཏན་དང་། ཡོན་ཏན་མཐར་ཐུག་
པའི་གནས་སྐབས་གསུམ་གར་ཡང་རྗེས་སུ་འགྲོ་བར་མཚུངས་པས་
སོ། ། གནས་སྐབས་གསུམ་པོ་དེ་དག་ཏུ་སེམས་ཀྱི་དེ་བཞིན་ཉིད་
དེ། གང་ཟག་དམན་འབྲིང་མཆོག་གི་རྗེས་སུ་འགྲོ་བ་ནི། དཔེར་
《ན། ས་དང་། ཟངས་དང༌། གསེར་ཏེ་དམན་འབྲིང་མཆོག་གི་
347 ―

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
སྣོད་གསུམ་དུ་ནམ་འཁའ་འགྲོ་བ་བཞིན་ནོ། ། བརྒྱད་པ་རྟག་ཏུ་
མི་འགྱུར་བའི་དོན་ལ། མདོར་བསྟན་པ་དང་། རྒྱས་པར་བཤད་
པ་གཉིས་ལས། དང་པོ་ནི། ཉེས་པ་གློ་བུར་དང་ལྡན་དང་། །
ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྔར་བཞིན་ཕྱིས་དེ་
བཞིན། །འགྱུར་བ་མེད་པའི་ཆོས་ཉིད་དོ། ། ཞེས་གསུངས།
ཆགས་སོགས་ཉེས་པའི་ཚོགས་ནི་སེམས་ཀྱི་རང་བཞིན་ལ་མ་ཞུགས་
པས་གློ་བུར་བ་ཡིན་ཞིང་། སེམས་ཀྱི་ཡོན་ཏན་ཆོས་ཀྱི་དབྱིངས་ནི།
སེམས་ཀྱི་རང་བཞིན་དུ་ལྡན་པའི་ཕྱིར་ན། དེ་བཞིན་ཉིད་དེ་ནི་
སྔར་ཇི་ལྟར་གནས་པ་བཞིན། ཕྱིས་ཀྱང་དེ་བཞིན་དུ་གནས་པ་ཡིན་
པས་རྟག་ཏུ་མི་འགྱུར་རོ། ། གཉིས་པ་མི་འགྱུར་བའི་དོན་རྒྱས་
པར་བཤད་པ་ལ། མ་དག་པའི་གནས་སྐབས་ན་མི་འགྱུར་བར་
བཤད་པ། དག་པ་དང་མ་དག་པའི་གནས་སྐབས་ན་མི་འགྱུར་བར་
བཤད་པ། ཤིན་ཏུ་རྣམ་པར་དག་པའི་གནས་སྐབས་ན་ཡང་སེམས་
ཀྱི་དེ་བཞིན་ཉིད་དེ་མི་འགྱུར་བར་བཤད་པའོ། ། དང་པོ་མ་དག་
པའི་གནས་སྐབས་ན་འགྱུར་བ་མེད་པའི་མཚན་ཉིད་ལས་བརྩམས་ཏེ་
གསུངས་པ་ནི། ཇི་ལྟར་ནམ་མཁའ་ཀུན་སོང་བ། །ཕྲ་ཕྱིར་ཉེ་བར་
གོས་པ་མེད། །དེ་བཞིན་སེམས་ཅན་ཐམས་ཅད་ལ། གནས་འདི་
ཉེ་བར་གོས་པ་མེད། །ཇི་ལྟར་འཇིག་རྟེན་ཐམས་ཅད་དུ། །ནམ་
མཁའ་ལ་ནི་སྐྱེ་ཞིང་འཇིག། དེ་བཞིན་འདུས་མ་བྱས་དབྱིངས་་་
ལ། །དབང་བོ་རྣམས་ནི་སྐྱེ་ཞིང་འཇིག། ཅེས་བྱུང་། ཇི་ལྟར་
ནམ་མཁའ་སྣོད་ཀུན་ཏུ་སོང་ཡང་ཕྲ་བའི་ཕྱིར་ན་དབང་བོས་སྤྱོད་ཡུ་
མ་ཡིན་པས། ནམ་མཁའི་རང་བཞིན་ལ་ས་དང་ཆུ་དང་རླུང་གིས་
གོས་པ་མེད་པ་དེ་བཞིན་དུ། སེམས་ཅན་ཐམས་ཅད་ལ་རིགས་
348

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཁམས་ཀྱི་གནས་འདིས་ཁྱབ་པར་ཡོད་ཀྱང་། ཆགས་སོགསཀྱི་དྲི་
མས་ནམ་ཡང་གོས་པ་མེད་དོ། ། ཇི་ལྟར་རྟེན་གྱི་དཀྱིལ་འཁོར་
གསུམ་སོགས་སྣོད་ཀྱི་འཇིག་རྟེན་ཐམས་ཅད་ནམ་མཁའ་ལ་བརྟེན་
ནས་ཆགས་ཤིང་མཐར་མེ་སོགས་ཀྱིས་འཇིག་པ་དེ་བཞིན་དུ།
འདུས་མ་བྱས་རང་བཞིན་རྣམ་པར་དག་པའི་དབྱིངས་ལ་ཡང་དབང་
བོ་རྣམས་ཐོག་མར་སྐྱེ་ཞིང་མཐའ་མར་འཇིག་ན་ཡང་། སེམས་ཀྱི་
དེ་བཞིན་ཉིད་ནི་གཞན་དུ་འགྱུར་བ་མེད་དོ། ། ཇི་ལྟར་ན་རིགས་
ཁམས་དེ་འཇིག་པ་དང་སྐྱེ་བའི་རྐྱེན་གྱིས་མ་གོས་ཞེ་ན། ཇི་ལྟར་
རྣམ་མཁའ་མེ་རྣམས་ཀྱིས། །སྔོན་ཆད་ནམ་ཡང་ཚིག་པ་མེད། །དེ་
བཞིན་འདི་ནི་འཆི་བ་དང༌། །ན་དང་རྒ་བའི་མེས་མི་འཚིག །ས་ནི་
ཆུ་ལ་ཆུ་རླུང་ལ། །རླུང་ནི་མཁའ་ལ་རབ་ཏུ་གནས། །མཁའ་ནི་རླུང་
དིང་ཆུ་དག་དང༌། །ས་ཡི་ཁམས་ལ་གནས་མ་ཡིན། །དེ་བཞིན་ཕུང་
ཁམས་དབང་རྣམས། །ལས་དང་ཉོན་མོངས་དག་ལ་གནས། །
་དང་ཉོན་མོངས་ཚུལ་བཞིན་མིན། །ཡིད་ལ་བྱེད་ལ་རྟག་ཏུ་་་
ནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་དག་པ་ལ་རབ་
སེམས་ཀྱི་རང་བཞིན་ཆོས་རྣམས་ནི། །ཐམས་ཅད་ལ་ཡང་
སོ་པ་མེད། །ཅེས་གསུངས། ཇི་ལྟར་ནམ་མཁའ་སྔོན་ཆད་མེ་
ཀྱིས་ཚིག་པ་གཏན་ནས་མེད་པ་དེ་བཞིན་དུ། དྲི་མ་དང་
ས་པའི་དེ་བཞིན་ཉིས་འདི་ནི། འཆི་བ་དང་ན་བ་དང་རྒ་བའི་
་ཚིག་ཅིང་ཞིག་པར་བྱར་མེད་དོ། ། དཔེར་ན། སྣོད་ཀྱི་
༼རྟེན་གྱི་ས་ཡི་དཀྱིལ་འཁོར་ཆེན་པོ་འདི་ཆུ་ཡི་དཀྱིལ་འཁོར་ལ་
ཤིང་། ཆུ་དཀྱིལ་ནི་རླུང་གི་དཀྱིལ་འཁོར་ལ་གནས་ལ།
ལ་འཁོར་ནི་ནམ་མཁའ་ལ་རབ་ཏུ་གནས་ཀྱང་། ནམ་
349

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
མཁའ་ནི་རླུང་དང་ཆུ་དང་ས་ཡི་ཁམས་གང་ལ་ཡང་གནས་པ་མ་ཡིན་
ནོ། ། དེ་བཞིན་དུ་སེམས་ཅན་གྱི་ཕུང་བོ་དང་ཁམས་དང་དབང་
བོ་རྣམས་ནི། ལས་དང་ཉོན་མོངས་པ་དག་ལ་རབ་ཏུ་གནས་སོ། །
ལས་དང་ཉོན་མོངས་པ་ནི། ཚུལ་བཞིན་མ་ཡིན་པ་ཡིད་ལ་བྱེད་པ་
ལ་རྟག་ཏུ་གནས་སོ། ། ཚུལ་བཞིན་མ་ཡིན་པ་ཡིད་ལ་བྱེད་པ་ནི།
སེམས་དྭག་པ་ཆོས་ཀྱི་དབྱིངས་ལ་གནས་ཀྱང་། སེམས་ཀྱི་རང་
བཞིན་ཆོས་ཀྱི་དབྱིངས་རྣམས་ནི། ཆོས་ཐམས་ཅད་ལས་གང་ལ་
ཡང་བརྟེན་པའི་ཚུལ་གྱིས་གནས་པ་མེད་དོ། ། ཊཱི་ཀ་ལས། དེའི་
དོན་ནི། ལས་ཉོན་སོགས་རང་བཞིན་གྱིས་གྲུབ་མ་གྲུབ་བརྟགས་
པའི་ཚེ་ན། རང་བཞིན་གྱིས་གྲུབ་པ་རྡུལ་ཙམ་ཡང་མེད་པས་མཐར་
རང་བཞིན་གྱིས་སྟོང་བར་ཁོང་དུ་ཆུད་པ་ལས་མ་འདས་ལ།..རང་
བཞིན་གྱིས་སྟོང་བ་དེ་ཉིད་ཀྱི་གནས་ལུགས་ཇི་ལྟར་ཡོད་བརྟགས་པ་
ན་རང་བཞིན་གྱིས་སྟོང་བ་དེ་ཉིད་ལས་མ་འདས། ཞེས་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་བོའི་མདོ་ལས། གཟུགས་སྟོང་
བའོ། སྟོང་བ་ཉིད་གཟུགས་སོ། ། ཞེས་གསུངས་པ་ལྟར་ཏེ།
གཟུགས་ཀྱི་རང་གི་ངོ་བོའི་སྡོད་ལུགས་ཇི་ལྟར་ཡོད་བལྟས་པའི་ཚེ།
གཟུགས་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་ཁོང་དུ་ཆུད་
ལ། དེའི་རྩི་མ་ཡལ་བའི་ངང་ནས་གཟུགས་སུ་འདོག་པའི་གཞི་ཇི་
ལྟར་ཡིན་ལྟས་པའི་ཚེ། རང་བཞིན་གྱིས་སྟོང་བའི་ཆོས་ཤིག་ལ་
གཟུགས་སུ་ཐ་སྙད་བྱེད་པར་ཁོང་དུ་ཆུད་པར་འགྱུར་བ་བཞིན།
ཞེས་གསུངས་པ་ལྟར་རོ། ། ཇི་སྐད་དུ། ཡོན་ཏན་རིན་པོ་ཆེ་
སྡུད་པ་ལས་ཀྱང་། མཁའ་ལ་རླུང་བརྟེན་དེ་ལ་ཆུ་ཡི་ཕུང་བོ་
བརྟེན། །དེ་ལས་ཆེན་འདི་བརྟེན་དེ་ལ་འགྲོ་བ་བརྟེན། །སེམས་ཅན་
350

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལས་ལ་སྤྱོད་པའི་རྒྱུ་ནི་དེ་འདྲ་སྟེ། །ནམ་མཁའ་གང་ལ་གནས་ཡིན་
དོན་འདི་བསམ་པར་གྱིས། །ཞེས་གསུངས་སོ། ། དེ་ནས་གང་
ཞིག་གང་དང་འདྲ་བའི་ཚུལ་ནི། ས་དང་འདྲ་བ་ཕུང་བོ་དང་། །སྐྱེ་
མཆེད་ཁམས་རྣམས་ཤེས་པར་བྱ། །ཆུ་ཁམས་དང་འདྲ་ལུས་ཅན་
གྱི། །ལས་དང་ཉོན་མོངས་ཤེས་བྱ་སྟེ། །ཚུལ་བཞིན་མ་ཡིན་ཡིད་བྱེད་
ནི། ། རླུང་གི་ཁམས་དང་འདྲ་བར་ལྟ། ། རང་བཞིན་ནམ་མཁའི་་་
ཁམས་བཞིན་དུ། །དེ་གཞི་ཅན་མིན་གནས་པ་མེད། །ཅེས་གསུངས།
ས་ཡི་དཀྱིལ་འཁོར་དང་འདྲ་བར་ཕུང་བོ་དང་། སྐྱེ་མཆེད་དང་།
ཁེམས་རྣམས་ཤེས་པར་བྱ་ཞིང་། ཆུ་ཡི་ཁམས་དང་འདྲ་བར་ནི་
ལུས་ཅན་གྱི་ལས་དང་ཉོན་མོངས་པ་རྣམས་ཤེས་པར་བྱ་སྟེ། དེ་
རྣམས་སེམས་ཅན་ཆགས་པའི་རྟེན་ས་དང་ཆུ་ཡི་དཀྱིལ་འཁོར་དང་
ཆོས་མཐུན་པའི་ཕྱིར། · ཚུལ་བཞིན་མ་ཡིན་པ་ཡིད་ལ་བྱེད་པ་ནི།
རླུང་གི་ཁམས་དང་འདྲ་བར་བལྟ་སྟེ། ཇི་ལྟར་འཇིག་རྟེན་ཆགས་
པའི་ཚེ་རླུང་གི་དཀྱིལ་འཁོར་གྱིས་ཆུ་ཡི་དཀྱིལ་འཁོར་གྱི་རྟེན་བྱེད་པ་
དང་རྗེས་སུ་མཐུན་པའི་ཕྱིར། སེམས་ཀྱི་རང་བཞིན་དེ་བཞིན་ཉིད།
ནམ་མཁའི་ཁམས་བཞིན་དུ་འཁོར་བ་དེ་ཡི་གཞི་ཅན་མིན་པས་སྲིད་
པའི་རྟེན་དུ་གནས་པ་མེད་དོ། ། དེ་ལྟར་འཁོར་བའི་བྱུང་རིམ་
སོགས་ཇི་ལྟར་ཡིན་ཞེ་ན། ཚུལ་བཞིན་མ་ཡིན་ཡིད་བྱེད་ནི། །
སེམས་ཀྱི་རང་བཞིན་ལ་གནས་ཏེ། །ཚུལ་བཞིན་མ་ཡིན་ཡིད་བྱེད་
ཀྱིས། །ལས་དང་ཉོན་མོངས་རབ་ཏུ་ཕྱེ། །ལས་དང་ཉོན་མོངས་ཆུ་
ལས་ནི། །ཕུང་བོ་སྐྱེ་མཆེད་ཁམས་རྣམས་འབྱུང་། དེ་འཇིག་པ་དང་
ཆགས་པ་ལྟར། །སྐྱེ་དང་འཇིག་པར་འགྱུར་བ་ཡིན། །སེམས་ཀྱི་རང་
བཞིན་ནམ་མཁའ་ཡི། །ཁམས་ལྟར་རྒྱུ་མེད་རྐྱེན་མེད་དེ། །ཚོགས་པ་
351 --

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
མེད་ཅིང་སྐྱེ་བ་དང་། །འཇིག་དང་གནས་པའང་ཡོད་མ་ཡིན། །ཞེས་
གསུངས། འཁོར་བའི་རྩ་བ་ལྟ་བུའི་ཚུལ་བཞིན་མ་ཡིན་པ་ཡིད་ལ་
བྱེད་པ་ནི། སེམས་ཀྱི་རང་བཞིན་བདེན་སྟོང་སྤྲོས་བྲལ་ལ་གནས་ཏེ།
སྲིད་པ་གསུམ་གྱི་འཁོར་བའི་རྒྱུ་བྱེད་དོ། ། ཇི་ལྟར་བྱེད་ན།
ཚུལ་བཞིན་མ་ཡིན་པའི་ཡིད་བྱེད་ཀྱིས། ལས་དང་ཉོན་མོངས་པ་སྐྱེ་
བའི་གོ་སྐབས་རབ་ཏུ་ཕྱེ་སྟེ། དེ་དག་སྐྱེད་པར་བྱེད་དོ། ། ལས་
དང་ཉོན་མོངས་པ་ཆུ་ཡི་དཀྱིལ་འཁོར་ལས་ནི། ཟག་བཅས་ཉེ་བར་
ལེན་པའི་ཕུང་བོ་དང་སྐྱེ་མཆེད་དང་ཁམས་སའི་དཀྱིལ་འཁོར་ཆེན་པོ་
ལྟ་བུ་རྣམས་འབྱུང་ངོ་། །དེ་ལྟར་ཆུའི་དཀྱིལ་འཁོར་སོགས་སྣོད་ཀྱི་
འཇིག་རྟེན་འདི་འཇིག་པ་དང་ཆགས་པ་ལྟར། ནང་བཅུད་ཀྱི་སྲིད་
པའི་འཇིག་རྟེན་འདི་ཡང་ལས་ཉོན་གྱི་དབང་གིས་སྐྱེ་བ་དང་འཇིག་
པར་འགྱུར་བ་ཡིན་ནོ། ། དེ་ལྟ་ན་ཡང་སེམས་ཀྱི་རང་བཞིན་དྲི་མ་
དང་བཅས་པའི་དེ་བཞིན་ཉིད་ལ་ནི། ནམ་མཁའི་ཁམས་ལྟར་སྐྱེད་
་ཡངས
བྱེད་ཀྱི་རྒྱུ་ཡང་མེད་ལ།
དེ་སྐྱེ་འཇིག་བྱེད་པའི་རྒྱུ་རྐྱེན་ཚོགས་པ་མེད་པའི་ཕྱིར། དེས་ན་
ཁམས་ཀྱི་བདེ་བར་གཤེགས་པའི་སྙིང་བོ་ནི། སྣོད་བཅུད་ཀྱི་འཇིག
རྟེན་པ་ལྟར་ཐོག་མར་སྐྱེ་བ་དང་། མཐའ་མར་འཇིག་པ་དང་།
བར་དུ་གནས་པའང་ཡོད་པ་མ་ཡིན་ནོ། ། ཁམས་བདེ་བར་་་་་
གཤེགས་པའི་སྙིང་བོ་དེ་ཇི་ལྟར་རྟག་ཏུ་མི་འགྱུར་བ་ཡིན་ཞེ་ན།
སེམས་ཀྱི་རང་བཞིན་འོད་གསལ་གང་ཡིན་པ། དེ་ནི་ནམ་མཁའ་
བཞིན་དུ་འགྱུར་མེད་དེ། ། ཡང་དག་མིན་རྟོག་ལས་བྱུང་འདོད་
ཆགས་སོགས། །གློ་བུར་དྲི་མས་དེ་ཉོན་མོངས་མི་འགྱུར། །ལས་དང་
ཉོན་མོངས་ཆུ་སོགས་ཀྱིས། འདི་ནི་མངོན་པར་འགྲུབ་མིན་ཏེ། །
352

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཆི་དང་ན་དང་རྒ་བའི་མེ། །མི་བཟད་པས་ཀྱང་འཚིག་མི་འགྱུར། །
དུས་མཐའ་དམྱལ་བ་ཐ་མལ་བའི།།།མེ་གསུམ་འཆི་དང་ན་བ
དང་། ། རྒ་བའི་མེ་གསུམ་རིམ་བཞིན་དུ། །དེ་དག་འདྲ་བར་ཤེས་
པར་བྱ། ། ཞེས་གསུངས། སེམས་ཀྱི་རང་བཞིན་འོད་གསལ་བ་
གང་ཡིན་པ་དེ་ནི། ནམ་མཁའ་བཞིན་དུ་ནམ་ཡང་འགྱུར་བ་མེད་
དེ། ཡང་དག་པ་མ་ཡིན་པའི་ཀུན་རྟོག་ཚུལ་བཞིན་མ་ཡིན་པ་ཡིད་
ལ་བྱེད་པ་ལས་བྱུང་བའི་འདོད་ཆགས་སོགས་གློ་བུར་གྱི་དྲི་མས་་་་
རིགས་ཁམས་དེ་ནི་ཉོན་མོངས་པར་བྱེད་མི་ནུས་པའི་ཕྱིར། ལས་
དང་ཉོན་མོངས་པ་ཆུ་ཡི་དཀྱིལ་འཁོར་དང་འདྲ་བ་སོགས་ཀྱིས་ཀྱང་།
དྲི་མ་དང་བཅས་པའི་དེ་བཞིན་ཉིད་འདི་ནི། མངོན་པར་འགྲུབ་པ་
སྟེ་བསྐྱེད་ནུས་པ་མིན་ཏེ། དེར་མ་ཟད་འཆི་བ་དང་ན་བ་དང་རྒ་བ་
མེ་མི་བཟན་པ་ལྟ་བུས་ཀྱང་འཚིག་པ་དང་འཇིག་པར་མི་འགྱུར་རོ། །
འཆི་བ་དང་ན་བ་དང་རྒ་བ་གསུམ་དཔེ་གང་དང་འདྲ་ཞེ་ན།» དེ་
གསུངས་དུས་མཐའ་བསྐལ་བ་འཇིག་པའི་མེ་དང་། དམྱལ་བའི་མེ་
དང་། ཐ་མལ་བའི་མེ་གསུམ་དང་ཆོས་མཐུན་ནོ། ། དེ་ཡང་
འཆི་བ་དང་། ན་བ་དང་། རྒ་བ་གསུམ་རིམ་པ་བཞིན་དུ་མེ་་
གསུམ་པོ་དེ་དག་དང་འདྲ་བར་ཤེས་པར་བྱ་སྟེ། འཆི་བས་ནི་ཉེར་
ལེན་གྱི་ཕུང་བོ་གཏན་མེད་པར་བྱེད་པའི་ཕྱིར་དང་། ན་བས་ནི་
སྡུག་བསྔལ་སྣ་ཚོགས་མྱོང་བར་བྱེད་པའི་ཕྱིར་དང་། རྒ་བས་ནི་
འཕང་འབྲས་རྣམས་ཡོངས་སུ་སྨིན་ཏེ་ནུས་པ་མེད་པར་བྱེད་པའི་ཕྱིར་
རོ། ། འོ་ན་སེམས་ཀྱང་ཆགས་སོགས་ཀྱིས་ཉོན་མོངས་ཅན་དུ་
ཆྱེད་མི་ནུས་པར་ཐལ། དེ་རང་བཞིན་གྱིས་སྟོང་བའི་ཕྱིར་ཞེ་ན།
འདི་ནི་གཞི་ལྡོག་དང་རང་ལྡོག་མ་བྱེད་པའི་རྩོད་པ་ཡིན་ནོ། །
353

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཡང་དྲི་མ་དང་བཅས་པའི་དེ་བཞིན་ཉིད་ཟེར་བ་མི་བཤད་དེ།
སེམས་ཀྱི་དེ་བཞིན་ཉིད་དེ་ནི་ལས་ཉོན་དང་འཆི་ན་རྒ་བའི་ཉེས་པ་
དང་བྲལ་བར་བཤད་ཟིན་པ་དེ་ཕྱིར་ཞེ་ན། དེ་ནི་གང་ཟག་རང་
རྒྱུད་ཀྱི་ཆགས་སོགས་དྲི་མ་རྣམས་ཀྱིས། རང་རྒྱུད་ཀྱི་སེམས་ཀྱི་དེ་
བཞིན་ཉིད་མཐོང་བ་ལ་གེགས་བྱས་པའི་དབང་གིས། དེའི་རྒྱུད་བྱི་
རིགས་ཁམས་དེ་ལ་དྲི་མ་དང་བཅས་པའི་དེ་བཞིན་ཉིད་ཅེས་བཤད་
པ་ཡིན་གྱི། དེ་བཞིན་ཉིད་ཁོ་རང་དྲི་མའི་ངོ་བོར་སོང་བ་ལ་དྲི་མ་
དང་བཅས་ཕའི་དེ་བཞིན་ཉིད་ཅེས་བཤད་པ་མ་ཡིན་ནོ། ། རྣམ་
པ་གཅིག་ཏུ་ན་ཆགས་སོགས་དྲི་མ་དང་བཅས་པའི་གང་ཟག་གི་རྒྱུད་
གྱི་ཁམས་བདེ་བར་གཤེགས་པའི་སྙིང་བོ་ཡིན་པས་ན་ཡང་། དྲི་མ་
དང་བཅས་པའི་དེ་བཞིན་ཉིད་ཅེས་བརྗོད་པ་ཡིན་ནོ། ། དེ་ལྟར་
ཡང་མདོ་ལས། ་དྲང་སྲོང་ཆེན་པོ་འདི་ལྟ་སྟེ། ས་ཆེན་པོ་འདི་ནི་
ཚུ་ལ་རབ་ཏུ་གནས་པ། ཆུ་ནི་རླུང་ལ་རབ་ཏུ་གནས་པ། རླུང་ནི་
ནམ་མཁའ་ལ་རབ་ཏུ་གནས་པ། ནམ་མཁའ་ནི་གནས་པ་མེད་
པའོ། ། ཞེས་དང་། བཅོམ་ལྡན་འདས་འཆི་བ་ཞེས་བགྱི་བ་
དང་།· སྐྱེ་བ་ཞེས་བགྱི་བ་འདི་ནི་འཇིག་རྟེན་གྱི་ཐ་སྙད་དོ། །
བཅོམ་ལྡན་འདས་འཆི་བ་ཞེས་བགྱི་བ་ནི་དབང་བོ་འགག་པའོ། །
བཅོམ་ལྡན་འདས་སྐྱེ་བ་ཞེས་བགྱི་བ་འདི་ནི་དབང་བོ་གསར་བ་ཐོབ་
པའོ། ། ” ཞེས་སོ། ། གཉིས་པ་ཁམས་བདེ་བར་གཤེགས་པའི་
སྙིང་བོ་དེ་ཉིད་དྲི་མས་མ་དག་པ་དང་དག་བའི་གནས་སྐབས་ན་་
འགྱུར་བ་མེད་པའི་ཚུལ་ནི། སྐྱེ་འཆི་ན་དང་རྒ་བ་ལས་གྲོལ་བ། །
འདི་ཡི་རང་བཞིན་ཇི་བཞིན་ཉིད་རྟོགས་ཏེ། །སྐྱེ་སོགས་ཕོངས་དང་
བྲལ་ཡང་དེ་ཡི་རྒྱུས། །བློ་ལྡན་འགྲོ་ལ་སྙིང་རྗེ་སྐྱེ་ཕྱིར་བརྟེན།།
354

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཕགས་པས་འཆི་དང་ན་བ་དང་། །རྒ་བའི་སྡུག་བསྔལ་རྩད་ནས་
སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིས་དེ་
མེད། །ཅེས་གསུངས། ལས་ཉོན་གྱི་དབང་གིས་སྐྱེ་འཆི་དང་རྒ་བ་
དང་ན་བ་ལས་གྲོལ་བ། བྱང་སེམས་འཕགས་པ་རྣམས་ཀྱིས་ཁམས་
འདི་ཡི་རང་བཞིན་ཇི་ལྟ་བ་བཞིན་མངོན་སུམ་ཉིད་དུ་རྟོགས་ཏེ།
ལས་ཉོན་གྱིས་སྐྱེ་བ་སོགས་འཁོར་བར་ལས་ཀྱིས་ཕོངས་པ་དང་བྲལ་
ཡང་། · བསམ་བཞིན་དུ་འཁོར་བར་སྐྱེ་བ་དེ་ཡི་རྒྱུ་མཚན་ནི། གློ་
ལྡན་འཕགས་པ་རྣམས་འགྲོ་བ་མཐའ་དག་ལ་སྙིང་རྗེ་བསྐྱེད་པའི་ཕྱིར་
སྲིད་པར་སྐྱེ་བ་བསྟེན་པ་ཡིན་ནོ། ། དེ་ཡང་ཡིན་ཏེ། བྱང་་་
སེམས་འཕགས་པས་ལས་ཉོན་གྱིས་འཆི་བ་དང་ན་བ་དང་རྒ་བའི་
་་་་་སྡུག་བསྔལ་རྩད་ནས་སྤངས་པས། .ལས་དང་ཉོན་མོངས་པའི་
དབང་གིས་སྐྱེ་བ་སོགས་བྱང་སེམས་འཕགས་པ་དེ་དག་ལ་མེད་ལ།
ད་ལྟ་སྡུག་བསྔལ་དེ་དག་མེད་པའི་ཕྱིར་ན་ཕྱིས་སུའང་དེ་དག་མེད་
དོ། །ཊཱིཀ་ལས། མངོན་པར་རྟོགས་པའི་རྒྱན་གྱི་འགྲེལ་བར། མ་
རིགས་པ་དང་ལྟ་བས་བསྡུས་པའི་བག་ལ་ཉལ་སྤོང་གི་འདོད་ཕ་དང་
སྲིད་པའི་ཟག་པ་ནི་མ་ཡིན་ཏེ། བསམ་བཞིན་དུ་སྲིད་པར་སྐྱེ་བ་
ལེན་པའི་ཕྱིར་རོ། ། ཞེས་འདོད་པ་དང་སྲིད་པའི་ཟག་པ་སྐྱེ་བ་
ལེན་པའི་རྒྱུར་བཤད་པ་དང་འགལ་ལོ་ཞེ་ན། དེའི་དོན་ནི་འདི་
ལྟར་ཡིན་ཏེ། ཉོན་མོངས་ཅན་གྱི་མ་རིག་པ་འདི་འཇིག་ལྟ་དང་
མཐར་ལྟ་སོགས་རང་དོན་དང་གཞན་དོན་སྒྲུབ་པའི་ཡན་ལག་གང་དུ་
ཡང་ཉེ་བར་མཁོ་བ་མེད་པས་བྱང་ཆུབ་སེམས་དཔས་ཀྱང་ཆེད་དུ་
གཏད་ནས་སྤང་བར་བྱ་བ་ཡིན་ལ། ཞེས་དང་། སྙིང་རྗེ་དང་སྨོན་
༼ལམ་གྱི་དབང་གིས་འཁོར་ལོས་བསྒྱུར་རྒྱལ་སོགས་སུ་སྐྱེ་བ་བླངས་ཟིན་
355

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
པའི་རྗེས་སུ་རིགས་ཀྱི་སྲས་བསྐྲུན་པ་སོགས་ཀྱི་ཚེ་འདོད་པའི་ཟག་པ་
དང་། ཡང་གཟུགས་ཁམས་སོགས་སུ་སྨོན་ལམ་གྱི་དབང་གིས་སྐྱེ་བ་
བླངས་ཟིན་པའི་ཚེ་སྲིད་པའི་ཟག་པ་མངོན་གྱུར་ཡོད་ཀྱང་། སྔགས་
དང་སྨན་གྱི་བསད་པའི་དུག་ལྟར་ཉོན་མོངས་པའི་ཉེས་པ་མི་སྐྱེད་པ་
ཡིན་ནོ། ·། དེ་ལྟར་ན་བྱང་སེམས་འཕགས་པ་རྣམས་སྲིད་པར་སྐྱེ་
བའི་རྒྱུ་གང་ཞེ་ན། ·ཇི་བཞིན་ཡང་དག་མཐོང་བའི་ཕྱིར། །སྐྱེ་་
སོགས་རྣམས་ལས་འདས་གྱུར་ཀྱང་། །སྙིང་རྗེའི་བདག་ཉིད་སྐྱེ་བ་
དང་། །འཆི་དང་ན་དང་རྒ་བ་སྟོན། །ཞེས་གསུངས། བྱང་སེམས་
འཕགས་པ་རྣམས་ཀྱིས་རིགས་ཁམས་དེ་ཇི་ལྟ་བ་བཞིན་དུ་ཡང་དག་
པར་མངོན་སུམ་དུ་མཐོང་བའི་ཕྱིར་ན། སྲིད་པར་ལས་ཉོན་གྱིས་སྐྱེ་
བ་སོགས་འཁོར་བའི་སྡུག་བསྔལ་རྣམས་ལས་འདས་པར་གྱུར་ཀྱང་།
སྙིང་རྗེའི་བདག་ཉིད་ཅན་དེ་དག་གིས་བསམ་བཞིན་དུ་སྲིད་པར་སྐྱེ་
བ་དང་འཆི་བ་དང་རྒ་བ་དང་ན་བ་ལྟ་བུར་སྟོན་པར་མཛད་དོ། །
དེ་ལྟར་ཡང་བློ་གྲོས་རྒྱ་མཚོ་ཞུས་པའི་མདོ་ལས། དེ་དག་གི་འཁོར་
བའི་རྒྱུ་བའི་རྩ་བ་དང་མཚུངས་པར་ལྡན་པའི་ཉོན་མོངས་པ་གང་ཞེ་
ན། འདི་ལྟ་སྟེ། བསོད་ནམས་ཀྱི་ཚོགས་ཡོངས་སུ་འཚོལ་བས་མི་
ངོམས་པ་དང་། བསམ་བཞིན་དུ་སྲིད་པར་སྐྱེ་བ་ཡོངས་སུ་འཛིན་
པ་དང་། སངས་རྒྱས་དང་ཕྲད་པ་དོན་དུ་གཉེར་བ་དང་། སེམས་
ངས་སུ་སྨིན་པའི་ཕྱིར་མི་སྐྱོ་བ་དང་། དམ་པའི་ཆོས་ཡོངས་
སུ་འཛིན་པ་ལ་བརྩོན་པ་དང་། སེམས་ཅན་གྱི་བྱ་བ་ཅི་ཡོད་པ་ལ་
འགྲུས་པ་དང་། ཆོས་ལ་ཆགས་པའི་བསམ་པ་དང་མ་བྲལ་བ་དང་།
ཕ་རོལ་ཏུ་ཕྱིན་པའི་ཀུན་ཏུ་སྦྱོར་བ་རྣམས་མི་འདོར་བ་སྟེ། བློ་གྲོས་
རྒྱ་མཚོ། གང་དག་གིས་བྱང་ཆུབ་སེམས་དཔའ་ཀུན་ཏུ་སྦྱོར་བར་
356

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱེད་ཀྱང་ཉོན་མོངས་པའི་སྐྱོན་གྱིས་མི་གོས་པ་དགེ་བའི་རྩ་བ་དང་
མཚུངས་པར་ལྡན་པའི་ཉོན་མོངས་པ་ནི་འདི་དག་གོ་ཞེས་པ་ནས།
བཅོམ་ལྡན་འདས་དེའི་སླད་དུ་འདུས་བྱས་དང་འདུས་མ་བྱས་པའི་
འཁོར་བ་ཡང་མཆིས་ལ། འདུས་བྱས་པ་དང་འདུས་མ་བྱས་པའི་མྱ་
ངན་ལས་འདས་པ་ཡང་མཆིས་སོ། ། དེའི་འགྲེལ་བ་ལས།
འཁོར་བ་ནི་འདིར་ཟག་པ་མེད་པའི་དབྱིངས་ན་ཁམས་གསུམ་པའི་
གཟུགས་བརྙན་ཡིད་ཀྱི་རང་བཞིན་གྱི་ལུས་གསུམ་ཡིན་པར་འདོད་
དོ། །· དེ་ནི་ཟག་པའི་དགེ་བའི་རྩ་བས་མངོན་པར་འདུས་བྱས་
ཕྱིར་འཁོར་བ་ཡིན་ལ། ཟག་པ་དང་བཅས་པའི་ལས་ཉོན་
མོངས་པས་མངོན་པར་འདུས་བྱས་པ་མ་ཡིན་པའི་ཕྱིར་མྱ་ངན་ལས་
འདས་པ་ཡང་དེ་ཉིད་དེ། ཞེས་གསུངས་པ་ལྟར་རོ། ། མདོ་
གཞན་ལས་ཀྱང་། ཇི་ལྟར་གྲོང་ཁྱེར་སེར་སྐྱའི་མི་གཙང་ལུད། །དེ་
ནི་བུ་རམ་ཤིང་བའི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་
ཉོན་མོངས་ལུད། །དེ་ནི་སངས་རྒྱས་ཆོས་རྣམས་སྐྱེད་ལ་ཕན། །ཞེས་
གསུངས་པའི་ཉོན་མོངས་ཀྱང་སྔར་བཤད་པ་ལྟར་ཡིན་ནོ། ། དེ་
ནས་བྱང་ཆུབ་སེམས་དཔའ་བཞིའི་དག་པ་དང་མ་དག་པའི་ཡོན་ཏན་
བཤད་པ་དང་། སྲིད་པ་ཐ་མའི་བྱང་སེམས་ཀྱི་དག་པ་དང་མ་དག་
པའི་ཡོན་ཏན་བཤད་པའོ། ། དང་བོ་ལ་བཞི། དོན་དམ་པའི་
སེམས་དང་པོ་བསྐྱེད་པ་དང་། ས་གཉིས་པ་ནས་བདུན་པའི་བར་
གྱི་སྤྱོད་པ་ལ་ཞུགས་པ་དང་། ས་བརྒྱད་པ་ལ་གནས་པའི་ཕྱིར་མི་
ལྡོག་པ་དང་། ས་བཅུ་བ་ལ་གནས་པའི་སྐྱེ་བ་གཅིག་གིས་ཐོགས་
པའི་བྱང་ཆུབ་སེམས་དཔའི་ཡོན་ཏན་བཤད་པའོ།། དང་པོ་ནི།
རྒྱལ་སྲས་འགྱུར་མེད་ཆོས་ཉིད་འདི། །རྟོགས་ནས་མ་རིག་ལྡོངས་
357

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
རྣམས་ཀྱིས། །སྐྱེ་བ་ལ་སོགས་དག་ཏུ་ནི། །མཐོང་བ་གང་ཡིན་དེ་
རྨད་དོ། ། འཕགས་པའི་སྤྱོད་ཡུལ་ཐོབ་པ་དང༌། །བྱིས་པའི་སྤྱོད་
ཡུལ་དུ་སྟོན་ཏེ།།དེ་ཉིད་ཕྱིར་ན་འགྲོ་བ་ཡི། །གཉེན་གྱི་ཐབས་དང་
སྙིང་རྗེ་མཆོག། ཅེས་ཚིགས་བཅད་གཉིས་ཀྱིས་བསྟན་ཏེ། དོན
དམ་པའི་སེམས་བསྐྱེད་པའི་རྒྱལ་སྲས་ས་དང་པོ་བ་འདིས། འགྱུར་
བ་མེད་པའི་ཆོས་ཉིད་འདི་མངོན་སུམ་དུ་རྟོགས་ནས་མ་རིག་པས་
ལྡོངས་ཏེ་སྲིད་པར་འཁྱམས་པ་རྣམས་ཀྱི་སྐྱེ་ཚུལ་ལྟར། སྙིང་རྗེ་དང་
སྨོན་ལམ་གྱི་དབང་གིས་སྐྱེ་རྒ་ན་འཆི་སོགས་བསྟན་པ། འཇིག་རྟེན་
པ་དག་གིས་མངོན་སུམ་དུ་མཐོང་བར་བྱས་པ་གང་ཡིན་པ་དེ་ནི།
རྨད་དུ་བྱུང་བའི་མཛད་པ་སྟེ། དེ་ནི་ངོ་མཚར་ཆེའོ། ། འཕགས་
པའི་སྤྱོད་ཡུལ་ས་དང་པོ་ཐོབ་ཀྱང་སྙིང་རྗེ་དབང་གིས་བྱིས་པ་འཇིག་
རྟེན་པ་དག་མངོན་སུམ་གྱི་སྤྱོད་ཡུལ་དུ་དེ་དག་དང་རྗེས་སུ་མཐུན་
པར་སྲིད་པར་སྐྱེ་བ་སོགས་སྟོན་པ་དེ་ཉིད་ཀྱི་ཕྱིར་ན།...རྒྱལ་སྲས་ས་
དང་པོ་བ་འདིས་འགྲོ་བ་རྣམས་ལ་གཉེན་དང་འདྲ་བར་ཐབས་དང་
སྙིང་རྗེ་མཆོག་གིས་ཕན་པར་མཛད་པ་ཡིན་ནོ། ། གཉིས་པ།
སྤྱོད་པ་ལ་ཞུགས་པའི་བྱང་ཆུབ་སེམས་དཔའི་ཡོན་ཏན་ནི། དེ་ནི་
འཇིག་རྟེན་ཐམས་ཅད་ལས། །འདས་ཀྱང་འཇིག་རྟེན་ལས་མ་་་་་་་
གཡོས། །འཇིག་རྟེན་དོན་དུ་འཇིག་རྟེན་ནི།།འཇིག་རྟེན་དྲི་མས་མ་
གོས་སྤྱོད། །ཇི་ལྟར་པད་མ་ཆུ་ནང་དུ། །སྐྱེས་པ་ཆུ་ཡིས་གོས་པ་་
མེད། །དེ་བཞིན་འདི་ནི་འཇིག་རྟེན་དུ། །སྐྱེས་ཀྱང་འཇིག་རྟེན་ཆོས་
མ་གོས། །ཞེས་ཚིགས་བཅད་གཉིས་ཀྱིས་བསྟན་ཏེ། ས་གཉིས་པ་
ནས་བདུན་པའི་བར་གྱི་སེམས་དཔའ་འདི་ནི། སོ་སོ་སྐྱེ་བོ་དང་
ཉན་རང་སོགས་འཇིག་རྟེན་ཐམས་ཅད་ལས་འདས་ཀྱང་། སྙིང་
358

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྗེའི་དབང་གིས་སྲིད་པར་སྐྱེ་བ་ལ་སོགས་པའི་ཚུལ་ལས་མ་གཡོས་
པར། འཇིག་རྟེན་ཐམས་ཅད་ཀྱི་དོན་དུ་འཇིག་རྟེན་ན་ནི་འཇིག་
རྟེན་གྱི་དྲི་མས་མ་གོས་པར་འཇིག་རྟེན་དང་རྗེས་སུ་མཐུན་པར་སྤྱོད་
དོ། ། དེ་ཡང་དཔེར་ན། ཇི་ལྟར་པད་མ་ཆུ་ནང་དུ་སྐྱེས་ཀྱང་ཆུ་
ཡིས་གོས་པ་མེད་པ་དེ་བཞིན་དུ། སྤྱོད་པ་ལ་ཞུགས་པའི་སེམས་
དཔའ་འདི་ནི་འཇིག་རྟེན་དུ་སྐྱེས་ཀྱང་འཇིག་རྟེན་གྱི་དྲི་མའི་ཆོས་
ཀྱིས་མི་གོས་པ་ཡིན་ནོ། ། གསུམ་པ། ས་བརྒྱད་པ་མི་གཡོ་བ་ལ་
གནས་པའི་ཕྱིར་མི་ལྡོག་པའི་བྱང་ཆུབ་སེམས་དཔའི་ཡོན་ཏན་ནི།
བྱ་བ་སྒྲུབ་ལ་རྟག་ཏུ་བློ། །མེ་བཞིན་དུ་ནི་འབར་བ་དང་། །ཞི་བའི་
བསམ་གཏན་སྙོམས་འཇུག་ལ། །རྟག་ཏུ་སྙོམས་པར་ཞུགས་པ་་་་་་
ཡིན། །ཞེས་ཚིགས་སུ་བཅད་པ་གཅིག་གིས་གསུངས་ཏེ། ཕྱིར་མི་
ལྡོག་པའི་བྱང་ཆུབ་སེམས་དཔའ་དེ་ནི། སེམས་ཅན་གཞན་གྱི་དོན་
དུ་དེ་དག་ལ་ཕན་པའི་བྱ་བ་སྒྲུབ་པ་ལ་རྟག་ཏུ་སྤྲོ་བའི་བློ་གྲོས་མེ་
འབར་བ་ལྟ་བུ་དང་ལྡན་ཞིང་། ས་དེར་ཉོན་མོངས་ཟད་པར་་་་་
སྤངས་པས་འབད་རྩོལ་ཉེ་བར་ཞི་བའི་བསམ་གཏན་གྱི་སྙོམས་འཇུག་
སོགས་ལ་རྟག་ཏུ་སྙོམས་པར་ཞུགས་པ་ཡིན་ནོ།།། ཊཱི་ཀ་ལས།
ཞི་བའི་བསམ་གཏན་ལ་རྟག་ཏུ་སྙོམས་པར་ཞུགས་པ་ནི། མཉམ་
བཞག་རིགས་འདྲ་བར་མ་ཆད་དུ་འབྱུང་བའི་དོན་མིན་ཏེ། དེ་
བཞིན་ཉིད་ལ་མངོན་སུམ་དུ་མཉམ་པར་བཞག་བཞིན་དུ་ཤེས་བྱ་ཇི་
སྙེད་པ་མངོན་སུམ་དུ་གཟིགས་ཤིང་སེམས་ཅན་ལ་ཆོས་སྟོན་པ་སངས་
རྒྱས་ལས་གཞན་གྱིས་མི་ནུས་པའི་ཕྱིར་རོ།། དེས་ན་རྩོལ་བ་་་
རགས་པ་ཉེ་བར་ཞི་བས་དེ་བཞིན་ཉིད་ལ་མཉམ་པར་འཇོག་པའི་
འབད་རྩོལ་ཆེན་པོ་མེད་པ་དང་། རྗེས་ཐོབ་ཀྱི་བྱ་བ་ཀུན་ལ་དེ་
-་359

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བཞིན་ཉིད་མངོན་སུམ་དུ་རྟོགས་པའི་མཉམ་བཞག་གི་རྩིས་མ་ཟིན་པ་
མི་སྲིད་པའི་ཕྱིར་རོ། ། ཞེས་སོ། ། བཞི་བ་སྐྱེ་བ་གཅིག་གིས་
ཐོགས་པའི་བྱང་ཆུབ་སེམས་དཔའི་ཡོན་ཏན་ནི། སྔོན་གྱི་འཕེན་
པའི་དབང་དང་ནི། །རྣམ་རྟོག་ཐམས་ཅད་བྲལ་བའི་ཕྱིར། །དེ་ནི་
ལུས་ཅན་སྨིན་པ་ཡི། །དོན་དུ་འབད་པ་བྱེད་མ་ཡིན། །བསྟན་དང་
གཟུགས་ཀྱིས་སྐུ་དང་ནི། །སྤྱོད་དང་སྤྱོད་ལམ་གྱིས་ཀྱང་རུང་།།གང་
ཞིག་ཇི་ལྟར་གང་གིས་འདུལ། །དེས་དེ་དེ་ལྟ་ཉིད་དུ་ཤེས། །དེ་ལྟར་
ནམ་མཁའི་མཐའ་ཀླས་ཀྱི། །འགྲོ་ལ་རྟག་ཏུ་ལྷུན་གྲུབ་པར། །ཐོག་མ་
ཅེས་
བློ་ལྡན་དེ་ཡི་ནི། །སེམས་ཅན་དོན་ནི་ཡང་དག་འཇུག །
ཚིགས་སུ་བཅད་པ་གསུམ་གྱིས་བསྟན་ཏེ། སྐྱེ་བ་གཅིག་གིས་ཐོགས་
པའི་བྱང་ཆུབ་སེམས་དཔའ་དེས་ནི། སེམས་ཅན་ཀྱི་དོན་འབད་
མེད་ལྷུན་གྲུབ་ཏུ་གྱུར་ཅིག་ཅེས་སྔོན་གྱི་སྨོན་ལམ་གྱིས་འཕེན་པའི་
དབང་དང༌། ཆོས་དང་གང་ཟག་གི་བདག་ཏུ་མངོན་པར་ཞེན་པའི་
རྣམ་པར་རྟོག་པ་ཐམས་ཅད་དང་བྲལ་བའི་ཕྱིར་ན། སེམས་དཔའ་
ཆེན་པོ་དེ་ཡིས་ནི། ལུས་ཅན་སྨིན་པའི་དོན་དུ་འབད་རྩོལ་ཆེན་པོ་
བྱེད་དགོས་པ་མ་ཡིན་ནོ། ། བྱང་ཆུབ་སེམས་དཔའ་ཆེན་པོ་དེས།
སེམས་ཅན་གང་ལ་གང་འཚམ་གྱི་དམ་པའི་ཆོས་བསྟན་པ་དང་།
འགྲོ་བ་དེ་དག་དང་འཚམ་པར་གཟུགས་ཀྱི་སྐུའི་བཀོད་པ་མི་འདྲ་བ་
དག་སྟོན་པ་དང། དགོས་པའི་དབང་གིས་གདུལ་བྱ་དེ་དག་དང་
རྗེས་སུ་མཐུན་པར་སྤྱོད་པ་དང་། འགྲོ་འོང་དང་བཞུགས་སྟངས་
སྤྱོད་ལམ་སོགས་ཀྱིས་ཀྱང་རུང༌། སྐལ་བ་དང་ལྡན་པའི་གདུལ་བྱ་
རྣམས་ཐབས་གང་གིས་ཇི་ལྟར་གདུལ་བར་བྱ་སྙམ་དུ་དགོངས་ནས།
བྱང་ཆུབ་སེམས་དཔའ་དེས་སྐལ་ལྡན་དེ་དག་ལ་ཇི་ལྟར་འཚམ་པ་དེ་
360-

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟར་ཉིད་དུ་ཤེས་ནས། ཚུལ་དེ་ལྟར་ནམ་མཁའི་མཐའ་ཀླས་པའི་
འགྲོ་བ་རྣམས་ལ་དུས་རྟག་ཏུ་ཕན་འདོགས་པའི་བྱ་བ་ཐམས་ཅད་
ལྷུན་གྱིས་གྲུབ་པར་གྱུར་བས། ཐོགས་པ་མེད་པཪ་བློ་ལྡན་བྱ་བ་
སེམས་དཔའ་དེ་ཡི་སྒོ་གསུམ་གྱི་བྱ་བ་ཐམས་ཅད་སེམས་ཅན་གྱི་དོན་
སྒྲུབ་པ་ལ་ཡང་དག་པར་འཇུག་པ། དེ་ནས་སྲིད་པ་ཐ་མའི་བྱང་
ཆུབ་སེམས་དཔའ་དང་སངས་རྒྱས་ཀྱི་ཡོན་ཏན་ལ་སྐབས་འགར་ཁྱད་
པར་མེད་ཀྱང་། གཞི་ནས་ཁྱད་པར་ཆེན་པོ་ཡོད་པའི་ཚུལ་ནི།
བྱང་ཆུབ་སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་གཤེགས་
རྣམས་དང་། །སེམས་ཅན་ཡང་དག་སྒྲོལ་བ་ལ། །འཇིག་རྟེན་ན་ནི་
མཉམ་པ་ཉིད། །དེ་ལྟ་མོད་ཀྱིས་ས་རྡུལ་དང་། ། རྒྱ་མཚོ་བ་ལང་
སྨིག་རྗེས་ཀྱི། །ཁྱད་པར་གང་ཡིན་སངས་རྒྱས་དང་། །བྱང་ཆུབ་་
སེམས་དཔའི་ཁྱད་དེ་ཉིད། །ཅེས་ཚིགས་སུ་བཅད་པ་གཉིས་ཀྱིས་
རིམ་པ་ལྟར་གསུངས་ཏེ། སྲིད་པ་ཐ་མའི་བྱང་ཆུབ་སེམས་དཔའ་
རྣམས་ཀྱིས་འགྲོ་དོན་བྱེད་པའི་ཚུལ་འདི་ནི། རྗེས་ཐོབ་སྐབས་ཀྱི་དེ་
བཞིན་གཤེགས་པའི་མཛད་པ་དང་། བྱང་ཆུབ་སེམས་དཔའ་དེ་
ཡིས་སེམས་ཅན་ངན་སོང་བ་སོགས་ཡང་དག་པར་སྒྲོལ་བའི་མཛད་པ་
དག་ནི། འཇིག་རྟེན་ནི་མཉམ་པ་ཉིད་དུ་མཐོང་ངོ་། ། དེ་ལྟ་
མོད་ཀྱི།གཞི་ནས་སངས་རྒྱས་དང་བྱང་ཆུབ་སེམས་དཔའི་ཡོན་ཏན་གྱི་
ཚུལ་ནི། དཔེར་ན། ས་ཆེན་པོ་དང་རྡུལ་ཕྲན་ལྟ་བུ་དང་། རྒྱ་
མཚོ་དང་བ་ལང་གི་སྨིག་རྗེས་ནང་གི་ཆུ་ཡི་ཁྱད་པར་གང་ཡིན་པ་ལྟར།
སངས་རྒྱས་དང་བྱང་ཆུབ་སེམས་དཔའི་ཡོན་ཏན་གྱི་ཁྱད་པར་ནི་དེ་
》ལྟ་བུ་ཡིན་ནོ་གསུངས། འགྲེལ་བ་ལས། བྱང་ཆུབ་སེམས་དཔའ་
བཞི་ནི། སེམས་དང་པོ་བསྐྱེད་པ་དང་། སྤྱོད་པ་ལ་ཞུགས་པ་
361 ―

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དང་། ཕྱིར་མི་ལྡོག་པ་དང་། སྐྱེ་བ་གཅིག་གིས་ཐོག་པའོ། །
ཞེས་སོ། ། གསུམ་པ་ཤིན་ཏུ་རྣམ་པར་དག་པ་སངས་རྒྱས་ཀྱི་་་
གནས་སྐབས་ན་སེམས་ཀྱི་དེ་བཞིན་ཉིད་རྣམ་པར་འགྱུར་བ་མེད་པ་
ནི། གཞན་འགྱུར་མིན་བདག་མི་ཟད་ཆོས་ལྡན་ཕྱིར། །འགྲོ་སྐྱབས་
ཕྱི་མའི་མཐའ་མེད་མུར་ཐུག་ཕྱིར། །དེ་ནི་རྟག་ཏུ་གཉིས་མེད་མི་རྟོག་
ཕྱིར། །འཇིག་མེད་ཆོས་ཀྱང་མ་བྱས་རང་བཞིན་ཕྱིར། །སྐྱེ་བ་མེད་
ཅིང་འཆི་བ་མེད། །གནོད་མེད་རྒ་བ་མེད་པ་སྟེ། །དེ་ནི་རྟག་དང་
བརྟན་ཕྱིར་དང་། །ཞི་བའི་ཕྱིར་དང་གཡུང་དྲུང་ཕྱིར། །དེ་ནི་ཡིད་
ཀྱི་རང་བཞིན་གྱི། །ལུས་ཀྱི་སྐྱེ་མེད་རྟག་པའི་ཕྱིར། བསམ་གྱིས་མི་
ཁྱབ་གྱུར་པ་ཡི། །འཆི་འཕོ་བརྟན་ཕྱིར་དེ་མི་འཆི། །བག་ཆགས་ཕྲ་
མོའི་ནད་རྣམས་ཀྱིས། །གནོད་མེད་ཞི་བ་ཉིད་ཀྱི་ཕྱིར། །ཟག་མེད་
མངོན་པར་འདུས་བྱས་ཀྱིས། །གཡུང་དྲུང་ཕྱིར་ན་རྒ་བ་མེད། །ཅེས་
ཚིགས་སུ་བཅད་པ་བཞི་གསུངས་ཏེ། ཤིན་ཏུ་རྣམ་པར་དག་པ་དེ་
བཞིན་གཤེགས་པའི་གནས་སྐབས་ན་སེམས་ཀྱི་ཆོས་ཉིད་དེ་ནི་དྲི་མ་
ཀུན་གྱིས་རྣམ་པར་དག་པའི་ཆོས་ཀྱི་སྐུའོ། ། དེ་ནི་མ་རིག་བག་
ཆགས་ཀྱི་ས་དང་ཟག་མེད་ལས་ཀྱིས་བླངས་པའི་ཡིད་ཀྱི་རང་བཞིན་
གྱི་ལུས་སྔ་མ་དོར་ནས་ཕྱི་མ་ཐོབ་པ་ལྟ་བུའི་གཞན་དུ་འགྱུར་བ་མིན་
པའི་བདག་ཉིད་ཅན། མི་ཟད་པའི་ཡོན་ཏན་གྱི་ཆོས་མཐར་ཐུག་པ་
དང་ལྡན་པའི་ཕྱིར། ཤིན་ཏུ་རྣམ་པར་དག་པའི་གནས་སྐབས་་
སུའང་མི་འགྱུར་པའི་ཆོས་ཀྱི་སྐུ་དེ་ནི། འགྲོ་བ་རྣམས་ཀྱི་སྐྱབས་
མཐར་ཐུག་ཡིན་ཏེ། ཕྱི་མའི་མཐའ་མེད་པར་མུར་ཐུག་པར་གནས་
པའི་སངས་རྒྱས་ཀྱི་སྐུ་ཡིན་པའི་ཕྱིར། དེ་ནི་རྟག་ཏུ་སྒྲོ་འདོགས་
དང་སྐུར་འདེབས་ཀྱི་མཐའ་གཉིས་སུ་མེད་པར་གནས་པ་ཡིན་ཏེ།
362

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྒྲོ་སྐུར་གྱིས་རྣམ་པར་མི་རྟོག་པར་གནས་པའི་ཕྱིར། དེ་ནི་རྐྱེན་
གཞན་གྱིས་འཇིག་པ་མེད་པའི་ཆོས་ཀྱང་ཡིན་ཏེ། འདུས་མ་བྱས་
པའི་རང་བཞིན་ཡིན་པའི་ཕྱིར། ཡིད་ཀྱི་རང་བཞིན་གྱིས་སྐྱེ་བ་མེད་
ཅིང་། ཉོན་མོངས་པ་དང་ལས་ཀྱི་དབང་གིས་མ་ཟད་བསམ་གྱིས་
རྣམ་པར་མི་རྟོག་པར་གནས་པའི་ཕྱིར། དེ་ནི་རྐྱེན་གཞན་གྱིས་
འཇིག་པ་མེད་ཕའི་ཆོས་ཀྱང་ཡིན་ཏེ། འདུས་མ་བྱས་པའི་རང་
བཞིན་ཡིན་པའི་ཕྱིར། ཡིད་ཀྱི་རང་བཞིན་གྱིས་སྐྱེ་བ་མེད་ཅིང་།
ཉོན་མོངས་པ་དང་ལས་ཀྱི་དབང་གིས་མ་ཟད་བསམ་གྱིས་མི་ཁྱབ་
པའི་འཆི་འཕོ་བ་ཡང་མེད་དོ། ། ་་ན་བའི་གནོད་པ་དང་།
འགྱུར་བའི་རྒ་བ་མེད་སྟེ།་དེ་ནི་རིམ་པ་བཞིན་མི་འཇིག་པའི་རྟག་
ཕ་ཡིན་པའི་ཕྱིར་དང་། ཕྱི་མའི་མཐའི་མུར་ཐུག་པར་བརྟན་པའི་
ཕྱིར་དང་། = ཉོན་མོངས་པ་དང་ཤེས་བྱའི་སྒྲིབ་པ་མཐའ་དག་ཞི་
བའི་ངོ་བོ་ཉིད་ཡིན་པའི་ཕྱིར་དང་། མི་འགྱུར་བའི་གཡུང་དྲུང་
ཡིན་པའི་ཕྱིར་རོ། ། དེ་ཡང་ཡིན་ཏེ། ཆོས་ཀྱི་སྐུ་དེ་ནི། ཡིད་
ཀྱི་རང་བཞིན་གྱི་ལུས་ཀྱི་སྐྱེ་བ་མེད་པར་རྟག་པའི་ཕྱིར་དང།
བསམ་གྱི་མི་ཁྱབ་པའི་འཆི་འཕོ་བ་ཡིས། མི་འཆི་བར་བརྟན་པའི་
ཕྱིར་དང་། མ་རིག་པའི་བག་ཆགས་ཕྲ་མོའི་ནད་རྣམས་ཀྱིས་གནོད་
པ་མེད་པར་རྟག་ཏུ་ཞི་བའི་ངོ་བོ་ཡིན་པའི་ཕྱིར་དང་། ཟག་མེད་ཀྱི་
ལས་ཀྱིས་གསར་དུ་མངོན་པར་འདུ་བྱེད་ཀྱིས་མངོན་པར་འདུ་བྱས་པ་
མ་ཡིན་པར་གཡུང་དྲུང་གི་ངོ་བོ་ཉིད་ཡིན་པའི་ཕྱིར་ན་རྒ་བ་མེད་
དོ། ། དེ་ལྟར་ཆོས་ཀྱི་སྐུ་དེ་ལ་སྐྱེ་བ་དང་། འཆི་བ་དང་། ན་བ་
དང་། རྒ་བ་མེད་པའི་རྒྱུ་མཚན་དུ། རིམ་པ་བཞིན་ཆོས་ཀྱི་སྐུ་དེ་
ནི་རྟག་པ་དང་། བརྟན་པ་དང་། ཞི་བ་དང་། གཡུང་དྲུང་
363

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཉིད་ཡིན་པར་གསུངས་ནས། རྟག་པ་ལ་སོགས་པ་བཞི་ཡི་དོན་ཡང་
གང་ཞེ་ན། དེ་ལ་ཚིག་གཉིས་དེ་བཞིན་ཉིད། །གཉིས་དང་གཉིས་
ཀྱིས་གོ་རིམ་བཞིན། །འདུས་མ་བྱས་པའི་དབྱིངས་ལ་ནི། །རྟག་པ་ལ་
སོགས་དོན་ཤེས་བྱ། མི་ཟད་ཡོན་ཏན་དང་ལྡན་ཕྱིར། །གཞན་
འགྱུར་མིན་བདག་རྟག་པའི་དོན། །མཐའ་ཡི་མུ་དང་མཚུངས་པའི་
ཕྱིར། །སྐྱབས་ཀྱི་བདག་ཉིད་བརྟན་པའི་དོན། །རྣམ་པར་མི་རྟོག་
རང་བཞིན་ཕྱིར། །གཉིས་མེད་ཆོས་ཉིད་ཞི་བའི་དོན། །མ་བཅོས་
ཡོན་ཏན་ཉིད་ཕྱིར་ན། །འཇིག་མེད་དོན་ནི་གཡུང་དྲུང་ཉིད། །ཅེས་
གསུངས། དེ་ལ་ཚིག་གཉིས་དང༌། ཡང་དེ་བཞིན་དུ་ཚིག་གཉིས་
དང་། དེ་ནས་ཡང་ཚིག་གཉིས་དང་གཉིས་ཀྱིས་གོ་རིམ་བཞིན་དུ།
ཆོས་ཉིད་འདུས་མ་བྱས་པའི་དབྱིངས་ལ་ནི། རྟག་པ་ལ་སོགས་པའི་
དོན་མདོ་བཞིན་དུ་ཤེས་པར་བྱའོ། ། ཚིག་གཉིས་གཉིས་ཀྱིས་རྟག་
སོགས་བཞི་བོ་ཇི་ལྟར་ཤེས་པར་བྱ་ཞེ་ན། མི་ཟད་པའི་ཡོན་ཏན་
དང་ལྡན་པ་དང་། གཞན་དུ་འགྱུར་བ་མིན་པའི་བདག་ཉིད།
ཅེས་པའི་ཚིག་གཉིས་ཀྱིས་རྟག་པའི་དོན་བསྟན་ཏོ། ། ཕྱི་མའི་
མཐའི་མུར་ཐུག་པར་གནས་པ་དང་། མཐར་ཐུག་གི་སྐྱབས་ཀྱི་་
བདག་ཉིད། ཅེས་པའི་ཚིག་གཉིས་ཀྱིས་བརྟན་པའི་དོན་བསྟན་
ཏོ། ། རྣམ་པར་མི་རྟོག་པའི་རང་བཞིན་ཡིན་པ་དང་། སྒྲོ་སྐུར་
གྱི་མཐའ་གཉིས་སུ་མེད་པའི་ཆོས་ཉིད། ཅེས་པའི་ཚིག་གཉིས་ཀྱིས་
ཞི་བའི་དོན་བསྟན་ཏོ། ། མ་བཅོས་པའི་ཡོན་ཏན་ཡིན་པ་དང་།
འཇིག་པ་མེད་པ། ཞེས་པའི་ཚིག་གཉིས་ཀྱིས་གཡུང་དྲུང་གི་དོན་
བསྟན་ཏོ། ། ཊཱིཀ་ལས། ཆོས་ཀྱི་སྐུ་འདུས་མ་བྱས་པའི་དབྱིངས་
ལ་ནི། རྟག་པའི་དོན་དང་།། བརྟན་པ་དང་། ཞི་བ་དང་།
364

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཡུང་དྲུང་ལ་སོགས་པའི་དོན་མདོ་ནས་འབྱུང་བ་བཞིན་དུ་ཤེས་པར་
བྱའོ། ། ཇི་ལྟར་ན། རྟག་པའི་དོན་གྱི་ཚིག་གཉིས་ནི། བསྟན་
པའི་ཚིག་དང་།: བཤད་པའི་ཚིག་གཞན་འགྱུར་མིན་བདག་དང་།
མི་ཟད་ཆོས་ལྡན་དང་། དེ་བཞིན་དུ་བསྟན་པའི་དོན་བཤད་པའི།
བསྟན་བཤད་གཉིས་ནི། འགྲོ་སྐྱབས་དང་། ཕྱི་མའི་མཐའ་མུར་
ཐུག་པ་དང་། ཞི་བའི་དོན་སྟོན་པའི་བསྟན་བཤད་ཀྱི་ཚིག་གཉིས་
ནི། རྟག་ཏུ་གཉིས་མེད་དང་། མི་རྟོག་པ་དང་། གཡུང་དྲུང་གི་
དོན་བཤད་པའི་བསྟན་བཤད་ཀྱི་ཚིག་འཇིག་མེད་ཆོས་དང་མ་བྱས་
པའི་རང་བཞིན་གཉིས་ཀྱིས་གོ་རིམ་བཞིན་དུ་རྟག་པ་ལ་སོགས་པ་
འོག་ནས་འཆད་པར་འགྱུར་བའི་མདོ་བཞིན་དུ་ཤེས་པར་བྱའོ། །
ཞེས་བསྟན་པ་དང་བཤད་པའི་ཚིག་གཉིས་གཉིས་དང་སྦྱར་ནས་ཀྱང་
གསུངས་སོ། ། མདོ་ལས། ཤཱ་རིའི་བུ། མི་ཟད་པའི་ཆོས་ཉིད་
ཀྱིས་ན་གཞན་དུ་མི་འགྱུར་བའི་ཆོས་ཀྱི་སྐུ་ནི་རྟག་པའོ། ། ཤཱ་རིའི་
བུ། ཕྱི་མའི་མཐའི་མུ་དང་མཚུངས་པ་ཉིད་ཀྱིས་བརྟན་པའི་སྐྱབས་
སུ་གྱུར་བའི་ཆོས་སྐུ་འདི་ནི་བརྟན་པའོ། ། ཤཱ་རིའི་བུ། རྣམ་
པར་མི་རྟོག་པ་ཉིད་ཀྱིས་གཉིས་སུ་མེད་པའི་ཆོས་ཀྱི་སྐུ་འདི་ནི་ཞི་
བའོ། ། ཤཱ་རིའི་བུ། མ་བཅོས་པའི་ཆོས་ཉིད་ཀྱིས་འཇིག་པ་མེད་
པའི་ཆོས་ཀྱི་སྐུ་འདི་ནི་གཡུང་དྲུང་ངོ་། ཞེས་གསུངས། །
བཅུ་བ་དབྱེར་མེད་པའམ་དབྱེ་བ་མེད་པའི་དོན་ནི། གང་ཕྱིར་དེ་
ནི་ཆོས་སྐུ་དེ་ནི་དེ་བཞིན་གཤེགས། །དེ་ནི་འཕགས་པའི་བདེན་པ་
དོན་དམ་མྱ་ངན་འདས། ། དེ་ཕྱིར་ཉི་དང་ཟེར་བཞིན་ཡོན་ཏན་་་
དབྱེར་མེད་པས། །སངས་རྒྱས་ཉིད་ལས་མ་གཏོགས་མྱ་ངན་འདས་
པ་མེད། །ཅེས་གསུངས། གང་གི་ཕྱིར་དེ་ནི་གདོད་མ་ནས་རང་
365

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བཞིན་གྱི་རྣམ་པར་དག་པའི་ཆོས་ཀྱི་སྐུ་དང་། དེ་ནི་གློ་བུར་གྱི་དྲི་
མས་རྣམ་པར་དེ་བཞིན་གཤེགས་པ་དང་། དེ་ནི་འཕགས་པའི་་
བདེན་པ་གསུམ་པ་དོན་དམ་པའི་མཆོག་དང་། མི་གནས་པའི་མྱ་
ངན་ལས་འདས་པའང་ཡིན་ནོ། ། དེ་ཕྱིར་ཉི་མ་དང་ཉི་མའི་འོད་
ཟེར་དབྱེར་མེད་པ་བཞིན་ཡིན་པས། རྫོགས་པའི་སངས་རྒྱས་ཉིད་
ལས་མ་གཏོགས་པ་མི་གནས་པའི་མྱ་ངན་ལས་འདས་པ་མེད་དོ། །
དེ་ནས་ལས་དེ་དག་གི་དོན་མདོར་བསྟན་པ་དང་། རྒྱས་པར་་་་་
བཤད་པ་གཉིས་ལས། · དང་པོ་ནི། མདོར་ན་ཟག་མེད་དབྱིངས་
ལ་ནི། །དོན་གྱི་རབ་ཏུ་དབྱེ་བ་བཞིས། །ཆོས་ཀྱི་སྐུ་ལ་སོགས་པ་ཡི། །
རྣམ་གྲངས་བཞིར་ནི་རིག་པར་བྱ། །ཞེས་གསུངས། མདོར་བསྡུ་ན་
བཅོམ་ལྡན་འདས་ཀྱི་ཟག་པ་མེད་པའི་དབྱིངས་དེ་ལ་ནི། དོན་གྱི་
རབ་ཏུ་དབྱེ་བ་རྣམ་པ་བཞིས་བསྟན་ཏེ། · དེ་ཆོས་ཀྱི་སྐུ་ལ་སོགས་
པའི་རྣམ་གྲངས་བཞིར་རིག་པར་བྱའོ། ། འགྲེལ་བ་ལས། དོན་
བཞི་བོ་འདི་དག་ལ་ནི་གོ་རིམ་ཇི་ལྟར་བཞིན་དུ་མིང་གི་རྣམ་གྲངས་
བཞིར་འགྱུར་ཏེ། འདི་ལྟ་སྟེ། ཆོས་ཀྱི་སྐུ་དང་། དེ་བཞིན་་
གཤེགས་པ་དང་། དོན་དམ་པའི་བདེན་པ་དང་། མྱ་ངན་ལས་
འདས་པ་སྟེ། ཞེས་སོ། ། དོན་དམ་པའི་བདེན་པ་ནི་དེ་བཞིན་
གཤེགས་པའི་འགོག་པའི་བདེན་པ་ཡིན་ལ། མྱ་ངན་ལས་འདས་པ་
་ནི་སྲིད་ཞིའི་མཐའ་ལ་མི་གནས་པའི་མྱ་ངན་ལས་འདས་པའོ། །
དོན་གྱི་རབ་ཏུ་དབྱེ་བ་བཞི། ཞེས་པའི་དོན་བཞི་བོ་གང་ཞེ་ན།
སངས་རྒྱས་ཆོས་དབྱེར་མེད་པ་དང༌། །དེ་རིགས་དེ་བཞིན་ཐོབ་པ་
དང་། །བརྫུན་མེད་སླུ་མེད་ཆོས་ཉིད་དང༌། །གདོད་ནས་རང་བཞིན་
ཞི་ཉིད་དོ། ། ཞེས་གསུངས། སེམས་ཅན་ཐམས་ཅད་ཀྱི་རྒྱུད་ལ་
366

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སངས་རྒྱས་ཀྱི་ཆོས་འབྱུང་རུང་དུ་དབྱེར་མེད་པར་གནས་པའི་དག་པ་
མཐར་ཐུག་པ་ཆོས་སྐུ་དང་། ཆོས་སྐུ་དེ་ཡི་རིགས་དེ་བཞིན་ཉིད་
མངོན་སུམ་དུ་རྟོགས་པ་མཐར་ཐུག་ཐོབ་པའི་ཡེ་ཤེས་ནི་དེ་བཞིན་
གཤེགས་པ་སྟེ། རྣམ་འགྲེལ་ལས། གཤེགས་པ་རྟོགས་པའི་དོན་
ཕྱིར་ཏེ། །ཞེས་འབྱུང་བ་ལྟ་བུའོ། ། བརྫུན་པ་མེད་ཅིང་སླུ་བ་མེད་
པའི་ཆོས་ཉིད་འགོག་པ་མཐར་ཐུག་པ་དང་། གདོད་ནས་རང་་
བཞིན་གྱིས་ཞི་བ་མཐར་ཐུག་པ་དང་བཞི་བོ་ཉོད་དོ། ། མདོ་ལས།
ཤཱ་རིའི་བུ། དེ་བཞིན་གཤེགས་པའི་སྙིང་བོ་ཞེས་བྱ་བ་འདི་ནི་ཆོས་
ཀྱི་སྐུའི་ཚིག་བླ་དྭགས་སོ། ། ཞེས་དང་། བཅོམ་ལྡན་འདས་ཆོས་
ཀྱི་སྐུ་ཉིད་དེ་བཞིན་གཤེགས་པ་ལགས་སོ། ། བཅོམ་ལྡན་འདས།
སྡུག་བསྔལ་འགོག་པ་ཞེས་བགྱི་བ་ཡོན་ཏན་འདི་ལྟ་བུ་དང་ལྡན་པའི་
དེ་བཞིན་གཤེགས་པའི་ཆོས་ཀྱི་སྐུར་བསྟན་ཏོ། ། བཅོམ་ལྡན་་་་
འདས་མྱ་ངན་ལས་འདས་པའི་དབྱིངས་ཞེས་བགྱི་བ་འདི་ནི་དེ་བཞིན་
གཤེགས་པའི་ཆོས་ཀྱི་སྐུའི་ཚིག་བླ་དྭགས་སོ། ། ཞེས་སོ། ། དེ་
ནས་མཐར་ཐུག་པའི་སྤངས་རྟོགས་དང་ཡོན་ཏན་བཞི་དབྱེར་མེད་
པའི་ཐར་བ་སོགས་ནི། རྣམ་ཀུན་མངོན་རྫོགས་བྱང་ཆུབ་དང་། །
དྲི་མ་བག་ཆགས་བཅས་སྤངས་པ། །སངས་རྒྱས་མྱ་ངན་འདས་པ་
ནི། །དམ་པའི་དོན་དུ་གཉིས་མེད་ཉིད། །རྣམ་པ་ཐམས་ཅད་གྲངས་
མེད་པ། །བསམ་མེད་དྲི་མེད་ཡོན་ཏན་དང་། །དབྱེར་མེད་མཚན་
ཉིད་ཐར་བ་སྟེ། །ཐར་བ་གང་དེ་དེ་བཞིན་གཤེགས། །ཞེས་གསུངས།
ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་
ཆུབ་པའི་རྟོགས་པ་ཆོས་སྐུའི་ཡོན་ཏན་དང་། སྒྲིབ་གཉིས་བག་་
ཆགས་དང་བཅས་པ་ཆོས་ཀྱི་དབྱིངས་སུ་ཟད་པའི་སྤངས་པའི་ཡོན་
367

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཏན་དག་དབྱེར་མེད་པའི་ཕྱིར་ན། སངས་རྒྱས་དང་། མྱ་ངན་
ལས་འདས་པ་ནི། དམ་པའི་དོན་དུ་གཉིས་སུ་མེད་པས། རྣམ་པ་
ཐམས་ཅད་པའི་ཡོན་ཏན་གྲངས་མེད་བསམ་དུ་མེད་ཅིང་དྲི་མ་མེད་
པའི་སྤངས་པའི་ཡོན་ཏན་དང༌། དོན་བཞི་བོ་དབྱེར་མེད་པའི་་
མཚན་ཉིད་ནི་ཐར་བ་སྟེ། དེ་འདྲའི་ཐར་བ་གང་ཡིན་པ་དེ་ནི་དེ་
བཞིན་གཤེགས་པའོ། ། དེ་ལྟར་ཡང་འགྲེལ་བ་ལས། གང་གི་
ཕྱིར་ཟག་པ་མེད་པའི་དབྱིངས་ཀྱི་རྣམ་གྲངས་བཞི་བོ་འདི་དག་དེ་
བཞིན་གཤེགས་པའི་ཁམས་ཀྱི་དོན་གཅིག་ལ་ཡང་དག་པར་འདུ་བ་
དེའི་ཕྱིར། འདི་དག་དོན་གཅིག་པ་གཉིས་སུ་མེད་པའི་ཚུལ་གྱི་སྒོ་
ནས། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་
པར་བྱང་ཆུབ་པའི་ཕྱིར་སངས་རྒྱས་ཉིད་ཅེས་བརྗོད་པ་གང་ཡིན་པ་
དང་ལྷན་ཅིག་མངོན་པར་རྫོགས་པར་བྱང་ཆུབ་པས་བག་ཆགས་དང་
བཅས་པའི་དྲི་མ་སྤངས་པའི་ཕྱིར་མྱ་ངན་ལས་འདས་པ་ཞེས་བརྗོད་
པ་འདི་གཉིས་ཀ་ཡང་ཟག་པ་མེད་པའི་དབྱིངས་ལ་དབྱེར་མེད་བཅད་
དུ་མེད་དེ། གཉིས་མེད་དོ་ཞེས་བྱ་བར་བལྟ་བར་བྱའོ། ། རྣམ་
པ་ཐམས་ཅད་གྲངས་མེད་པ། །བསམ་མེད་དྲི་མེད་ཡོན་ཏན་དང་། །
དབྱེར་མེད་མཚན་ཉིད་ཐར་བ་སྟེ། །ཐར་བ་གང་དེ་དེ་བཞིན་་་་་་་
གཤེགས། །ཞེས་བྱ་བ་འདི་ནི་ཇི་སྐད་དུ། དགྲ་བཅོམ་པ་དང་།
རང་སངས་རྒྱས་ཀྱི་མྱ་ངན་ལས་འདས་པའི་དབང་དུ་མཛད་ནས།
བཅོམ་ལྡན་འདས། མྱ་ངན་ལས་འདས་པ་ཞེས་བགྱི་བ་འདི་ནི།
དེ་བཞིན་གཤེགས་པ་རྣམས་ཀྱི་ཐབས་ལགས་སོ་ཞེས་གསུངས་པ་ཡིན་
ཏེ། འདིས་ནི་ལམ་རིང་བོས་དུབ་པ་རྣམས་ལ་འབྲོག་དགོན་པའི་
དབུས་སུ་གྲོང་ཁྱེར་སྤྲུལ་བ་བཞིན་དུ། འདི་ནི་ཆོས་ཀྱི་དབང་ཕྱུག་
368

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་མི་ལྡོག་པའི་
ཐབས་ཡིན་ནོ་ཞེས་བསྟན་པ་ཡིན་ནོ།¸། ཞེས་སོ། ། ཇི་སྐད་དུ།
དབུ་མ་ལ་འཇུག་པ་ལས། དེ་ཕྱིར་མཁས་པས་རིན་པོ་ཆེ་ཡི་གླིང་དུ་
ཆས་པའི་སྐྱེ་ཚོགས་ཀྱི། །ངལ་བ་ཉེར་སེལ་གྲོང་ཁྱེར་ཡིད་འོང་བར་དུ་
རྣམ་པར་བཀོད་པ་ལྟར། །ཁྱོད་ཀྱི་ཐེག་པ་འདི་ནི་སློབ་མ་ཉེ་བར་ཞི་
བའི་ཚུལ་ལ་ཡིད། །སྦྱར་ཞིང་རྣམ་པར་འབེན་པ་ལའང་བློ་སྦྱངས་
རྣམས་ལ་ལོགས་སུ་གསངས། །ཞེས་པ་ལྟར་རོ། ། དེ་ནས་ཟག་པ་
མེད་པའི་དབྱིངས་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་
བ་ཉིད་སློབ་པའི་ལམ་གྱིས་མངོན་པར་སྒྲུབ་པའི་ཚུལ་ནི་རི་མོ་མཁན་
གྱི་དཔེ་བསྟན་པ་ནི། ཇི་ལྟར་རི་མོ་འདྲི་བྱེད་པ། །གཞན་དང་
གཞན་ལ་མཁས་པ་དག ། གང་ཞིག་ཡན་ལག་གང་ཤེས་པ། །དེ་
གཞན་དེས་ཟིན་མེད་པར་འགྱུར། །དེ་ནས་འདི་ལ་ཁྱེད་ཀུན་གྱིས། །
ང་ཡི་གཟུགས་ནི་གྱིས་ཤིག་ཅེས། །མངའ་བདག་རྒྱལ་བོས་དེ་དག་
ལ། །བཀའ་ཡིས་རས་ནི་བྱིན་པ་དང་། །དེ་ལས་དེ་ནི་ཐོས་གྱུར་ཏེ། །
རི་མོའི་ལས་ལ་རབ་སྦྱོར་རོ། །དེ་ལ་མངོན་པར་སྦྱོར་རྣམས་ལས། །
གཅིག་ཅིག་ཡུལ་གཞན་སོང་གྱུར་ན། །དེ་ནི་ཡུལ་གཞན་སོང་བས་
ན། །དེ་མ་ཚང་ཕྱིར་རི་མོ་དེ། །ཡན་ལག་ཐམས་ཅད་ཡོངས་རྫོགས་
པར། །མི་འགྱུར་བཞིན་ཞེས་དཔེར་བྱས་སོ། །དེ་རྣམས་འདྲི་བྱེད་
གང་དག་ཡིན། །སྦྱིན་དང་ཚུལ་ཁྲིམས་བཟོད་ལ་སོགས། །རྣམ་པ་
ཀུན་གྱི་མཆོག་ལྡན་པ། །དེ་ལ་མངོན་པར་སྦྱིན་རྣམས་ཀྱིས། །སྟོང་བ་
ཉིད་ན་གཟུགས་སུ་བརྗོད། ། ཅེས་གསུངས། འགྲེལ་བ་ལས།
སེར་སྣ་ལ་སོགས་པ་མི་མཐུན་པའི་ཕྱོགས་ཀྱི་བག་ཆགས་བསལ་བའི་
ཕྱིར་ན་རྣམ་པར་དག་པ་མཆོག་ཉིད་དོ། ། དེ་ལ་རྣམ་པར་ཐམས་
369

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཅད་ཀྱི་མཆོག་དང་ལྡན་པའི་སྟོང་བ་ཉིད་ཀྱི་ཏིང་ངེ་འཛིན་གྱི་སྒོ་ནས་
སྒོམས་པས་མི་སྐྱེ་བའི་ཆོས་ཉིད་ཐོབ་པའི་ཕྱིར། བྱང་ཆུབ་སེམས་
དཔའི་ས་མི་གཡོ་བ་ལ་རྣམ་པར་མི་རྟོག་པ་སྐྱོན་མེད་པ་རྒྱུན་མི་འཆད་
པར་རང་གི་ངང་གིས་འཇུག་པའི་ལམ་ཤེས་པ་ལ་བརྟེན་པས་ན།
ཟག་པ་མེད་པའི་དབྱིངས་ལ་དེ་བཞིན་གཤེགས་པ་རྣམས་ཀྱི་ཡོན་ཏན་
ཐམས་ཅད་པ་ཉིད་ཡང་དག་པར་འགྲུབ་བོ། ། བྱང་ཆུབ་སེམས་
དཔའི་ས་ལེགས་པའི་བློ་གྲོས་ལ་ཏིང་ངེ་འཛིན་དང་གཟུངས་ཀྱི་སྒོ་
བརྒྱ་སྟོང་གྲངས་མེད་པ་དག་གི་ཚད་མེད་པའི་སངས་རྒྱས་ཀྱི་ཆོས་
ཡོངས་སུ་འཛིན་པའི་ཤེས་པ་ལ་བརྟེན་པས་ནི། ཡོན་ཏན་ཚད་མེད་
པ་ཉིད་ཡང་དག་པར་འགྲུབ་བོ། ། བྱང་ཆུབ་སེམས་དཔའི་ས་
ཆོས་ཀྱི་སྤྲིན་ལ་དེ་བཞིན་གཤེགས་པ་ཐམས་ཅད་ཀྱི་གསང་བའི་གནས་
ལྐོག་ཏུ་མ་གྱུར་པའི་ཤེས་པ་ལ་བརྟེན་པས་ན། ཡོན་ཏན་བསམ་
གྱིས་མི་ཁྱབ་པ་ཉིད་མངོན་པར་འགྲུབ་བོ། ། དེའི་རྗེས་ཐོགས་སུ་
སངས་རྒྱས་ཀྱི་ས་ཐོབ་པའི་ཕྱིར་བག་ཆགས་དང་བཅས་པའི་ཉོན་
མོངས་པ་དང་ཤེས་བྱའི་སྒྲིབ་པ་མཐའ་དག་ལས་གྲོལ་བའི་ཤེས་པ་ལ་
བརྟེན་པས་ན། རྣམ་པར་དག་པ་མཆོག་གི་ཡོན་ཏན་ཉིད་ཡང་དག་
པར་འགྲུབ་བོ། ། ཞེས་གསུངས་སོ། ། ཊཱིཀ་ལས། རྣམ་ཀུན་
མཆོག་ལྡན་གྱི་སྟོང་བ་ཉིད་ནི། བསོད་ནམས་དང་ཡེ་ཤེས་ཀྱི་ཚོགས་
གོམས་པ་ལ་བརྟེན་ནས་ཐོབ་པའི་ཡང་དག་པར་རྫོགས་པའི་སངས་
རྒྱས་ཀྱི་ཆོས་ཉིད་གློ་བུར་གྱི་དྲི་མ་མཐའ་དག་དང་བྲལ་བ་དེ་ཉིད་དང་།
སྦྱིན་པ་ལ་སོགས་པའི་ཐབས་ཀྱི་ཆ་མ་ཚང་བ་མེད་པས་བརྒྱད་པའི་དེ་
བཞིན་ཉིད་ལ་རྟག་ཏུ་མཉམ་པར་བཞག་པའི་སངས་རྒྱས་ཀྱི་ཡེ་ཤེས་
ཉིད་ཡིན་ལ། ལམ་དུས་སུ་རྣམ་ཀུན་མཆོག་ལྡན་གྱི་སྟོང་བ་ནི
370

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སོང་བ་ཉིད་མངོན་སུམ་དུ་རྟོགས་པ་ཞི་ལྷག་ཟུང་འབྲེལ་གྱི་ཏིང་ངེ་
འཛིན་སྦྱིན་པ་ལ་སོགས་པའི་ཐབས་ཀྱི་ཆ་ཡོངས་སུ་རྫོགས་པས་བརྒྱན་
པ་དེ་ཉིད་ཡོན་ནོ། ། ”ཞེས་དང་། ལམ་གྱི་རིམ་པ་ཡོངས་སུ་་
རྫོགས་པ་ལས་གྲུབ་པའི་ཡང་དག་པར་རྫོགས་པའི་སངས་རྒྱས་ཀྱི་
ཐུགས་རྒྱུད་ལ་ཡོད་པ་ཐབས་ཀྱི་རྣམ་པ་ཀུན་གྱི་མཆོག་དང་ལྡན་པ་
སྟོང་བ་ཉིད་རྟོགས་པའི་ཡེ་ཤེས་ནི། ·རྒྱལ་བོའི་གཟུགས་བརྙན་གྱིས་
མཚོན་པར་བྱས་པའི་དོན་དུ་གྱུར་པའི་གཟུགས་སུ་མདོ་ལས་བརྗོད་
དོ། ། ཞེས་སོ། ། དེ་ནས་ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་
པའི་ཡེ་ཤེས་གཉིས་དང་། སྒྲིབ་པ་མཐའ་དག་ལས་རྣམ་པར་གྲོལ་
བའི་ལམ་གསུམ་གྱི་དཔེ་དང་དཔེ་དོན་ཆོས་མཐུན་པར་བསྟན་པ་ནི།
ཤེས་རབ་ཡེ་ཤེས་རྣམ་གྲོལ་རྣམས། གསལ་དང་འཕྲོ་དང་དག་ཕྱིར་
དང་། ། ཐ་དད་མེད་པར་འོད་དང་ཟེར། །ཉི་མའི་དཀྱིལ་འཁོར་་
རྣམས་དང་མཚུངས། །དེས་ན་སངས་རྒྱས་མ་ཐོབ་པར། །མྱ་ངན་
འདས་པ་མི་ཐོབ་སྟེ།།འོད་དང་འོད་ཟེར་སྤངས་ནས་ནི། །ཉི་མ་ལྟ་
བར་མི་ནུས་བཞིན། །ཞེས་གསུངས། ཤེས་བྱ་ཇི་ལྟ་བ་མངོན་སུམ་
དུ་རྟོགས་པའི་མཐར་ཐུག་པའི་ཤེས་པ་དང་། ཤེས་བྱ་ཇི་སྙེད་པ་
མངོན་སུམ་དུ་རྟོགས་པའི་མཐར་ཐུག་པའི་ཡེ་ཤེས་དང་། སྒྲིབ་པ་
ཀུན་ལས་རྣམ་པར་གྲོལ་བའི་ལམ་གསུམ་ནི། རིམ་པ་བཞིན་དེ་ཁོ་
ན་ཉིད་གསལ་བ་དང་། ཤེས་བྱ་ཇི་སྙེད་པའི་ཆོས་ཀུན་ལ་འཕྲོ་བ་
དང་། ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་སྤངས་པའི་
རྣམ་པར་གྲོལ་བའི་ལམ་ཡིན་པའི་ཕྱིར་དང་། དེ་གསུམ་པོ་ཐ་དད་
པ་མེད་པའི་ཕྱིར་ན། མས་ནས་རིམ་པ་བཞིན་ཉི་མའི་འོད་གསལ་
བ་དང་། འོད་ཟེར་འཕྲོ་བ་དང་། ཉི་མའི་དཀྱིལ་འཁོར་ཤིན་ཏུ་
371

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
རྣམ་པར་དག་པ་རྣམས་དང་ཆོས་མཚུང་སོ། ། དེས་ན་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་མ་ཐོབ་པར་མི་གནས་པའི་
མྱ་ངན་ལས་འདས་པ་མི་ཐོབ་སྟེ དཔེར་ན། ཉི་མའི་འོད་དང་
འོད་ཟེར་མཐོང་བ་སྤངས་ནས་ནི། ཉི་མའི་དཀྱིལ་འཁོར་བལྟ་བར་
མི་ནུས་པ་བཞིན་ནོ། །དེ་ནས་ཁམས་རང་བཞིན་གྱིས་དག་པ་དོན་
བཅུའི་སྒོ་ནས་རྒྱས་པར་བཤད་པའི་མཇུག་བསྡུ་བ་ནི། དེ་ལྟར་རྒྱལ་
བའི་སྙིང་བོ་ནི། །རྣམ་བཞག་རྣམ་པ་བཅུ་ཞེས་བརྗོད། །ཅེས་་་་་་
གསུངས། དེའི་རྗེས་སུ་ཇི་སྐད་བཤད་པ་ལྟར་ཁམས་རང་བཞིན་
གྱིས་རྣམ་པར་དག་པ་དེ་ནི། གློ་བུར་བའི་ཉོན་མོངས་ཀྱི་དྲི་མས་
སྒྲུབ་ཚུལ་དཔེའི་སྒོ་ནས་འཆད་པ་ལ། མདོར་བསྟན་པ་དང་། དེ་
རྒྱས་པར་བཤད་པ་གཉིས། དང་པོ་ནི། ཉོན་མོངས་སྦུབས་ནང་
གནས་པ་དེ། །དཔེ་དག་གིས་ནི་ཤེས་པར་བྱ། །ཞེས་གསུངས།
གཉིས་པ་ནི། དཔེ་དག་གིས་ནི་ཤེས་པར་བྱ། །ཞེས་པའི་དཔེ་དེ་
དག་གང་ཡིན་ཞེ་ན། སངས་རྒྱས་བད་དན་སྦྲང་རྩི་སྦྲང་མ་ལ། །
སྤུན་ལ་སྙིང་བོ་མི་གཙང་ནང་ན་གསེར། །ས་ལ་གཏེར་དང་མྱུག་་
སོགས་འབྲས་ཆུང་དང་།།གོས་རུལ་ནང་ན་རྒྱལ་བའི་སྐུ་དང་ནི།
བུད་མེད་ངན་པའི་ལྟོ་ན་མི་བདག་དང་། །ས་ལ་རིན་ཆེན་གཟུགས་
ཡོད་ཇི་ལྟ་བར། །གློ་བུར་ཉོན་མོངས་དྲི་མས་བསྒྲིབས་པ་ཡི། །སེམས་
ཅན་རྣམས་ལ་དེ་བཞིན་ཁམས་འདི་གནས། །ཞེས་གསུངས། དཔེ་
དེ་དག་ལས་སྒྲིབ་བྱེད་ཉོན་མོངས་པ་མཚོན་པའི་དཔེ་དགུ་དང་།
བསྒྲིབ་བྱ་ཁམས་བདེ་བར་གཤེགས་པའི་སྙིང་བོ་མཚོན་པའི་དཔེ་དགུ་
སོ་སོར་གང་ཡིན་ཞེ་ན། དྲི་མ་པདྨ་སྲོག་ཆགས་སྤུན་པ་མ་གཙང་ས་
འབྲས་གོས་ཧྲུལ་དང་། །སྡུག་བསྔལ་འབར་བས་མངོན་པར་གདུངས་
372

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་བུད་མེད་ས་ཡི་ཁམས་དང་མཚུངས། །སངས་རྒྱས་སྦྲང་རྩི་སྙིང་
བོ་གསེར་དང་གཏེར་དང་ནྱ་གྲོ་རིན་ཆེན་སྐུ། །གླིང་བདག་མཆོག་
དང་རིན་ཆེན་གཟུགས་དང་བྲི་མེད་ཁམས་མཆོག་མཚུངས་པ་ཉིད། །
ཅེས་གསུངས། དང་བོ་ནི། སྒྲིབ་བྱེད་ཉོན་མོངས་པ་ནི། པད་
མ་ཁ་དོག་ངན་པའི་སྦུབས་དང་འདྲ་བ་ལ། རིགས་ཁམས་བདེ་བར་
གཤེགས་པའི་སྙིང་བོ་ནི། སངས་རྒྱས་ཀྱི་སྐུ་དང་འདྲ་སྟེ། ཇི་ལྟར་
མདོག་ངན་པད་མའི་ཁོང་གནས་པ། །མཚན་སྟོང་གིས་འབར་དེ་
བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་
སྐྱེས་པད་མའི་སྦུབས་ནས་འབྱིན་བྱེད་པ། །དེ་བཞིན་བདེ་གཤེགས་
མནར་མེད་གནས་རྣམས་ལའང། །སངས་རྒྱས་སྤྱན་གྱིས་རང་ཆོས་
ཉིད་གཟིགས་ཏེ། །སྒྲིབ་མེད་ཕྱི་མཐའི་མུར་གནས་ཐུགས་རྗེ་ཡིས། །
བདག་ཅག་སྒྲིབ་པ་ལས་ནི་གྲོལ་བར་མཛད་། །ཇི་ལྟར་མི་སྡུག་པད་མ་
ཟུམ་ལ་བདེ་བར་གཤེགས་པ་ནི། །དེ་ཡི་ཁོང་ནས་ལྷ་མིག་མཐོང་ནས་
འདབ་མ་གཅོད་བྱེད་ལྟར། །ཆགས་སྡང་སོགས་དྲི་སྦུབས་བསྒྲིབས་
ས་སངས་སྙིང་བོ་འཕྲོ་གཟིགས་ཏེ། །ཐུགས་རྗེས་ཐུབ་པ་དེ་
སྣ་སྒྲིབ་པ་དེ་ནི་འཇོམ་པར་མཛད། །ཅེས་སོ། ། གཉིས་པ།
ཉོན་མོངས་པ་ནི་སྲོག་ཆགས་སྦྲང་མ་དང་འདྲ་བ་ལ། རིགས་ཁམས་
༆སྦྲང་རྩི་ལྟ་བུ་སྟེ། ཇི་ལྟར་སྲོག་ཆགས་ཚོགས་བསྐོར་སྦྲང་རྩི་ནི། །
བྱམོ་བུ་མཁས་པས་དེ་དོན་གཉེར་བ་ཡིས། །མཐོང་ནས་ཐབས་ཀྱིས་
ཇི་དང་སྲོག་ཆགས་ཚོགས། །ཀུན་ནས་བྲལ་བར་རབ་ཏུ་བྱེད་པ་་་
བཞིན། །དྲང་སྲོང་ཆེན་པོ་ཀུན་མཁྱེན་སྤྱན་གྱིས་ནི། །རིགས་ཁམས་
1ཞིང་རྩི་དང་འདྲ་དེ་གཟིགས་ནས། །དེ་ཡི་སྒྲུབ་པ་སྦྲང་མ་དང་འདྲ་
་ཟ།།གཏན་ནས་རབ་ཏུ་སྤོང་བར་མཛད་པ་ཡིན། །ཇི་ལྟར་སྦྲང་རྩི་
373

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
སྲོག་ཆགས་བྱེད་ཁྲག་ཁྲིག་སྟོང་བསྒྲིབས་སྦྲང་རྩི་དོན་གཉེར་མིས། །
སྦྲང་མ་དེ་དག་བསལ་ཏེ་ཇི་ལྟར་འདོད་པ་བཞིན་དུ་སྦྲང་རྩིའི་བྱ་བྱེད་
པ། །དེ་བཞིན་ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་རྩི་
དང་འདྲ། །ཉོན་མོངས་སྦྲང་མ་དང་འདྲ་དེ་འཇོམས་པ་ལ་མཁས་
པའི་རྒྱལ་བ་སྐྱེས་བུ་བཞིན།·།ཞེས་སོ། ། གསུམ་པ། ཉོན་་་་་
མོངས་པ་ནི་ཕྱི་ཡི་སྤུན་པ་དང་འདྲ་ལ། རིགས་ཁམས་ནི་ནང་གི་
སྙིང་བོ་དང་འདྲ་སྟེ། ཇི་ལྟར་སྤུན་ལྡན་འབྲུ་ཡི་སྙིང་བོ་ནི། །མི་
རྣམས་ཀྱིས་ནི་ལོངས་སྤྱོད་མི་འགྱུར་བ། །ཟས་སོགས་དོན་དུ་གཉེར་
བ་གང་ཡིན་པ། ། དེ་དག་གིས་ནི་སྤུན་ནས་དེ་འབྱིན་ལྟར། །དེ་་་
བཞིན་སེམས་ཅན་ལ་ཡོད་ཉོན་མོངས་ཀྱི། །དྲི་མ་དང་འདྲེས་རྒྱལ་
བའང་ཇི་སྲིད་དུ། །ཉོན་མོངས་དྲི་མ་འདྲེས་ལས་མ་གྲོལ་བ། །དེ་
སྲིད་རྒྱལ་མཛད་སྲིད་གསུམ་འདུ་མི་བྱེད། །ཇི་ལྟར་སཱ་ལུ་པྲ་བོ་ནས་
འབྲུའི་སྙིང་བོ་སྤུན་ལས་མ་བྱུང་གྲ་མ་ཅན། །ལེགས་པར་མ་བསྒྲུབས་
མི་རྣམས་ཀྱིས་ནི་སྤྱད་བྱ་བཟའ་བ་ཞིམ་པོར་མི་འགྱུར་ལྟར། །དེ་་
བཞིན་སེམས་ཅན་ལ་ཡོད་ཆོས་ཀྱི་དབང་ཕྱུག་ཉོན་མོངས་སྦུབས་ལས་
མ་གྲོལ་ལུས། ། ཉོན་མོངས་བཀྲེས་པས་ཉེན་པའི་འགྲོ་ལ་ཆོས་ཀྱི་་་
དགའ་བའི་རོ་སྟེར་འགྱུར་བ་མིན། །ཞེས་སོ། ། ·བཞི་བ། ཉོན་
མོངས་པ་ནི་མི་གཙང་བ་ལྗན་ལྗིན་དང་འདྲ་ལ། རིགས་ཁམས་ནི་
གསེར་དང་འདྲ་སྟེ། .ཇི་ལྟར་རབ་ཏུ་རྒྱུ་ཚེ་མི་ཡི་གསེར། །ལྗན་ལྗོན་
རུལ་བའི་གནས་སུ་ལྷུང་གྱུར་པ། །མི་འཇིག་ཆོས་ཅན་དེ་ནི་དེར་དེ་
བཞིན། །ལོ་བརྒྱ་མང་པོ་དག་ཏུ་གནས་པ་དེ། །ལྷ་མིག་རྣམ་དག་
དང་ལྡན་ལྷ་ཡི་དེར། །མཐོང་ནས་མི་ལ་འདི་ན་ཡོད་པའི་གསེར། །
རིན་ཆེན་མཆོག་འདི་སྦྱངས་ཏེ་རིན་ཆེན་གྱིས། །བསྒྲུབ་པར་བྱ་བ་
374

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གྱིས་ཞེས་སྨྲ་བ་ལྟར། །དེ་བཞིན་ཐུབ་པས་མི་གཙང་དང་འདྲ་བའི། །
ཉོན་མོངས་སུ་བྱིངས་སེམས་ཅན་ཡོན་ཏན་ནི། ། གཟིགས་ནས་ཉོན་
མོངས་འདམ་དེ་དག་བྱའི་ཕྱིར། །སྐྱེ་དགུ་རྣམས་ལ་དམ་ཆོས་ཆུ་ཆར་
འབེབས། །ཇི་ལྟར་ལྗན་ལྗིན་རུལ་བའི་ནང་དུ་ལྷུང་བའི་གསེར་ནི་ལྷ་
ཡིས་མཐོང་གྱུར་ནས། །ཀུན་ཏུ་དག་པར་བྱ་ཕྱིར་མཆོག་ཏུ་མཛེས་
པའི་མི་ལ་ནན་གྱིས་སྟོན་པ་ལྟར། དེ་བཞིན་རྒྱལ་བས་ཉོན་མོངས་མི་
གཙང་ཆེན་པོར་ལྷུང་གྱུར་རྫོགས་སངས་རིན་པོ་ཆེ། །སེམས་ཅན་
རྣམས་ལ་གཟིགས་ནས་དེ་དག་བྱ་ཕྱིར་ལུས་ཅན་རྣམས་ལ་ཆོས་སྟོན་
ཏོ། ། ཞེས་སོ། ། ལྔ་བ། ཉོན་མོངས་པའི་བག་ཆགས་མ་
རིག་བག་ཆགས་ཀྱིས་ནི་སའི་མཐིལ་དང་འདྲ་ལ། རིགས་ཁམས་ནི་
ས་འོག་ན་ཡོད་པའི་རིན་པོ་ཆེའི་གཏེར་དང་འདྲ་སྟེ། ཇི་ལྟར་མི་
དབུལ་ཁྱིམ་ནང་ས་འོག་ན། །མི་ཟད་པ་ཡི་གཏེར་ནི་ཡོད་གྱུར་ལ། །
མི་དེས་དེ་མ་ཤེས་ཏེ་གཏེར་དེ་ཡང་། །དེ་ལ་ང་འདི་ཡོད་ཅེས་མཱི་སྨྲ་
ལྟར། །དེ་བཞིན་ཡིད་ཀྱི་ནང་ཆུད་རིན་ཆེན་གཏེར། དྲི་མེད་བཞག་
དང་བསལ་མེད་ཆོས་ཉིད་ཀྱང་། མ་རྟོགས་པས་ན་དབུལ་བའི་སྡུག་
བསྔལ་ནི། -།རྣམ་མང་རྒྱུན་དུ་སྐྱེ་རྒུ་འདིས་མྱོང་ངོ་། ། ཇི་ལྟར་
དབུལ་བའི་ཁྱིམ་ནང་དུ་ནི་རིན་ཆེན་གཏེར་ཆུད་གྱུར་པའི་མི་ལ་ནི། །
རིན་ཆེན་གཏེར་དག་ཡོད་ཅེས་བརྗོད་པར་མི་བྱེད་དེ་ནི་མི་ཡིས་ཤེས་
མིན་ལྟར། །དེ་བཞིན་ཆོས་གཏེར་ཡིད་ཀྱི་ཁྱིམ་གནས་སེམས་ཅན་
དག་ནི་དབུལ་བོ་ལྟ་བུ་སྟེ། །དེ་དག་རྣམས་ཀྱིས་དེ་ཐོབ་བྱ་ཕྱིར་འཇིག་
རྟེན་དུ་ནི་དྲང་སྲོང་ཡང་དག་བལྟམས། ། ཞེས་སོ། ། དྲུག་པ།
ཉོན་མོངས་པ་ནི་ཤུན་པའི་སྦུབས་དང་འདྲ་ལ། རིགས་ཁམས་ནི་ས་
༼བོན་གྱི་མྱུ་གུ་ལྟ་བུ་སྟེ། ཇི་ལྟར་ཨ་མྲ་ལ་སོགས་ཤིང་འབྲས་ལ། །
375

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་དག་པའི་
ལྗོན་ཤིང་གི ། རྒྱལ་བོའི་དངོས་པོ་རིམ་གྱིས་འགྲུབ་པ་ལྟར། །
སེམས་ཅན་རྣམས་ཀྱི་མ་རིག་སོགས་འབྲས་ཀྱི། །པགས་སྦུབས་ནང་
ཆུད་ཆོས་ཁམས་དགེ་བ་ཡང་། །དེ་བཞིན་དགེ་བ་དེ་དེ་ལ་བརྟེན་
ནས། །རིམ་གྱིས་ཐུབ་པའི་རྒྱལ་བོའི་དངོས་པོར་འགྱུར། །ཆུ་དང་ཉི་
མའི་འོད་དང་རླུང་དང་ས་དུས་ནམ་མཁའི་རྐྱེན་རྣམས་ཀྱིས། །ཏ་ལ་
དང་ནི་ཨ་མྲའི་འབྲས་སྦུབས་གསེབ་ནས་ཤིང་སྐྱེས་ཇི་ལྟ་བར།
སེམས་ཅན་ཉོན་མོངས་འབྲས་པགས་ནང་ཆུད་རྫོགས་སངས་ས་བོན་
མྱུ་གུ་ཡང་། །དེ་བཞིན་དགེ་རྐྱེན་དེ་དང་དེ་ལས་ཆོས་མཐོང་འཕེལ་
བར་འགྱུར་བ་ཡིན། ། ཞེས་སོ། ། བདུན་པ། ཉོན་མོངས་པ་
གོས་ཧྲུལ་བོ་དང་འདྲ་ལ། རིགས་ཁམས་ནི་རིན་པོ་ཆེའི་སྐུ་ལྟ་བུ་སྟེ།
ཇི་ལྟར་རིན་ཆེན་ལས་བྱས་རྒྱལ་བའི་གཟུགས། གོས་རུལ་དྲི་ངན་
གྱིས་ནི་གཏུམས་གྱུར་པ། །ལམ་ནས་ལྷ་ཡིས་མཐོང་ནས་གྲོལ་བྱའི་
ཕྱིར། །ལམ་གནས་དོན་དེ་དེ་ལ་སྨྲ་བ་ལྟར། །ཐོགས་མེད་སྤྱན་མངའ་
རྣམ་པ་སྣ་ཚོགས་ཀྱི། །ཉོན་མོངས་ཀྱིས་གཏུམས་བདེ་གཤེགས་དངོས་
པོ་ཉིད། །དུད་འགྲོ་ལ་ཡང་གཟིགས་ནས་དེ་བཞིན་དེ། །ཐར་བར་བྱ་
བའི་དོན་དུ་ཐབས་སྟོན་མཛད། །ཇི་ལྟར་རིན་ཆེན་རང་བཞིན་དེ་
བཞིན་གཤེགས་སྐུ་དྲི་ངན་གོས་གཏུམས་པ།--།ལམ་གནས་ལྷ་ཡི་མིག་
གི་མཐོང་ནས་ཐར་ཕྱིར་མི་ལ་སྟོན་པ་ལྟར། །དེ་བཞིན་ཉོན་མོངས་
གོས་ཧྲུལ་གྱིས་གཏུམས་འཁོར་བའི་ལམ་ན་གནས་པའི་ཁམས། །དུད་
འགྲོ་ལ་ཡང་གཟིགས་ནས་ཐར་བར་བྱ་ཕྱིར་རྒྱལ་བས་ཆོས་སྟོན་ཏོ། །
ཞེས་སོ། ། · བརྒྱད་པ། ཉོན་མོངས་པ་ནི་ལུས་ཀྱི་ལྟོ་ན་མི་བདག་
ཡོད་པའི་བུད་མེད་གཟུགས་ངན་དང་འདྲ་ལ། རིགས་ཁམས་ནི་
376

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
དེའི་ལྟོ་ན་ཡོད་པའི་འཁོར་ལོས་བསྒྱུར་བ་ལྟ་བུ་སྟེ། ཇི་ལྟར་མི་མོ་
གཟུགས་ངན་མགོན་མེད་འགའ། །མགོན་མེད་འདུག་གནས་སུ་ནི་
འདུག་གྱུར་ལ། །མངལ་གྱིས་རྒྱལ་བོའི་དཔལ་ནི་འཛིན་བྱེད་པས། །
རང་ལྟོ་ན་ཡོད་མི་བདག་མི་ཤེས་ལྟར། །སྲིད་པར་སྐྱེ་བ་མགོན་མེད་
ཁྱིམ་བཞིན་ཏེ། །མ་དག་སེམས་ཅན་མངལ་ལྡན་བུད་མེད་བཞིན། །
དེ་ལ་གང་ཞིག་ཡོད་པས་མགོན་བཅས་པ། །དྲི་མེད་ཁམས་ནི་དེ་ཡི་
མངལ་གནས་བཞིན། །ཇི་ལྟར་བུད་མེད་ལུས་ལ་དྲི་བཅས་གོས་གྱོན་
མི་སྡུག་གཟུགས་ལྡན་པ། །ས་བདག་མངལ་ན་གནས་ཀྱང་མགོན་
མེད་ཁང་བར་སྡུག་བསྔལ་མཆོག་མྱོང་ལྟར། །དེ་བཞིན་བདག་རང་
ནང་གནས་མགོན་ཡོད་གྱུར་ཀྱང་མགོན་མེད་བློ་ལྡན་པ། །འགྲོ་བ་
ཉོན་མོངས་དབང་གིས་ཡིད་མ་ཞི་བས་སྡུག་བསྔལ་གཞི་ལ་གནས། །
ཞེས་སོ། ། དགུ་བ། ·ཉོན་མོངས་པ་ནི་གསེར་གྱི་སྐུ་གཟུགས་ལ་
ས་ཡི་འདམ་གྱིས་གཡོགས་པ་དང་འདྲ་ལ། ·རིགས་ཁམས་བདེ་་
གཤེགས་སྙིང་བོ་ནི་གསེར་གྱི་སྐུ་གཟུགས་ལྟ་བུ་སྟེ། ཇི་ལྟར་ནང་གི་
གསེར་ཞུན་གཟུགས་རྒྱས་པ།།ཞི་བ་ཕྱིར་རོལ་ས་ཡི་རང་བཞིན་་་
ཅན༽༑།མཐོང་ནས་དེ་ཤེས་པ་དག་ནང་གི་གསེར། །སྦྱང་ཕྱིར་ཕྱི་རོལ་
སྒྲུབ་པ་སེལ་བྱེད་ལྟར། །རང་བཞིན་འོད་གསལ་དྲི་མ་རྣམས་ཀྱང་
ནི། ། གློ་བུར་བར་ནི་རྣམ་པར་གཟིགས་གྱུར་ནས། །རིན་ཆེན་འབྱུང་
གནས་ལྟ་བུའི་འགྲོ་བ་རྣམས། །སྒྲིབ་པ་དག་ལས་སྦྱོང་མཛད་བྱང་
ཆུབ་མཆོག ། ཇི་ལྟར་དྲི་མེད་གསེར་འབར་ལས་བྱས་ས་ཡི་ནང་དུ་
ཚུད་གྱུར་གཟུགས། །ཞི་དེ་རང་བཞིན་མཁས་པས་རིག་ནས་ས་དག་
སེལ་བར་བྱེད་པ་ལྟར། །དེ་བཞིན་ཀུན་མཁྱེན་དག་པའི་གསེར་འདྲ་
ཆེ་བའི་ཡིད་ནི་མཁྱེན་གྱུར་ནས། ཆོས་འཆད་ཚུལ་གྱིས་བརྡེག་སྤྱད་
---- 377

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བསྒྲིབས་པས་སྒྲུབ་པ་དག་ནི་སེལ་བར་མཛད། །ཅེས་གསལ་བར་
གསུངས་པ་ལྟར་རོ། ། དེ་ནས་ཇི་སྐད་བཤད་པའི་སྒྲིབ་བྱེད་དང་
བསྒྲིབ་བྱའི་དཔེ་དགུ་ཚན་གཉིས་ཀྱི་དོན་བསྡུ་བ་ནི། པདྨ་སྲོག་
ཆགས་བུང་བ་དང་། །སྤུན་པ་དང་ནི་མི་གཙང་ས། །འབྲས་ཤུན་
གོས་ཧྲུལ་བུད་མེད་ཀྱི། །མངལ་དང་ས་ཡི་སྦུབས་ན་ཡང་། །སངས་
རྒྱས་སྦྲང་རྩི་སྙིང་བོ་བཞིན། །གསེར་བཞིན་གཏེར་བཞིན་ལྗོན་པ་
བཞིན། །རིན་ཆེན་སྐུ་དང་འཁོར་ལོ་ཡིས། །བསྒྱུར་བ་བཞིན་དང་
གསེར་གཟུགས་བཞིན། །སེམས་ཅན་ཁམས་ཀྱི་ཉོན་མོངས་སྦུབས། །
མ་འབྲེལ་ཐོག་མ་མེད་པ་ནས། སེམས་ཀྱི་རང་བཞིན་དྲི་མེད་ནི། །
ཐོག་མ་མེད་པ་ཡིན་པར་བརྗོད། ·ཅེས་གསུངས། ·དེ་ལྟར་སྒྲིབ་
བྱེད་ཀྱི་དཔེ་དགུས་མཚོན་པའི་དོན་སྒྲིབ་བྱེད་ཉོན་མོངས་པ་དགུ་བོ་
གང་དག་ཅིག་ཡིན་ཞེ་ན། · ཆགས་དང་སྡང་དང་རྨོངས་དང་་་་་་་
དེའི། །ཀུན་ལྡང་དྲག་དང་ཐག་ཆགས་དང་། ། མཐོང་སྒོམ་ལམ་་་་
སྤངས་མ་དག་དང་། །དག་པའི་ས་ལ་བརྟེན་པ་ཡི། །དྲི་མ་རྣམ་དགུ་
པདྨ་ཡི། །སྦུབས་སོགས་དཔེ་ནི་རབ་བསྟན་ཏེ། །ཉེ་བའི་ཉོན་མོངས་
སྦུབས་ཀྱི་ནི། །དབྱེ་བ་བྱེ་བ་མཐའ་ལས་འདས།༑ཆགས་སོགས་དྲི་མ་
དགུ་བོ་འདི། །མདོར་བསྡུས་ནས་ནི་གོ་རིམ་བཞིན། །པདྨའི་སྦུབས་
་་་་་་ལ་སོགས་པ་ཡི། །དཔེ་དགུ་དག་གིས་ཡང་དག་བསྟན། ། ཞེས་
གསུངས། འདོད་ཆགས་ཀྱི་བག་ལ་ཉལ་དང་། ཞེ་སྡང་གི་བག་ལ་
ཉལ་དང་རྨོངས་པ་མ་རིག་པའི་བག་ལ་ཉལ་དང་། དུག་གསུམ་
གྱིས་ཀུན་ནས་བླངས་པའི་ཀུན་ནས་ལྡང་བ་འདོད་པ་དྲག་པོ་དང་།
མ་རིག་བག་ཆགས་ཀྱི་ས་དང་། མཐོང་སྤང་དང་། སྒོམ་སྤང་
དང་། མ་དག་ས་བདུན་གྱི་དྲི་མ་དང་། དག་པ་ས་གསུམ་ལ་
- 378

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྟེན་པའི་དྲི་མ་དང་དགུའོ། ། དེ་དགུ་ནི་པད་མའི་སྤུབས་ལ་
སོགས་པའི་དཔེ་དགུས་རབ་ཏུ་བསྟན་ཏེ། ཉེ་བའི་ཉོན་མོངས་པ་
སྦུབས་དང་འདྲ་བ་རྣམས་ཀྱི་རབ་ཏུ་དབྱེ་བ་ནི་བྱེ་བ་མཐའ་ལས་་
འདས་ཀྱང་། རིགས་ཁམས་སྒྲིབ་བྱེད་ཀྱི་ཆགས་སོགས་དྲི་མ་དགུ་བོ་
འདི་རྣམས། མདོར་བསྡུས་བྱས་ནས་ནི་གོ་རིམ་ཇི་ལྟ་བ་བཞིན།
མདོ་ལས་པདྨའི་སྦུབས་ལ་སོགས་པའི་དཔེ་དགུ་དག་གིས་ཡང་
པར་བསྟན་ཏོ། ། དེ་ནས་གང་ཟག་གང་དང་གང་གི་རིགས་་་་་་
ཁམས་ནི། དྲི་མ་དགུ་བོ་འདི་དག་ལས་གང་དང་གང་གིས་མ་དག་
ཅེ་ན། དྲི་འདི་དག་གིས་བྱིས་རྣམས་དང༌། །དགྲ་བཅོམ་སློབ་པ་བློ་
ལྡན་རྣམས། །རིམ་བཞིན་བཞི་དང་གཅིག་དང་ནི། །གཉིས་དང་
གཉིས་ཀྱིས་མ་དག་ཉིད། །ཅེས་གསུངས། འགྲེལ་བ་ལས། དགུ་
གང་ཞེ་ན འདི་ལྟ་སྟེ། . འདོད་ཆགས་བག་ལ་ཉལ་གྱི་མཚན་ཉིད་
ཀྱི་ཉོན་མོངས་པ་དང་། ཞེ་སྡང་བག་ལ་ཉལ་གྱི་མཚན་ཉིད་ཀྱི་ཉོན་
མོངས་པ་དང་། གཏི་མུག་བག་ལ་ཉལ་གྱི་མཚན་ཉིད་ཀྱི་ཉོན་་་
མོངས་པ་དང་། འདོད་ཆགས་དང་ཞེ་སྡང་དང་གཏི་མུག་དྲག་པོས་
ཀུན་ནས་ལྡང་བའི་མཚན་ཉིད་དང༌། མ་རིག་བག་ཆགས་ཀྱིས་སས་
བ་སྡུས་པ་དང་། མཐོང་བས་སྤང་བར་བྱ་བ་དང་། སྒོམ་པས་སྤང་
༼བར་བྱ་བ་དང་། མ་དག་པའི་ས་ལ་བརྟེན་པ་དང་། དག་པའི་ས་
ལ་བརྟེན་པའོ། ། ཞེས་དང་། བཅོམ་ལྡན་འདས་ཀྱིས་སེམས་
ཅན་ཐམས་ཅད་ནི་དེ་བཞིན་གཤེགས་པའི་སྙིང་བོ་ཅན་ནོ་ཞེས་བཀའ་
ལ་བ་གང་ཡིན་པ་དེ་ལ། སེམས་ཅན་ཐམས་ཅད་ནི་མདོར་བསྡུ་
རྣམ་པ་བཞི་བརྗོད་དེ། འདི་ལྟ་སྟེ། སོ་སོའི་སྐྱེ་བོ་དང་།
དག་བཅོམ་པ་དང་། སློབ་པ་དང་། བྱང་ཆུབ་སེམས་དཔའོ། །
379

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དེ་ལ་འདི་དག་ཟག་པ་མེད་པའི་དབྱིངས་གོ་རིམ་ཇི་ལྟ་བ་བཞིན་ཉོན་
མོངས་པ་བཞི་དང་། གཅིག་དང་། གཉིས་དང་། གཉིས་ཀྱི་མ་
དག་པར་བསྟན་ཏོ། ། ཞེས་སོ། ། འདོད་པ་བརྟེན་པའི་རྒྱུ་
ཡིན་ཕྱིར། །ཀུན་ནས་ལྡང་བ་མི་གཙང་འདྲ། ། ཞེས་འབྱུང་བས།
དུག་གསུམ་དྲག་པོས་ཀུན་ནས་བསླང་བའི་ཀུན་ལྡང་གཙོ་བོ་ནི།
འདོད་པའི་སྲེད་པ་ཡིན་ནོ། །ཊཱི་ཀ་ལས། དྲག་པོ་ཞེས་སྨོས་པ་ནི།
ངན་འགྲོ་སྐྱེད་བྱེད་ཀྱི་སྲོག་གཅོད་སོགས་ཀུན་ནས་སློང་བའི་ཉོན་
མོངས་ཀྱང་བསྡུས་པའོ། ། ཞེས་དང་། ཉོན་མོངས་པའི་སྒྲིབ་
པའི་མཚན་ཉིད་ནི། ཐར་བ་དང་ཐམས་ཅད་མཁྱེན་པ་གཉིས་སུ་ཕྱེ་
བའི་ཐར་བ་ཐོབ་པ་ལ་སྒྲིབ་པར་བྱེད་པའི་རིགས་སུ་གནས་པ་དང་།
ཤེས་བྱའི་སྒྲིབ་པའི་མཚན་ཉིད་ནི། དེ་ལྟར་གཉིས་སུ་ཕྱེ་བའི་ནང་
ནས་ཐམས་ཅད་མཁྱེན་པ་ཐོབ་པ་ལ་སྒྲིབ་པར་བྱེད་པའི་རིགས་སུ་
གནས་པའོ། ། ཞེས་དང་། ཤེས་བྱའི་སྒྲིབ་པ་ནི། ཡུལ་བདེན་
པར་སྣང་བའི་བདེན་སྣང་འཁྲུལ་བའི་ཆ་དང་། དེ་བསྐྱེད་པར་བྱེད་
པའི་ཉོན་མོངས་པའི་བག་ཆགས་སོ། ། ཞེས་དང་། བར་ཚད་
མེད་ལམ་གྱི་དུས་ན། ངོ་སྐལ་གྱི་སྤང་བྱ་མེད་ཅིང་སྐྱེར་མ་རུང་བའི་
ཆོས་ཅན་ཡིན་ཡང་རྐྱེན་མ་ཚང་བས་ཡིན་གྱི། སོ་སོར་བརྟགས་པའི་
འགོག་པ་ཐོབ་པ་ནི་མ་ཡིན་ནོ། ། ཞེས་དང༌། དེ་ཡང་བདེན་
བཞིའི་ཆོས་ཉིད་ཀྱི་ཡུལ་ཅན་ལྡོག་པས་ཕྱེ་བ་བཞི་རྟོགས་པའི་ཆ་ནས་
རྗེས་བཟོད་བཞི་སྟེ། བཟོད་པ་བརྒྱད་ངོ་བོ་གཅིག་ཉིད་ལྡོག་པ་ཐ་
དད་པའི་ཚུལ་དུ་ཡོད་ལ། ཞེས་དང༌། བདེན་པ་བཞིའི་ཆོས་ཉིད་
རྟོགས་པ་ལ་ལྟོས་ནས་དེའི་ཡུལ་ཅན་རྟོགས་པར་འཇོག་པ་ཡིན་གྱི།
རང་རིག་མངོན་སུམ་དུ་ཁས་ལེན་པ་ནི་མ་ཡིན་ནོ། ། ·ཞེས་དང་།
380

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཉམ་བཞག་ཐུན་གཅིག་གི་བདེན་པ་མངོན་པར་རྟོགས་པ་སྐད་ཅིག་
མ་གཅིག ཤེས་བཟོད་སྐད་ཅིག་མ་བཅུ་དྲུག་གི་བདག་ཉིད་དུ་སྐྱེ་བ་
ཡིན་ནོ། ། ཆོས་བཟོད་སྐྱེ་བའི་རྗེས་སུ་རྗེས་བཟོད་སྐྱེ་བ་སོགས་ནི་
སྐབས་འདིར་ཁས་མི་བླང་ངོ་། ། ཞེས་སོ། ། པད་མ་ལ་སོགས་
པའི་སྒྲིབ་བྱེད་ཀྱི་དཔེ་དགུ་བོ་རྣམས་འདོད་ཆགས་ལ་སོགས་པའི་སྒྲིབ་
བྱེད་དོན་དགུ་ལ་རིམ་པ་བཞིན་དཔེ་དོན་ཆོས་མཐུན་ཇི་ལྟར་སྦྱོར་ཞེ་
ན། ཇི་ལྟར་པདྨ་འདམ་སྐྱེས་དེ། །མདུན་དུ་ཕྱུར་ནི་ཡིད་དགའ་
དང་། །ཕྱི་ནས་དགའ་བ་མེད་འགྱུར་བ། །འདོད་ཆགས་དགའ་བ་དེ་
བཞིན་ནོ། །ཇི་ལྟར་སྲོག་ཆགས་སྦྲང་མ་ནི། །ཤིན་ཏུ་འཁྲུགས་ཏེ་
མདུང་བརྡེག་ལྟར། །དེ་བཞིན་ཞེ་སྡང་སྐྱེ་བ་ན། །སྙིང་ལ་སྡུག་བསྔལ་
སྐྱེད་པར་བྱེད། །ཇི་ལྟར་འབྲས་སོགས་སྙིང་བོ་ནི། །ཕྱི་རོལ་སྤུན་པས་
བསྒྲིབས་པ་ལྟར། །དེ་བཞིན་སྙིང་བོའི་དོན་མཐོང་བ། །མ་རིག་སྒོ་
ངའི་སྦུབས་ཀྱིས་བསྒྲིབས། །ཇི་ལྟར་མི་གཙང་མི་མཐུན་པ། །དེ་་་
བཞིན་ཆགས་དང་བཅས་རྣམས་ཀྱི། །འདོད་པ་བརྟེན་པའི་རྒྱུ་ཡིན་
ཕྱིར། །ཀུན་ནས་ལྡང་བ་མི་གཙང་འདྲ། །ཇི་ལྟར་ནོར་ནི་བསྒྲིབས་
པས་ན། །མི་ཤེས་གཏེར་མི་ཐོབ་པ་ལྟར། །དེ་བཞིན་སྐྱེ་ལ་རང་བྱུང་
ཉིད། །མ་རིག་བག་ཆགས་ས་ཡིས་བསྒྲིབས། །ཇི་ལྟར་མྱུག་སོགས་
རིམ་སྐྱེ་བས། ། ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་
མཐོང་བ་ཡིས། །མཐོང་སྤང་རྣམས་ནི་ཟློག་པར་འགྱུར། །འཕགས་
པའི་ལམ་དང་འབྲེལ་བ་ལས། །འཇིག་ཚོགས་སྙིང་བོ་བཅོམ་རྣམས་
ཀྱི། །བསྒོམ་ལམ་ཡེ་ཤེས་སྤང་བྱ་རྣམས། །གོས་ཧྲུལ་དག་དང་་
མཚུངས་པར་བསྟན། །ས་བདུན་ལ་བརྟེན་དྲི་མ་ནི། །མངལ་སྦུབས་
དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོག་པའི། །ཡེ་
381

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཤེས་རྣམ་པར་སྨིན་པ་བཞིན། །ས་གསུམ་རྗེ་འབྲེལ་དྲི་མ་རྣམས། །ས་
འདམ་གོས་བཞིན་ཤེས་བྱ་སྟེ། །བདག་ཉིད་ཆེན་པོ་རྡོ་རྗེ་ལྟའི། །ཏིང་
ངེ་འཛིན་གྱིས་གཞོམ་བྱ་ཡིན། །དེ་ལྟར་ཆགས་སོགས་དྲི་མ་དགུ །
པདྨ་ལ་སོགས་དག་དང་མཚུངས། །ཞེས་གསུངས། སངས་རྒྱས་ཀྱི་
སྐུ་ལ་སོགས་པ་བསྒྲིབ་བྱའི་དཔེ་དགུས། བསྒྲིབ་བྱ་དོན་དགུ་ཇི་ལྟར་
མཚོན་ཞེ་ན། རང་བཞིན་གསུམ་གྱིས་བསྡུས་ཕྱིར་ཁམས། །སངས་
རྒྱས་སོགས་དང་ཆོས་མཚུངས་སོ། །ཞེས་བྱུང་། རང་བཞིན་རྣམ་
པ་གསུམ་པོ་དེ་གང་ཞེ་ན། འདི་ཡི་རང་བཞིན་ཆོས་སྐུ་དང་། །དེ་
བཞིན་ཉིད་དང་རིགས་ཀྱང་སྟེ། །དེ་ནི་དཔེ་གསུམ་གཅིག་དང་ནི། །
་་་་་་་་ལྔ་རྣམས་ཀྱིས་ནི་ཤེས་པར་བྱ། །ཞེས་བྱུང༌། སངས་རྒྱས་ཀྱི་
གཟུགས་དང་། སྦྲང་རྩི་དང༌། འབྲུའི་སྙིང་བོའི་དཔེ་གསུམ་གྱིས་
ནི། ཁམས་དེ་ཆོས་ཀྱི་སྐུའི་རང་བཞིན་དུ་ཤེས་པར་བྱའོ། །
གསེར་གྱི་དཔེ་གཅིག་གི་ནི། དེ་བཞིན་ཉིད་ཀྱི་རང་བཞིན་ནི་གསེར་
ལྟ་བུའོ་ཞེས་བསྟན་ཏོ། ། གཏེར་དང་། ཤིང་དང་། རིན་པོ་
ཆེའི་སྐུ་དང་། འཁོར་ལོས་བསྒྱུར་བ་དང་། གསེར་གྱི་གཟུགས་ཀྱི་
དཔེ་ལྔས་ནི། སངས་རྒྱས་ཀྱི་སྐུ་གསུམ་བསྐྱེད་པའི་རིགས་ཀྱི་རང་
བཞིན་དུའོ། ། ཞེས་འགྲེལ་བ་ལས་སོ། ། · དེ་ལ་ཆོས་ཀྱི་སྐུ་གང་
ཞེ་ན། ཆོས་སྐུ་རྣམ་གཉིས་ཤེས་བྱས་ཏེ། །ཆོས་དབྱིངས་ཤིན་ཏུ་དྲི་
མེད་དང་། །དེ་ཡི་རྒྱུ་མཐུན་ཟབ་པ་དང༌། །སྣ་ཚོགས་ཚུལ་ནི་སྟོན་
པའོ། ། འཇིག་རྟེན་འདས་ཕྱིར་འཇིག་རྟེན་ན། །འདི་ལ་དཔེ་ནི་
མི་དམིགས་པས། །དེ་བཞིན་གཤེགས་པ་ཉིད་དང་ཁམས། །འདྲ་བ་
ཉིད་དུ་བསྟན་པ་ཡིན། །ཕྲ་མོ་ཟབ་མོའི་ཚུལ་བསྟན་ནི། །སྦྲང་རྩི་རོ་
གཅིག་པ་བཞིན་ཏེ། །རྣམ་པ་སྣ་ཚོགས་ཚུལ་བསྟན་ནི། །སྣ་ཚོགས་
382
སྤུ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྦུབས་སྙིང་བཞིན་ཤེས་བྱ། །ཞེས་གསུངས། རང་བཞིན་གསུམ་ནི་
གོང་དུ། །རྫོགས་སངས་རྒྱས་ནི་འཕྲོ་ཕྱིར་དང་། ། དེ་བཞིན་ཉིད་
དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་
སངས་རྒྱས་སྙིང་བོ་ཅན། །ཞེས་པའི་སྐབས་ནས་བསྟན་པའི་ཆོས་སྐུ་
དང་། དེ་བཞིན་ཉིད་དང༌། རིགས་གསུམ་ཡིན་ནོ། ། བསྒྲིབ་
བྱ་དོན་དགུའི་དང་པོ་ཆོས་ཀྱི་སྐུ་དེ་ལ་རྟོགས་པ་ཡེ་ཤེས་ཆོས་སྐུ་དང་།
བསྟན་པ་གསུང་གི་ཆོས་སྐུ་གཉིས་ཡོད་དོ། དེ་ཡང་ཆོས་ཀྱི་་་
དབྱིངས་ཤིན་ཏུ་དྲི་མ་མེད་པ་ཡེ་ཤེས་ཆོས་སྐུ་དང་། དེ་ཡི་རྒྱུ་མཐུན་
ལས་བྱུང་བའི་གསུང་གི་ཆོས་སྐུའོ། ། ཕྱི་མ་འདི་ལ་ཡང་གཉིས་ཏེ།
ངེས་དོན་ཟབ་མོ་སྟོང་བ་ཉིད་གཙོ་བོར་སྟོན་པ་དང་། རྒྱ་ཆེ་བ་ཀུན་
རྫོབ་སྣ་ཚོགས་པའི་ཚུལ་སྟོན་པའོ། ། དང་པོ་རང་ལ་བརྟེན་ནས་
འབྱུང་འགྱུར་གྱི་ཡེ་ཤེས་ཆོས་སྐུ་ནི། འཇིག་རྟེན་ལས་འདས་པ་
མཐར་ཐུག་པ་ཡིན་པའི་ཕྱིར་ན། འཇིག་རྟེན་ན་འདི་ལ་དཔེ་ནི་མི་
དམིགས་པས། སངས་རྒྱས་དཔེར་བྱས་ཏེ། དེ་བཞིན་གཤེགས་
པ་ཉིད་དང་། རང་ལ་བརྟེན་ནས་ཡེ་ཤེས་ཆོས་སྐུ་འབྱུང་རུང་གི་
རིགས་ཁམས་གཉིས་འདྲ་བ་ཉིད་དུ་བསྟན་པ་ཡིན་ནོ། ། གཉིས་
པ། རང་ལ་བརྟེན་ནས་ཕྲ་མོ་ཟབ་མོའི་ཚུལ་སྟོན་པའི་ངེས་དོན་གྱི་
གསུང་རབ་འབྱུང་རུང་གི་རིགས་ཁམས་ནི། སྦྲང་རྩི་ལྟ་བུ་སྟེ།
སྟོང་གཞི་ཆོས་ཅན་རྣམས་ཀྱི་ངོ་བོ་མི་འདྲ་ཡང་། ཆོས་ཐམས་ཅད་
ཀྱི་སྟེང་གི་སྟོང་ཉིད་ནི་སྦྲང་རྩི་རོ་གཅིག་པ་ལྟར་དགག་བྱ་བཅད་ཙམ་
དུ་རོ་གཅིག་པ་ཡིན་པའི་ཕྱིར། གསུམ་པ། རང་གི་རྒྱུ་མཐུན་ལས་
དྲང་དོན་གྱི་གསུང་རབ་འབྱུང་རུང་གི་རིགས་ཁམས་ནི། སྤུན་པ་སྣ་
ཚོགས་ཀྱི་སྦུབས་ན་གནས་པའི་འབྲུ་ཡི་སྙིང་བོ་ལྟ་བུ་སྟེ། སྤུན་པ་སྣ་
383
སྤུ་

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཚོགས་པ་ཡོད་པ་བཞིན་དུ་དེ་དག་ན་གནས་པའི་འབྲུ་ཡི་སྙིང་བོའང་
སྣ་ཚོགས་པ་ཡིན་པའི་ཕྱིར། བཞི་བ་སེམས་ཀྱི་དེ་བཞིན་ཉིད་ནི།
རང་བཞིན་འགྱུར་པ་མེད་པ་དང་། དགེ་དང་རྣམ་པར་དག་པའི་
ཕྱིར། །དེ་བཞིན་ཉིད་འདི་གསེར་གྱི་ནི། །གཟུགས་དང་མཚུངས
པར་བརྗོད་པ་ཡིན། ། ཞེས་གསུངས། དེ་ཡི་རང་བཞིན་ནི་ནམ་
ཡང་འགྱུར་བ་མེད་པ་དང་། རང་བཞིན་དགེ་བ་དང་རྣམ་པར་
དག་པ་ཡིན་པའི་ཕྱིར་ན། སེམས་ཀྱི་དེ་བཞིན་ཉིད་ནི། དཔེར་ན།
གསེར་གྱི་གཟུགས་དང་མཚུངས་པར་བརྗོད་པ་ཡིན་ནོ། ། ལྔ་བ་
རང་བཞིན་གནས་རིགས་དང་། དྲུག་པ་རྒྱས་འགྱུར་གྱི་རིགས་་་་
གཉིས་ནི། གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་
གཉིས་ཤེས་བྱས་ཏེ། །ཐོག་མེད་རང་བཞིན་གནས་པ་དང་། །ཡང་
དག་བླང་བ་མཆོག་ཉིད་དོ། ། ཞེས་གསུངས། དེ་ཡང་དཔེར་ན།
དང་པོ་ཉིད་ནས་ཡོད་པའི་གཏེར་དང་། གསར་དུ་སྐྱེ་བའི་འབྲས་
བུའི་ཤིང་བཞིན་དུ། སངས་རྒྱས་ཀྱི་རིགས་དེ་ལ་དབྱེ་བ་རྣམ་པ་
གཉིས་སུ་ཤེས་པར་བྱ་སྟེ། ཐོག་མ་མེད་པ་ནས་སེམས་ཀྱི་རང་་་་
བཞིན་ལ་གནས་པའི་རང་བཞིནན་གནས་རིགས་དང་། སེམས་་
སྟེང་གི་འཚང་རྒྱ་རུང་གི་ནུས་པ་ཐོས་བསམ་སོགས་དང་། སྔོན་གྱི་
བག་ཆགས་སོགས་རྐྱེན་གྱིས་ཡང་དག་པར་བླངས་པ་ལས་བྱུང་བའི་
རྒྱས་འགྱུར་གྱི་རིགས་གཉིས་སོ། ། བསྒྲིབ་བྱའི་དོན་ལྷག་མ་བདུན་
པ། བརྒྱད་པ། དགུ་བ་གསུམ་ནི། རིགས་འདི་གཉིས་ལས་
སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་བོའི་སྐུ་ནི་
དང་བོ་སྟེ། །གཉིས་པ་ཡིས་ནི་ཕྱི་མ་གཉིས། །ངོ་བོ་ཉིད་སྐུ་མཛེས་པ་
ནི། །རིན་ཆེན་སྐུ་འདྲར་ཤེས་བྱ་སྟེ། །རང་བཞིན་གྱིས་ནི་བྱས་མིན་
384
སྤུ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་། །ཡོན་ཏན་རིན་ཆེན་གསེར་ཡིན་ཕྱིར། །ཆོས་ཆེན་རྒྱལ་སྲིད་ཆེ་
ལྡན་ཕྱིར། །རྫོགས་ལོངས་འཁོར་ལོས་སྒྱུར་བཞིན་ནོ། །གཟུགས་་་
བརྙན་གྱི་ནི་རང་བཞིན་ཕྱིར། །སྤྲུལ་བ་གསེར་གྱི་གཟུགས་ལྟ་བུ། །
ཞེས་གསུངས། རང་བཞིན་གནས་རིགས་དང་། རྒྱས་འགྱུར་གྱི་
རིགས་འདི་གཉིས་ལ་བརྟེན་ནས་སངས་རྒྱས་ཀྱི་སྐུ་གསུམ་ཐོབ་པར་
འདོད་པ་ཡིན་ཏེ། རིགས་དང་བོ་རང་བཞིན་གནས་རིགས་ཡོངས་
སུ་གྱུར་བ་ལས་སྐུ་དང་བོ་ཆོས་སྐུ་འདུས་མ་བྱས་ཐོབ་པ་གང་ཞིག
རིགས་གཉིས་པ་རྒྱས་འགྱུར་རིགས་ཀྱི་ནུས་པ་སད་པ་ལས། སྐུ་ཕྱི་
མ་ལོངས་སྐུ་དང་སྤྲུལ་སྐུ་གཉིས་ཐོབ་པའི་ཕྱིར། ངོ་བོ་ཉི་སྐུ་མཛེས་
པ་ནི། དཔེར་ན། རིན་པོ་ཆེའི་སྐུ་དང་འདྲ་བར་ཤེས་པར་བྱ་སྟེ།
རང་བཞིན་གྱིས་ནི་གྲུབ་པ་ཡིན་པས་གསར་དུ་རྒྱུ་རྐྱེན་གྱིས་བྱས་པ་མ་
ཡིན་པའི་ཕྱིར་དང་། སྟོབས་དང་མི་འཇིགས་པ་ལ་སོགས་པ་ཡོན་
ཏན་རིན་པོ་ཆེའི་གཏེར་ལྟ་བུ་ཡིན་པའི་ཕྱིར་རོ། ། ཆོས་ཀྱི་རྒྱལ་
སྲིད་ཆེན་པོ་དང་ལྡན་པའི་ཕྱིར་ན། ཆོས་ཀྱི་རྒྱལ་སྲིད་ཆེན་པོ་ལ་
རྫོགས་པར་ལོངས་སྤྱོད་པའི་སྐུ་ནི། དཔེར་ན། འཁོར་ལོས་་་་
་བསྒྱུར་བའི་རྒྱལ་བོ་བཞིན་ནོ། ། སྤྲུལ་གཞི་ལོངས་སྤྱོད་རྫོགས་པའི་
སྐུའི་སྣང་བརྙན་ཡིན་པའི་ཕྱིར་ན། སྤྲུལ་བའི་སྐུ་ནི། དཔེར་ན།
གསེར་གྱི་དེ་བཞིན་གཤེགས་པའི་གཟུགས་བརྙན་བྱས་པ་ལྟ་བུའོ། །
《ཊཱི་ཀ་ལས། ཡེ་ཤེས་ཀྱི་ཚོགས་གོམས་པའི་ལག་རྗེས་ལ་དེ་བཞིན་
ཉིད་དྲི་མས་དག་པའི་དག་པ་གཉིས་ལྡན་གྱི་ཆོས་སྐུ་དང་། ཇི་ལྟ་བ་
མཁྱེན་པའི་ཡེ་ཤེས་འབྱུང་ལ། བསོད་ནམས་ཀྱི་ཚོགས་གོམས་པའི་
ཁག་རྗེས་ལ་གཟུགས་ཀྱི་སྐུ་རྣམ་པ་གཉིས་དང་། ཇི་སྙེད་པ་མཁྱེན་
པའི་ཡེ་ཤེས་འབྱུང་ངོ་། ། སངས་རྒྱས་ཀྱི་ཐུགས་རྒྱུད་ཀྱི་ཡེ་ཤེས་
385

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཉིད་མཚན་དང་དཔེ་བྱད་ཀྱིས་སྤྲས་པའི་གཟུགས་ཀྱི་སྐུར་སྣང་བ་ཡིན་
གྱི་རྡུལ་ཕྲ་རབ་བསགས་པ་ལ་སོགས་པའི་བམ་པོའི་ལུས་ཅུང་ཟད་
ཀྱང་མེད་པར་ཤེས་པར་བྱའོ། ། ཞེས་དང་། འགྲེལ་བ་ལས།
དེ་ལྟར་གཏེར་དང་། ལྗོན་ཤིང་དང་། རིན་པོ་ཆེའི་སྐུ་དང་།
འཁོར་ལོས་བསྐྱུར་བ་དང་། གསེར་གྱི་གཟུགས་ཏེ། དཔེ་ལྷག་མ་
ལྔ་བོ་འདི་དག་གིས་ནི་སངས་རྒྱས་ཀྱི་སྐུ་རྣམ་པ་གསུམ་བསྐྱེད་པའི་
རིགས་ཡོད་པའི་དབང་དུ་བྱས་ཏེ། དེ་བཞིན་གཤེགས་པའི་ཁམས་
སེམས་ཅན་འདི་དག་ཐམས་ཅད་ཀྱི་སྙིང་བོར་བསྟན་པ་ཡིན་ནོ། །
དེ་བཞིན་གཤེགས་པ་ཉིད་ནི་སངས་རྒྱས་ཀྱིས་སྐུ་རྣམ་པ་གསུམ་གྱིས་
རབ་ཏུ་ཕྱེ་བ་ཡིན་ཏེ། དེས་ན་དེ་བཞིན་གཤེགས་པའི་ཁམས་ནི་
ཐོབ་པར་བྱེད་པའི་རྒྱུ་ཡིན་པས། ཁམས་ཀྱི་དོན་ནི་འདིར་རྒྱུ་ཡིན་
པའི་དོན་ཏོ། ། ཞེས་སོ། ། ཊཱི་ཀ་ལས། སངས་རྒྱས་ཀྱི་སྐུ་
རྣམ་པ་གསུམ་བསྐྱེད་པའི་རིགས་ཡོད་པའི་དབང་དུ་བྱས་ཏེ། དྷཱ་
ཏུའི་སྐྲ་རྒྱུ་དང་། དབྱིངས་དང་། ཁམས་སོགས་ལ་འཇུག་པས།
དེ་བཞིན་གཤེགས་པའི་ཁམས་རྒྱུའི་དོན་དུ་བྱས་ནས་སེམས་ཅན་འདི་
དག་ཐམས་ཅད་དེ་བཞིན་གཤེགས་པའི་སྙིང་བོ་ཅན་དུ་བསྟན་པ་ཡིན་
ནོ། ། དེ་བཞིན་གཤེགས་པ་ཉིད་ནི་སངས་རྒྱས་ཀྱི་སྐུ་རྣམ་པ་་་
གསུམ་གྱིས་རབ་ཏུ་ཕྱེ་བ་ཡིན་ཏེ། དེས་ན་དེ་བཞིན་གཤེགས་པའི་
ཁམས་རིགས་རྣམ་པ་གཉིས་ནི་སྐུ་གསུམ་པོ་དེ་ཐོབ་པའི་རྒྱུ་ཡིན་པས།
འདིར་ཁམས་་དོན་ནི་རྒྱུའི་དོན་ནོ། ། ཞེས་སོ། ། དེས་ན་་་་
འདིར་བཤད་པའི་རིགས་ཁམས་ལ་འདུས་བྱས་དང་འདུས་མ་བྱས་
གཉིས་ཡོད་དེ། གཏེར་དང་འབྲས་བུ་ཤིང་བཞིན་དུ། །ཞེས་རང་
བཞིན་དུ་གནས་པའི་རིགས་དང་། ཡང་དག་པར་བླངས་པ་ལས་
----- 386

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱུང་བའི་རྒྱས་འགྱུར་གྱི་རིགས་གཉིས་ཡོད་པར་གསུངས་ཤིང་། དེ་
གཉིས་ལས་ཀྱང་ཕྱི་མ་མཆོག་ཡིན་པར་གསུངས་པའི་ཕྱིར། བསྒྲིབ་
བྱ་དོན་དགུ་ནི། རང་ལས་རྟོགས་པ་ཡེ་ཤེས་ཆོས་སྐུ་འབྱུང་བ་དང་
རྗེས་སུ་མཐུན་པའི་ཁམས་དང༌། ངེས་དོན་དོན་དམ་བདེན་པ་སྟོན་
པའི་བསྟན་པ་ཆོས་སྐུ་འབྱུང་རུང་གི་ཁམས་དང་། དྲང་དོན་ཀུན་
རྫོབ་བདེན་པ་སྟོན་པའི་བསྟན་པ་ཆོས་སྐུ་འབྱུང་རུང་གི་ཁམས་དང་།
སེམས་ཀྱི་དེ་བཞིན་ཉིད་དང་། རང་བཞིན་གནས་རིགས་དང་།
རྒྱས་འགྱུར་གྱི་རིགས་དང་། ཆོས་སྐུར་འགྱུར་རུང་གི་ཁམས་དང་།
ལོངས་སྐུ་ཐོབ་པ་དང་རྗེས་སུ་མཐུན་པའི་ཁམས་དང་། སྤྲུལ་སྐུ་
ཐོབ་པ་དང་རྗེས་སུ་མཐུན་པའི་ཁམས་དང་དགུའོ། ། གཟུངས་
གཞུག་གི་རིང་བསྲེལ་བཞི་ལས། གཟུངས་ཆེན་སྡེ་ལྔ་སོགས་རྒྱལ་
བའི་གསུང་རབ་རྣམས་ལ་ཆོས་སྐུའི་རིང་བསྲེལ་དུ་གསུངས་པའི་རྒྱུ་
མཚན་ཡང་འདི་ཡིན་པར་མངོན་ནོ། ། དེ་ལྟར་ན་བདེ་ཟར་་
གཤེགས་པའི་སྙིང་བོ་དེ་གང་ཟག་གང་གིས་རྟོགས་ཞེ་ན། རང་བྱུང་
རྣམས་ཀྱི་དོན་དམ་དེ། །དད་པ་ཉིད་ཀྱིས་རྟོགས་བྱ་ཡིན། །ཉི་མའི་
དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མིན། །
ཞེས་གསུངས། འགྲེལ་བ་ལས། མདོར་བསྡུ་ན། གང་ཟག་བཞི་
བོ་འདི་ནི་དེ་བཞིན་གཤེགས་པའི་སྙིང་བོ་མཐོང་བ་ལ་མིག་དང་མི་
ལྡན་པར་རྣམ་པར་བཞག་པ་ཡིན་ཏེ། བཞི་གང་ཞེ་ན། འདི་ལྟ་སྟེ།
སོ་སོའི་སྐྱེ་བོ་དང་། ·ཉན་ཐོས་དང་། རང་སངས་རྒྱས་དང་།
ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སྟེ། ཞེས་
གསུངས་པ་ལྟར། སོ་སོ་སྐྱེ་བོ་ཁ་ཅིག་བདག་ཏུ་ལྟ་བ་ལ་མངོན་པར་
ཞེན་པ་དང་། ཉན་ཐོས་དང་རང་སངས་རྒྱས་དག་ནི་གཙང་བདེ་
387

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
རྟག་བདག་གི་ཕར་ཕྱིན་བཞི་ལས་ཕྱིན་ཅི་ལོག་པ་སྟེ། མི་རྟག་སྡུག་
བསྔལ་སོགས་སུ་སྒོམ་པ་ལ། མངོན་པར་དགའ་བ་དང་། ཐེག་པ་
གསར་དུ་ཞུགས་པའི་བྱང་ཆུབ་སེམས་དཔའ་ནི། སྟོང་བ་ཉིད་ལས་
སེམས་རྣམ་པར་གཡེང་བས་ན། རང་བྱུང་སངས་རྒྱས་རྣམས་ཀྱི་
སྙིང་བོ་དོན་དམ་པ་དེ། གང་ཟག་བཞི་བོ་དེ་ཡིས་དད་པ་ཙམ་ཉིད་
ཀྱིས་རྟོགས་པར་བྱ་བ་ཡིན་གྱི། རིགས་པ་ཡང་དག་པའི་ཆོས་ཀྱི་
རྗེས་སུ་འབྲང་སྟེ། རྟོགས་པར་བྱ་བ་མ་ཡིན་ནོ། ། དཔེར་ན།
ཉི་མའི་དཀྱིལ་འཁོར་ནི་འོད་འབར་བ་ཡིན་ཡང་། མིག་མེད་པ་
རྣམས་ཀྱིས་མཐོང་བར་མི་འགྱུར་བ་བཞིན་ནོ། ། གང་ཟག་བཞིས་
མ་རྟོགས་པའི་བདེ་གཤེགས་སྙིང་བོ་དེ་ཇི་ལྟ་བུ་ཞིག་ཡིན་ཞེ་ན།
འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །
ཡང་དག་ཉིད་ལ་ཡང་དག་ལྟ། །ཡང་དག་མཐོང་ནས་རྣམ་པར་་་
གྲོལ། །རྣམ་དབྱེར་བཅས་པའི་མཚན་ཉིད་ཅན། །གློ་བུར་དག་གིས་
ཁམས་སྟོང་གི ། རྣམ་དབྱེར་མེད་པའི་མཚན་ཉིད་ཅན། །བླ་མེད་
ཆོས་ཀྱིས་སྟོང་མ་ཡིན། །ཞེས་གསུངས། འགྲེལ་བ་ལས། འདིས་
ཅི་བསྟན་ཞེ་ན། གང་གི་ཕྱིར་རང་བཞིན་གྱིས་ཡོངས་སུ་དག་པ་དེ་
བཞིན་གཤེགས་པའི་ཁམས་འདི་ལ་བསལ་བར་བྱ་བ་ཀུན་ནས་ཉོན་
མོངས་པའི་རྒྱུ་མཚན་ནི་འགའ་ཡང་མེད་ལ། གློ་བུར་གྱི་དྲི་མ་དང་
བྲལ་བ་ནི་འདིའི་རང་བཞིན་ཡིན་པའི་ཕྱིར་རོ། །འདི་ལ་རྣམ་པར་
བྱང་བའི་རྒྱུ་མཚན་ཅན་བཞག་པར་བྱ་བ་ཡང་ཅུང་ཟད་ཀྱང་ཡོད་པ་
མ་ཡིན་ཏེ། རྣམ་པར་དབྱེ་བ་མེད་པའི་ཆོས་དག་གི་ཆོས་ཉིད་ནི་
རང་བཞིན་ཡིན་པའི་ཕྱིར་རོ། ། དེས་ན་དེ་བཞིན་གཤེགས་པའི་
སྙིང་བོ་ནི། རྣམ་པར་དབྱེ་བ་ཡོད་པ། བྲལ་ཤེས་པ། ཉོན་
388

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མོངས་པའི་སྦུབས་ཐམས་ཅད་ཀྱིས་ནི་སྟོང་བ་ཡིན་ལ། རྣམ་པར་
དབྱེ་བ་མེད་པ། བྲལ་མི་ཤེས་པ། བསམ་གྱིས་མི་ཁྱབ་པའི་སངས་
རྒྱས་ཀྱི་ཆོས་གང་གཱའི་ཀླུང་གི་བྱེ་མ་ལས་འདས་པས་ནི་མི་སྟོང་ངོ་ཞེས་
གསུངས་སོ། ། དེ་ལྟར་ན་གང་ཞིག་གང་ན་མེད་པ་དེ་ནི་དེས་སྟོང་
ངོ་ཞེས་ཡང་དག་པར་རྗེས་སུ་མཐོང་ལ། གང་ཞིག་ལྷག་པར་གྱུར་
པ་དེ་ནི་དེ་ལ་རྟག་པར་ཡོད་དོ་ཞེས་ཡང་དག་པ་ཇི་ལྟ་བ་བཞིན་དུ་
ཤེས་སོ། ། ཚིགས་སུ་བཅད་པ་འདི་གཉིས་ཀྱིས་ནི་སྒྲོ་འདོགས་པ་
དང་སྐུར་བ་འདེབས་པའི་མཐའ་དང་བྲལ་བའི་ཕྱིར། ཕྱིན་ཅི་མ་
ལོག་པ་སྟོང་བ་ཉིད་ཀྱི་མཚན་ཉིད་བསྟན་ཏོ། ། ཞེས་པ་ནས།
དེ་སྐད་དུ། སྤྲིན་མཐོང་མཁའ་ལ་ཉི་བཞིན་འདིར་ཁྱོད་ཕྱོགས་་་
གཅིག་བློ་གྲོས་ཅན། །བློ་མིག་དག་པའི་འཕགས་རྣམས་ཀྱིས་ཀྱང་
ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་ཆོས་སྐུ་གང་
དག་བློ་གྲོས་མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་
ཁྱབ་པ་དེ་དག་ཀུན་ཀྱང་མཐོང་། །ཞེས་གསུངས་སོ། ། ཞེས་་་་
སོ། ། ཁམས་རང་བཞིན་གྱིས་དག་པ་འདི་ལ་གསར་དུ་བསལ་
བར་བྱ་བའི་ཉོན་མོངས་པ་དང་བདག་འཛིན་རང་བཞིན་གྱིས་གྲུབ་པ་
ཅི་ཡང་མེད་དེ། བདག་འཛིན་གཉིས་དང་ཉོན་མོངས་པ་རང་་་
བཞིན་གྱིས་གྲུབ་པ་དང་བོ་ཉིད་ནས་ཡོད་མ་མྱོང་བའི་ཕྱིར། རིགས་
ཁམས་འདི་ལ་སྔར་རང་སྟེང་དུ་མེད་པའི་བདག་གཉིས་ཀྱིས་སྟོང་བ་
གསར་དུ་བཞག་པར་བྱ་བ་ཅུང་ཟད་ཀྱང་མེད་དེ། གང་ཟག་དང་
ཆོས་ཀྱི་བདག་གཉིས་ཀྱིས་དབེན་པ་ནི་ཁམས་ཀྱི་གདོད་མའི་རང་
བཞིན་ཡིན་པའི་ཕྱིར། བདག་གཉིས་ཀྱིས་དབེན་པའི་ཡང་དག་
པའི་སྟོང་བ་ཉིད་དེ་ལ། ཇི་ལྟར་སྟོང་བ་དེ་ལྟར་ཡང་དག་པར་རྗེས་
389

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
སུ་ལྟ་སྟེ། ཡང་དག་པའི་དོན་མངོན་སུམ་དུ་མཐོང་ནས་གོམས་པར་
བྱས་ན་འཁོར་བ་དང་སྒྲིབ་གཉིས་ལས་རྣམ་པར་གྲོལ་བའི་ཕྱིར་རོ། །
རིགས་ཁམས་འདི་ནི་ཉོན་མོངས་པ་སོགས་དང་ཕན་ཚུན་རྣམ་པར་
དབྱེར་རུང་བ་དང་བཅས་པའི་མཚན་ཉིད་ཡིན་པས། ཉོན་མོངས་
པ་སོགས་སྒྲིབ་པ་གློ་བུར་བ་དག་གིས་སྟོང་གི ཁམས་བདེ་བར་
གཤེགས་པའི་སྙིང་བོ་སྟེང་གི་རིགས་ཁམས་དང་རྣམ་པར་དབྱེར་མེད་
པའི་མཚན་ཉིད་ཅན་བླ་མེད་སངས་རྒྱས་ཀྱི་ཡོན་ཏན་འབྱུང་རུང་གི་
ཆོས་ཉིད་ཀྱིས་ནི་སྟོང་བ་མིན་ཏེ། དང་བོ་ནས་སེམས་ཀྱི་ཆོས་ཉིད་
ནི་སེམས་དང་རང་བཞིན་གཅིག་ཏུ་ཡོད་པས་དེ་གཉིས་ངོ་བོ་ཐ་དད་
དུ་འབྲལ་མི་རུང་བའི་ཕྱིར། དེ་ནས་ཚིགས་སུ་བཅད་པ་གཉིས་
གསུངས་ཏེ། དང་བོས་དྲིས་པ་དང་། གཉིས་པས་ལན་བསྟན་
ཏོ། ། དང་བོ་ནི། སྤྲིན་དང་རྨི་ལམ་རྒྱུ་བཞིན་དེ་དང་དེར། །
ཤེས་བྱ་ཐམས་ཅད་རྣམ་ཀུན་སྟོང་བ་ཞེས། །གསུངས་ནས་ཡང་་་་་
འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་བོ་ཡོད་ཅེས་ཅི་
སྟེ་གསུངས། །ཞེས་བྱུང་། སྤྲིན་དང་རྨི་ལམ་དང་སྒྱུ་མ་བཞིན་དུ་
འཁོར་ལོ་བར་བ་ཤེར་ཕྱིན་གྱི་མདོ་རྒྱས་འབྲིང་བསྡུས་པ་དེ་དང་དེ་
ལས། ཉོན་མོངས་པ་དང་། ལས་དང་། རྣམ་སྨིན་ལ་སོགས་པ་
ཤེས་བྱ་ཐམས་ཅད་རྣམ་པ་ཀུན་ཏུ་བདེན་གྲུབ་ཀྱིས་སྟོང་བར་གསུངས་
ནས། ཡང་འཁོར་ལོ་ཐ་མ་དེ་བཞིན་གཤེགས་པའི་སྙིང་བོའི་མདོ་
འདིར་རྒྱལ་བ་རྣམས་ཀྱིས། སེམས་ཅན་ལ་སེམས་བདེན་པའི་རང་
བཞིན་གྱིས་སྟོང་བའི་སངས་རྒྱས་ཀྱི་སྙིང་བོ་ཡོད་ཅེས་ཅི་སྟེ་གསུངས་
སྟེ། ཆོས་ཐམས་ཅད་བདེན་པའི་རང་བཞིན་གྱིས་རྣམ་པར་དག་
པར་སྔར་བསྟན་ཟིན་པས། སླར་ཡང་སེམས་བདེན་པའི་རང་
390

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཞིན་གྱིས་རྣམ་པར་དག་པར་བསྟན་པ་ལ་དགོས་པ་མེད་ཅིང་ཟློས་
པའི་སྐྱོན་དུ་ཡང་འགྱུར་བའི་ཕྱིར། གཉིས་པ་ལན་ནི། སེམས་
ཞུམ་སེམས་ཅན་དམན་ལ་བརྙས་པ་དང༌། །ཡང་དག་མི་འཛིན་ཡང་
དག་ཆོས་ལ་སྐུར། །བདག་ཅག་ལྷག་པའི་སྐྱོན་ལྔ་གང་དག་ལ། །ཡོད་
པ་དེ་དག་དེ་སྤོང་དོན་དུ་གསུངས། །ཞེས་བྱུང༌། ཚིགས་སུ་བཅད་
པ་གཉིས་པོ་འདིའི་དོན་ནི། ཚིགས་སུ་བཅད་པ་བཅུ་ཡིས་བཤད་དེ།
ཡང་དག་མཐའ་ནི་འདུས་བྱས་ཀྱིས། །རྣམ་པ་ཐམས་ཅད་དབེན་པ་
སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་སོགས་པ་བཞིན་
དུ་བརྗོད། །ཉོན་མོངས་སྤྲིན་འདྲ་བྱ་བ་ཡིན། །ལས་ནི་རྨི་ལམ་ལོངས་
སྤྱོད་བཞིན། །ཉོན་མོངས་ལས་ཀྱི་རྣམ་པར་སྨིན། །ཕུང་བོ་སྒྱུ་མ་སྤྲུལ་
བ་བཞིན། །སྔར་ན་དེ་ལྟར་རྣམ་བཞག་ནས། །སླར་ཡང་བླ་མའི་རྒྱུད་
འདིར་ནི། །ཉེས་པ་ལྔ་དག་སྤང་བའི་ཕྱིར། ཁམས་ཡོད་ཉིད་ཅེས་
བསྟན་པ་ཡིན། །འདི་ལྟར་དེ་ནི་མ་ཐོས་པས། །བདག་ལ་བརྙས་པའི་
ཉེས་པ་ཡིས།།སེམས་ནི་ཞུམ་པ་འགའ་ཞིག་ལ། །བྱང་ནུབ་སེམས་ནི་
སྐྱེ་མི་འགྱུར། །གང་ལ་བྱང་ཆུབ་སེམས་སྐྱེས་པས། །བདག་ནི་མཆོག་
ཅེས་རློམ་པ་ན། །བྱང་ཆུབ་སེམས་མ་སྐྱེ་བ་དག ། དམན་པའི་འདུ་
ཤེས་རབ་ཏུ་འཇུག །དེ་ལྟར་སེམས་པ་དེ་ལ་ནི། །ཡང་དག་ཤེས་པ་
མི་སྐྱེ་བ། །དེས་ན་ཡང་དག་མི་འཛིན་ཅིང༌། །ཡང་དག་དོན་ནི་རིག་
མི་འགྱུར། །བཅོས་མ་གློ་བུར་བ་ཉིད་ཕྱིར། །སེམས་ཅན་སྐྱོན་དེ་ཡང་
དག་མིན། །ཡང་དག་ཉེས་དེ་བདག་མེད་པ། །ཡོན་ཏན་རང་བཞིན་
དག་པ་ཡིན། །ཡང་དག་མིན་པའི་ཉེས་འཛིན་ཅིང་། །ཡང་དག་ཡོན་
ཏན་སྐུར་འདེབས་པ། ། བློ་ལྡན་བདག་དང་སེམས་ཅན་ནི། །
མཚུངས་མཐོང་བྱམས་པ་ཐོབ་མི་འགྱུར། །འདི་ལྟར་དེ་ནི་ཐོས་པ་
391

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ལས། །སྤྲོ་དང་སྟོན་པ་བཞིན་གུས་དང་། །ཤེས་རབ་ཡེ་ཤེས་བྱམས་
ཆེན་སྐྱེས། །ཆོས་ལྔ་སྐྱེ་ཕྱིར་དེ་ལས་ནི། ཁ་ན་མ་ཐོ་མེད་མཚུངས་
ལྟར། །སྐྱོན་མེད་ཡོན་ཏན་ལྡན་པ་དང་། །བདག་དང་སེམས་ཅན་
མཚུངས་བྱས་ཏེ། །སངས་རྒྱས་ཉིད་ནི་མྱུར་དུ་འཐོབ། ཅེས་་་་་་་
གསུངས་ལ། དེ་ལྟར་གསུངས་པའི་དཔེ་གསུམ་དོན་གང་དང་ཆོས་
མཐུན་པ་དང་། སྐྱོན་ལྔ་བོ་དེ་དག་གང་ཟག་གང་དང་གང་ལ་ཡོད་
པའི་ཚུལ་ནི། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་
ཆོས་ཉིད་ཡང་དག་པའི་མཐའ་ནི། ཀུན་ནས་ཉོན་མོངས་པ་ལ་
སོགས་པའི་འདུས་བྱས་ཀྱི་ཆོས་རྣམས་ཀྱིས་རྣམ་པ་ཐམས་ཅད་དུ་
དབེན་པ་སྟེ། ཤེར་ཕྱིན་གྱི་མདོ་ལས། ཆོས་ཐམས་ཅད་གཟོད་མ་
ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་
པར་གསུངས་པའི་ཕྱིར། དེ་ཡང་ཉོན་མོངས་པ་རྣམས་ནི་སྤྲིན་དང་
འདྲ་སྟེ། ཉོན་མོངས་པ་རྣམས་ནི་སེམས་་ལ་གློ་བུར་དུ་བྱུང་བ་ཡིན་
པས།. དཔེར་ན། སྤྲིན་ནམ་མཁའ་གློ་བུར་དུ་བྱུང་བ་ལྟ་བུའོ། །
ལས་ནི་རྨི་ལམ་དང་འདྲ་སྟེ། ལས་དགེ་སྡིག་གི་རྣམ་སྨིན་ལ་ཇི་ལྟར་
ལོངས་སྤྱད་པ་ལྟར་བདེན་པར་མ་གྲུབ་པས། དཔེར་ན་རྨི་ལམ་གྱི་
གནས་སྐབས་སུ་བདེ་སྡུག་ལ་ལོངས་སྤྱད་པ་བཞིན་ནོ། ། ལས་
ཉོན་གྱི་རྣམ་སྨིན་ཉེར་ལེན་གྱི་ཕུང་བོ་སོགས་ནི། སྒྱུ་མ་སྤྲུལ་བ་དང་
འདྲ་སྟེ། ལས་ཉོན་གྱི་འབྲས་བུ་རྣམ་སྨིན་དཀར་ནག་སོགས་ནི།
ཡིད་དུ་འོང་བ་དང་མི་འོང་བར་སྣང་བ་དེ་ལྟར་བདེན་པར་མེད་པས།
དཔེར་ན་སྒྱུ་མ་མཁན་གྱིས་སྤྲུལ་བའི་གཟུགས་ཡིད་དུ་འོང་བ་དང་མི་
འོང་བ་བཞིན་ནོ། ། དེ་བཞིན་གཤེགས་པའི་སྙིང་བོའི་མདོ་ལས་
ཉེས་པ་ལྔ་སྤང་བའི་ཕྱིར་དུ་སེམས་ཅན་ཐམས་ཅད་ལ་ཁམས་བདེ་-
392

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བར་གཤེགས་པའི་སྙིང་བོ་ཡོད་ཅེས་བསྟན་པ་ཡིན་པས། དེ་བཞིན་
གཤེགས་པའི་སྙིང་བོའི་མདོ་སོགས་ཤེར་ཕྱིན་གྱི་མདོ་སྡེ་རིན་པོ་ཆེ་
དང་ཟློས་པའི་སྐྱོན་དང༌། དགོས་པ་མེད་པའི་སྐྱོན་གང་ཡང་མེད་
དོ། ། ཉེས་པ་ལྔ་ནི་འདི་ལྟར། འཇིག་རྟེན་འདི་ན་སེམས་ཅན་
ཁ་ཅིག་རང་རྒྱུད་ན་སངས་རྒྱ་རུང་གི་རིགས་ཡོད་པ་མ་ཐོས་ཤིང་མ་
ཤེས་པས། བདག་ལྟ་བུས་སངས་རྒྱས་ཐོབ་པར་མི་འགྱུར་རོ་སྙམ་
ནས་བདག་ལ་བརྙས་ཤིང་སེམས་ཞུམ་པར་གྱུར་པའི་ཉེས་པས།
བྱང་ཆུབ་ཀྱི་སེམས་སྐྱེ་བ་ལ་གེགས་བྱེད་དོ། ། སེམས་ཅན་ཁ་ཅིག་
ལ་བྱང་ཆུབ་ཀྱི་སེམས་སྐྱེས་པས་བདག་ནི་མཆོག་གོ་སྙམ་དུ་རློམ་སྟེ།
པ་སེམས་མ་བསྐྱེད་པ་དག་ལ་འདི་དག་ནི་དམན་པའོ་ཞེས་བརྙས་པ
དང་། ཁ་ཅིག་ཡང་དག་པ་མིན་པའི་ཉེས་པ་དེ་ལ་ཡང་དག་པར་
འཛིན་ཅིང་། ཡང་དག་པའི་དོན་ལ་ཡང་དག་པར་མི་འཛིན་པའི་
ཉེས་པས། ཡང་དག་པའི་དོན་མཐོང་བ་ལ་གེགས་བྱེད་དོ། །
ཉེས་པ་དེ་དག་ནི་རྒྱུ་རྐྱེན་གྱིས་བཅོས་མ་གློ་བུར་བ་ཡིན་པའི་ཕྱིར་ན།
སེམས་ཅན་གྱི་ཉེས་སྐྱོན་དེ་དག་ནི་ཡང་དག་པ་མིན་ཏེ། ཡང་དག་
པར་འཛིན་པའི་ཉེས་པ་དེ་ཡིས་བཟུང་བ་ལྟར་བདག་ཏུ་མེད་པའི་
ཕྱིར་དང༌། ཡོན་ཏན་རྣམས་རང་བཞིན་གྱིས་དག་པ་ཡིན་པའི་ཕྱིར་
རོ། ། ཡང་དག་པ་མ་ཡིན་པའི་ཉེས་པ་ཡང་དག་པར་འཛིན་པའི་
སྒྲོ་འདོགས་དང་། ཡང་དག་པའི་ཡོན་ཏན་འབྱུང་རུང་གི་རིགས་
ཁམས་མེད་དོ་ཞེས་སྐུར་བ་འདེབས་པ་དག་གིས་ནི། བློ་ལྡན་བདག་
དང་། སེམས་ཅན་གཞན་མཚུངས་པར་མཐོང་བའི་བྱམས་པ་དང་
སྙིང་རྗེ་ཐོབ་པར་མི་འགྱུར་རོ། ། སྐལ་ལྡན་འགའ་ཞིག་ནི་འདི་
ལྟར། སེམས་ཅན་ཐམས་ཅད་ལ་སངས་རྒྱས་རུང་གི་རིགས་ཡོད་
— 393

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
པར་ཐོས་ཤིང་ཤེས་པ་ལས་སངས་རྒྱས་ཐོབ་པར་འདོད་པའི་སྤྲོ་བ་
དང་། སེམས་ཅན་ལ་སྟོན་པ་བཞིན་དུ་གུས་པ་དང་། ཉེས་སྐྱོན་
རང་བཞིན་གྱིས་མ་གྲུབ་པར་རྟོགས་པའི་ཤེས་རབ་དང་། སེམས་
ཅན་ཐམས་ཅད་ལ་སངས་རྒྱས་ཀྱི་ཆོས་རྣམས་སྐྱེ་རུང་དུ་རྟོགས་པའི་
ཡེ་ཤེས་དང་། བྱམས་པ་ཆེན་པོ་རྣམས་སྐྱེ་བར་འགྱུར་རོ། ། དེ་
ལྟར་ཇི་སྐད་བཤད་པའི་ཡོན་ཏན་གྱི་ཆོས་ལྔ་བོ་དེ་དག་སྐྱེ་བའི་ཕྱིར་ན།
རྒྱུ་དེ་དག་ལས་སེམས་ཞུམ་པ་ལ་སོགས་པའི་ཉེས་པ་ཁ་ན་མ་ཐོ་བ་དག་
མི་འབྱུང་ཞིང་། · བདག་དང་སེམས་ཅན་ཐམས་ཅད་ལ་སངས་རྒྱ་
རུང་དུ་མཚུངས་པར་ལྟ་བ་དང་། ཉེས་སྐྱོན་རང་བཞིན་ཡིས་གྲུབ་
པ་མེད་པར་ཤེས་པ་དང་།། ཡོན་ཏན་འབྱུང་རུང་གི་རིགས་དང་
ལྡན་པ་དང་། བདག་དང་སེམས་ཅན་ཐམས་ཅད་མཚུངས་པར་
བྱས་ཏེ་ཉེས་སྐྱོན་སེལ་བ་དང་། ཡོན་ཏན་ཐོབ་པར་འདོད་པ་དག་
གིས་ནི། སངས་རྒྱས་ཀྱི་གོ་འཕང་ཉིད་ནི་མྱུར་དུ་འཐོབ་པར་འགྱུར་
རོ། ། དེ་ཡང་ཇི་སྐད་དུ། རིགས་སད་པའི་རྟགས་ནི་མདོ་སྡེའི་
རྒྱན་ལས། སྦྱོར་བའི་སྔོན་དུ་སྙིང་རྗེ་དང༌། །མོས་པ་དང་ནི་བཟོད་
པ་དང་། །དག་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ཤེས་
པར་བྱ།།ཞེས་དང་། ཡོན་ཏན་ཤིན་ཏུ་རྒྱ་ཆེ་བྱང་ཆུབ་ཤིང་སྐྱེད་
ཕྱིར། །བདེ་དང་སྡུག་བསྔལ་ཆེན་པོ་ཞི་བ་ཐོབ་བྱའི་ཕྱིར། །བདག་
དང་གཞན་ལ་ཕན་བྱེད་བདེ་བ་ཐོབ་བྱའི་ཕྱིར། །རིགས་མཆོག་དེ་ནི་
རྩ་བ་བཟང་བོ་ལྟ་བུ་ཡིན། །ཞེས་གསུངས་སོ།
འདིར་སྨྲས་པ། འདུས་མ་བྱས་སོགས་ཡོན་ཏན་བརྒྱད་ལྡན་
པའི། །བདེ་གཤེགས་ཀུན་དང་ཁྱད་པར་བདག་ཅག་ལ། །སངས་
རྒྱས་སྟོང་ལས་ལྷག་པའི་བཀའ་དྲིན་ཅན། །སྟོན་མཆོག་དམ་པ་ཟས་
394

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཙང་སྲས་ལ་འདུད། །ཡོན་ཏན་བརྒྱད་ལྡན་འགོག་ལམ་དམ་པའི་
ཆོས། །གང་གི་ཞལ་གྱི་པདྨོ་ལས་འོང་བའི། །སྡུག་བསྔལ་ཀུན་དང་
སྙིང་གི་མུན་སེལ་བ། །ལུང་རྟོག་དམ་ཆོས་རྣམས་ལ་གུས་ཕྱག་་་་་་་
འཚལ། །ཟུང་བཞི་ཡ་བརྒྱད་འཕགས་པའི་དགེ་འདུན་དང་། །རིག་
གྲོལ་ཡོན་ཏན་བརྒྱད་ལྡན་རྒྱལ་བའི་སྲས། །འཕགས་པ་ཕྱིར་མི་ལྡོག་
པའི་དགེ་འདུན་དང་། །འཇིག་རྟེན་དགེ་འདུན་དཀོན་མཆོག་རྣམས་
ལའང་འདུད། །སེམས་ཀྱི་ཆོས་ཉིད་ཤེལ་གྱི་མེ་ལོང་ནི། །སྦྱོང་བྱེད་རྒྱུ་
བཞིའི་དར་གྱིས་ཕྱིས་པ་ལས། །འབྲས་བུ་བདེ་གཤེགས་བཞིན་རས་
མངོན་སུམ་དུ། །གསར་བར་འཆར་བའི་ཐབས་འདིར་འཇུག་པར་
རིགས། །བདེ་གཤེགས་སྙིང་བོ་ཞེས་བྱ་འགྲོ་ཀུན་ལ། །ཡོད་ཀྱང་་་
རིགས་མཆོག་དེ་ནི་སད་པར་དཀའ། །དེའི་ཕྱིར་སྒོ་གསུམ་དགེ་ལ་
འབད་པ་གཅེས། །ལས་འབྲས་མི་བསླུ་ནམ་ཞིག་རིགས་སད་
འགྱུར། །དེ་ཚེ་བཅོས་མ་ཡིས་ཀྱང་སེམས་བསྐྱེད་དེ། །རྒྱལ་སྲས་སྤྱོད་
ལ་སྨོན་བཞིན་ཐོས་བསམ་དང་། །རང་མོས་མདོ་དང་དགོངས་་་་
འགྲེལ་ཅི་རིགས་ལ། །དད་པས་བརྒྱ་ཚར་སྟོང་ཚར་ཀློག་པ་གཅེས། །
དེ་ལས་རྒྱལ་ལ་དམིགས་པའི་དད་པ་དང་། །དགེ་སྡིག་ལས་འབྲས་
ཚུལ་ལ་ཡིད་ཆེས་དང་། །འགྲོ་བ་གང་ལ་གང་འཚམ་ཕན་པའི་
སེམས། །འབད་ཆེན་མེད་པར་ངང་གིས་སྐྱེ་བར་འགྱུར། །རང་
བཞིན་རྣམ་དག་སེམས་ཀྱི་ནམ་མཁའ་ལས། ཚུལ་མིན་ཡིད་བྱེད་
རླུང་གི་དཀྱིལ་འཁོར་ཆགས། །དེ་ལས་ལས་ཉོན་ཆུ་ཡི་དཀྱིལ་འཁོར་
དང་། །དེ་ལས་འཕང་འབྲས་ས་ཡི་དཀྱིལ་འཁོར་ཆགས། །ཇི་ལྟར་
སྣོད་ཀྱི་འཇིག་རྟེན་ཆགས་འཇིག་ལྟར། །བཅུད་ཀྱི་འཇིག་རྟེན་ཡང་
ནི་དེ་འདྲ་སྟེ། །ནམ་ཞིག་ན་རྒ་འཆི་བའི་མེ་དཔུང་གིས། །ཕུང་་་་
395

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཁམས་སྐྱེ་མཆེད་མ་ལུས་བསྲེག་པས་སྐྱོ། །པད་མ་ལྟ་བུའི་འདོད་་་
ཆགས་སྲེད་ལེན་གྱིས། །འཁོར་བའི་གནས་སུ་ཡང་ཡང་ཁྲིད་པར་
བྱེད། །སྦྲང་མ་འཁྲུགས་པ་ལྟ་བུའི་ཞེ་སྡང་གིས། །སྙིང་ལ་གཟིར་བས་
སྡུག་བསྔལ་སྐྱེད་པར་བྱེད། ། སྤུན་པ་འདྲ་བའི་རྨོངས་པ་མ་རིག་་་
པས། །ལེགས་ཉེས་མཐོང་བའི་ཤེས་རབ་མིག་ཀྱང་སྒྲིབ། །འདོད་པ་
ཀུན་ནས་ལྡང་བ་དྲག་པོ་ཡིས། །སྲིད་པའི་རྒྱ་མཚོ་ཆེན་པོར་འཕེན་
པས་སྐྱོ། །མ་རིག་བག་ཆགས་ས་དང་ཟག་མེད་ཀྱི། །ལས་ཀྱིས་བླངས་
པའི་ཡིད་ལུས་ཅན་དག་ཀྱང་། །བསམ་མི་ཁྱབ་པའི་འཆི་འཕོ་ལ་་
གནས་པས། །གཙང་བདེ་རྟག་བདག་ཕ་རོལ་མ་ཕྱིན་གསུངས། །
དེས་ན་སྒྲིབ་བྱེད་དོན་དགུ་ལས་གྲོལ་ཞིང་། །བསྒྲིབ་བྱ་དོན་དགུའི་
ཡོན་ཏན་མངོན་གྱུར་ཏེ། །སེམས་ཅན་ཀུན་གྱི་མགོན་སྐྱབས་དཔུང་
གཉེན་ཆེ། །ཐུབ་པའི་དབང་བོ་ལྟ་བུར་བདག་གྱུར་ཅིག། ཅེས་བྱ་
བ་ནི་བར་སྐབས་སྡུད་པའི་ཚིགས་སུ་བཅད་པའོ། ། ཐེག་པ་ཆེན་
པོ་རྒྱུད་བླ་མའི་བསྡུས་དོན་རིན་ཆེན་སྒྲོན་མེ་ཞེས་བྱ་བ་ལས དེ་
བཞིན་གཤེགས་པའི་སྙིང་བོ་བསྟན་པའི་སྐབས་ཏེ་དང་པོའོ། །
དྲི་མ་རྣམ་དགུས་རིང་ནས་བསྒྲིབ་པའི་ཁམས། །ཡོངས་དག་
དྲི་མ་མེད་པའི་བྱང་ཆུབ་སྟེ། །ཞི་བ་རྟག་བརྟན་གཡུང་དྲུང་ཟབ་པ་
དང་། །རྒྱ་ཆེ་སྐུ་མངའ་ཟས་གཙང་སྲས་ལ་འདུད། །དེ་ལྟར་དྲི་མ་
དང་བཅས་པའི་དེ་བཞིན་ཉིད་ཁམས་བདེ་བར་གཤེགས་པའི་སྙིང་བོ་
བསྒྲིབ་བྱ་སྒྲིབ་བྱེད་ཀྱི་དཔེ་དོན་སུམ་ཅུ་རྩ་དྲུག་གོ་སྒོ་ནས་རྒྱ་ཆེར་
གཏན་ལ་དབབས་པའི་རྗེས་སུ། གནས་ལྔ་བ་བྱང་ཆུབ་ཀྱི་ངོ་བོ་དྲི་
མ་མེད་པའི་དེ་བཞིན་ཉིད་སྟོན་པ་ལ། མདོར་བསྟན་པ་དང་།
རྒྱས་པར་བཤད་གཉིས་ལས། དང་བོ་ནི། དག་ཐོབ་བྲལ་བ་རང་
396

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཞན་དོན། །དེ་རྟེན་ཟབ་དང་རྒྱ་ཆེ་དང༌། བདག་ཉིད་ཆེན་པོ་དེ་
ཡང་ནི། །ཇི་སྲིད་དུས་དང་ཇི་ལྟ་ཉིད། །ཅེས་གསུངས། །འགྲེལ་བ་
ལས། ཚིགས་སུ་བཅད་པ་འདིས་ནི་གོ་རིམ་ཇི་ལྟ་བ་བཞིན་དུ་དོན་
བརྒྱད་པོ་འདི་དག་བསྟན་ཏེ། འདི་ལྟ་སྟེ། ངོ་བོའི་དོན་དང་།
རྒྱུའི་དོན་དང་། འབྲས་བུའི་དོན་དང་། ལས་ཀྱི་དོན་དང་།
ལྡན་པའི་དོན་དང་། འཇུག་པའི་དོན་དང་། རྟག་པའི་དོན་དང་།
བསམ་གྱིས་མི་ཁྱབ་པའི་དོན་ནོ། ། ཞེས་གསུངས་པ་ལྟར། དག་
ཅེས་པས། དེ་བཞིན་གཤེགས་པའི་སྙིང་བོ་སྔར་མ་དག་པ་དེ་ཉིད་
གནས་ཡོངས་སུ་གྱུར་བ་ནི་དག་པ་གཉིས་ལྡན་གྱི་ཆོས་སྐུར་བསྟན།
ཐོབ། ཅེས་པས། དག་པ་གཉིས་ལྡན་གྱི་ངོ་བོ་ཉིད་སྐུ་དེ་ཐོབ་བྱེད་
གྱི་རྒྱ་མཐོང་བ་དང་སྒོམ་པའི་ལམ་གྱི་མཉམ་བཞག་དང་རྗེས་ཐོབ་ཡེ་
ཤེས་གཉིས་བསྟན། བྲལ་བ། ཞེས་པས་ལམ་དེ་དག་གི་འབྲས་བུ་་
ཐུག་པ་བྱང་ཆུབ་ཏུ་བསྟན། རང་གཞན་དོན། ཞེས་པསཱ་བྱང་
ཆུབ་ལ་བརྟེན་ནས་རང་དང་གཞན་གྱི་དོན་མཐའ་དག་འགྲུབ་པས་
བྱང་ཆུབ་དེ་ཡི་བྱེད་ལས་བསྟན། དེ་རྟེན། ཅེས་པས་བྱང་ཆུབ་དེ་
གང་ལ་ལྡན་པའི་རྟེན་བཅོམ་ལྡན་འདས་བསྟན། ཟབ་དང་རྒྱ་ཆེ་
དང་། བདག་ཉིད་ཆེན་པོ། ཞེས་པས་ཆོས་ལོངས་སྤྲུལ་བའི་སྐུ་
གསུམ་གྱི་འཕྲིན་ལས་འགྲོ་བ་ཀུན་ལ་འཇུག་པར་བསྟན། དེ་ཡང་ནི།
ཇི་སྲིད་དུས་དང་། ཞེས་པས་འཕྲིན་ལས་ཀྱི་འཇུག་པ་དེ་ཡང་དུས་
རྟག་ཏུ་འགྲོ་བ་གང་ལ་གང་ཕན་དུ་འཇུག་པར་བསྟན། ཇི་ལྟ་ཉིད།
ཅེས་པས་སྐུ་གསུམ་གཞན་དོན་ལ་འཇུག་པ་དེ་ཡང་འགྲོ་བ་རང་རང་
གི་སྐལ་བ་ཇི་ལྟ་བ་དེ་བཞིན་དུ་བསམ་གྱིས་མི་ཁྱབ་པའི་ཚུལ་གྱིས་
འཇུག་པར་གསུངས་པ་ཡིན་ནོ། ། དེ་དག་གི་སྡོམ་ནི་ངོ་བོ་རྒྱུ་དང་
397

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འབྲས་བུ་དང་། །ལས་དང་ལྡན་ལ་འཇུག་པ་དང་། །དེ་རྟག་བསམ་
མི་ཁྱབ་ཉིད་ཀྱིས། །སངས་རྒྱས་ས་ནི་རྣམ་པར་བཞག །ཅེས་སོ། །
གཉིས་པ་རྒྱས་པར་བཤད་པ་ལ་བསྟན་བཤད་གཉིས་ལས། དང་པོ་
ནི། རང་བཞིན་འོད་གསལ་ཞེས་བརྗོད་གང་ཡིན་- ཉི་མ་མཁའ་་་
བཞིན་གློ་བུར་གྱི། །ཉོན་མོངས་ཤེས་བྱའི་སྤྲིན་ཚོགས་སྟུག་པོའི་སྒྲིབ་
པ་ཡིས་ནི་བསྒྲུབ་གྱུར་པ། །དྲི་མེད་སངས་རྒྱས་ཡོན་ཏན་ཀུན་ལྡན་
རྟག་བརྟན་གཡུང་དྲུང་སངས་རྒྱསཉིད། །དེ་ནི་ཆོས་ལ་མི་རྟོག་རྣམ་
འབྱེད་ཡེ་ཤེས་དག་ལ་བརྟེན་ནས་ཐོབ། ། ཅེས་གསུངས།
ཚིགས་བཅད་འདིའི་དོན་ཚིགས་སུ་བཅད་པ་བཞིས་གསུངས།
སངས་རྒྱས་ཉིད་ནི་དབྱེར་མེད་པ། །དག་པའི་ཆོས་ཀྱི་རབ་དབྱེ་བ། །
ཉི་མཁའ་བཞིན་དུ་ཡེ་ཤེས་དང་། །སྤངས་པ་གཉིས་ཀྱི་མཚན་ཉིད་
དོ། །འོད་གསལ་བྱས་མིན་དབྱེར་མེད་པར། །གཟུགས་ཅན་གང་
གཱའི་ཀླུང་གི་ནི། །རྡུལ་ལས་འདས་པའི་སངས་རྒྱས་ཀྱི། །ཆོས་རྣམས་
ཀུན་དང་ལྡན་པ་ཉིད། །རང་བཞིན་གྱིས་ནི་མ་གྲུབ་དང་། །ཁྱབ་
དང་གློ་བུར་བ་ཉིད་ཀྱིས། །ཉོན་མོངས་ཤེས་བྱའི་སྒྲིབ་པ་དེ། །སྤྲིན་
དང་འདྲ་བར་བརྗོད་པ་ཡིན། །སྒྲིབ་པ་གཉིས་དང་བྲལ་བ་ཡི། །རྒྱུ་
ནི་ཡེ་ཤེས་གཉིས་ཡིན་ཏེ། །མ་རྟོག་པ་དང་དེ་ཡི་ནི། །རྗེས་ཐོབ་དེ་ནི་
ཡེ་ཤེས་འདོད། །ཅེས་གསུངས། སེམས་རང་བཞིན་གྱིས་དག་པ་
འོད་གསལ་བ་ཞེས་བརྗོད་པ་གང་ཡིན་པ་ཉོན་མོངས་པ་དང་ཤེས་
བྱའི་སྒྲིབ་ཚོགས་སྟུག་པོ་ལྟ་བུའི་སྒྲིབ་པ་ཡིས་ནི་བསྒྲིབས་པར་གྱུར་བ་
དྲི་མ་དང་བཅས་པའི་དེ་བཞིན་ཉིད་དེ། ཕྱིས་འཇིག་རྟེན་དང་
འཇིག་རྟེན་ལས་འདས་པའི་ལམ་གྱིས་སྦྱང་ཏེ་རྣམ་པར་དག་པ་ན།
དྲི་མེད་སངས་རྒྱས་ཀྱི་ཡོན་ཏན་ཀུན་ལྡན་རྟག་བརྟན་གཡུང་དྲུང་
398

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སངས་རྒྱས་ཀྱི་ངོ་བོ་ཉིད་སྐུར་འགྱུར་རོ། ། བྱང་ཆུབ་དེ་ནི་ཆོས་ལ་
རྣམ་པར་མི་རྟོག་པའི་རྣམ་འབྱེད་ཤེས་རབ་ཡེ་ཤེས་དག་ལ་བརྟེན་
ནས་འཐོབ་བོ། ། སངས་རྒྱས་རྣམས་ཀྱི་ཡེ་ཤེས་ཉིད་ནི་ཡུལ་ལ་
འཇུག་ཚུལ་གྱི་སྒོ་ནས་དབྱེར་མེད་པ་སྟེ། ངོ་བོ་ཉིད་ཀྱི་སྐུ་ནི་བདེན་
པའི་རང་བཞིན་དང་གློ་བུར་གྱི་དྲི་མས་རྣམ་པར་དག་པའི་ཆོས་ཀྱིས་
རབ་ཏུ་ཕྱེ་བའོ། ། དཔེར་ན། ཉི་མ་དང་ནམ་མཁའ་བཞིན་དུ་
ཡེ་ཤེས་ཆོས་སྐུ་དང་སྤངས་པ་ཕུན་ཚོགས་གཉིས་རིམ་པ་བཞིན་དུ་
བསྟན་པ་ཡིན་ནོ། ། རང་བཞིན་གྱིས་འོད་གསལ་བ་ནི་རྒྱུ་རྐྱེན་གྱི་
གསར་དུ་བྱས་པ་མིན་ལ། རང་བཞིན་གྱིས་རྣམ་པར་དག་པ་ལ་ངོ་
བོའི་སྒོ་ནས་དབྱེར་མེད་པས། གཟུགས་ཅན་གང་གཱའི་ཀླུང་རྡུལ་
ལས་འདས་པའི་སངས་རྒྱས་ཀྱི་ཆོས་ཀུན་དང་ལྡན་པ་ཉིད་དོ། །
སྒྲིབ་པ་གཉིས་ནི་རང་བཞིན་གྱིས་མ་གྲུབ་པ་དང་། སེམས་ཅན་
རྣམས་ཀྱི་རྒྱུད་ལ་ཁྱབ་པ་དང་། གློ་བུར་དུ་བྱུང་བ་ཡིན་པ་ཉིད་ཀྱིས་
ཉོན་མོངས་པ་དང་ཤེས་བྱའི་སྒྲིབ་པ་དེ་དག་སྤྲིན་དང་འདྲ་བར་་་
བརྗོད་པ་ཡིན་ནོ། ། སྒྲིབ་པ་གཉིས་དག་པར་བྱེད་པའི་རྒྱུ་ནི་་་
མཉམ་བཞག་རྣམ་པར་མི་རྟོག་པ་དང་དེའི་རྗེས་ལ་ཐོབ་པའི་ཡེ་ཤེས་
སོ། ། དེ་ནས་རྣམ་པར་མི་རྟོག་པའི་ཡེ་ཤེས་ཀྱི་འབྲས་བུའི་དོན་
ལས་བརྩམས་ཏེ་གསུངས་པ། དྲི་མེད་ཆུ་ལྡན་རིམ་རྒྱས་པད་མས་
ཁེབས་པའི་མཚོ་བཞིན་དང་། །སྒྲ་གཅན་ཁ་ནས་ཐར་བའི་ཟླ་བ་ཉ་བ་
ལྟ་བུ་དང༌། །སྤྲིན་ཚོགས་ཉོན་མོངས་དག་ལས་གྲོལ་བའི་ཉི་མ་ལྟ་བུ་
ནི། །དྲི་མེད་ཡོན་ཏན་ལྡན་ཕྱིར་འོད་ཟེར་སྣང་ལྡན་དེ་ཉིད་དོ། །
ཐུབ་པ་ཁྱུ་མཆོག་སྦྲང་རྩི་སྙིང་བོ་དང༌། །རིན་ཆེན་གསེར་དང་གཏེར་
དང་ལྗོན་པ་བཞིན། །དྲི་མེད་རིན་ཆེན་བདེ་གཤེགས་སྐུ་དང་ནི། །ས་
399

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བདག་གསེར་གྱི་གཟུག་འདྲ་རྒྱལ་བ་ཉིད། །ཅེས་སོ། ། འདོད་
ཆགས་ཟད་པར་སྤངས་པས་དྲི་མེད་ཆུ་ལྡན་པད་མས་ཁེབས་པའི་རྒྱ་
མཚོ་བཞིན་དང་། ཞེ་སྡང་ཟད་པས་སྤངས་པའི་སྒྲ་གཅན་གྱི་ཁ་
ནས་ཐར་བའི་ཟླ་བ་ཉ་བ་ལྟ་བུ་དང༌། གཏི་མུག་ཟད་པར་སྤངས་
པས་སྤྲིན་ཚོགས་ལྟ་བུའི་ཉོན་མོངས་པ་དག་ལས་གྲོལ་བའི་ཉི་མ་ལྟ་
བུའི་དྲི་མ་མེད་པའི་ཡོན་ཏན་དང་ལྡན་པའི་ཕྱིར་ན། དྲི་མེད་ཡེ་
ཤེས་འོད་ཟེར་གྱི་སྣང་བ་དང་ལྡན་པ་ཉིད་དོ། ། དེས་ན་ཐུབ་པ་
སངས་རྒྱས་བཅོམ་ལྡན་འདས་ནི། །ཁྱུ་མཆོག་དང༌། སྦྲང་རྩི་དང་།
འབྲུའི་སྙིང་བོ་དང་། རིན་ཆེན་གསེར་དང་། གཏེར་དང་།
ལྗོན་པ་དང༌།: རིན་པོ་ཆེ་ལས་བྱས་པའི་བདེ་བར་གཤེགས་པའི་སྐུ་
དང་། རྒྱལ་བོ་དང་། གསེར་གྱི་གཟུགས་དང་འདྲའོ། །། དེ་
ནས་ཚིགས་སུ་བཅད་པ་གཉིས་པོ་འདི་ནི། ཚིགས་སུ་བཅད་པ་
་་་་་་་་་་་བརྒྱད་ཀྱི་གསུངས་ཏེ། ཆུ་མཚོ་སོགས་བཞིན་འདོད་ཆགས་
སོགས། །གློ་བུར་ཉོན་མོངས་དག་པ་ནི། །མདོར་ན་མི་རྟོག་ཡེ་ཤེས་
ཀྱི། །འབྲས་བུ་ཡིན་པར་རབ་ཏུ་བརྗོད། །རྣམ་པ་ཀུན་གྱི་མཆོག་ལྡན་
པའི། །སངས་རྒྱས་སྐུ་ནི་ངེས་ཐོབ་པ། །དེ་ནི་རྗེས་ལས་ཐོབ་པ་ཡི། །
ཡེ་ཤེས་འབྲས་བུ་ཡིན་པར་སྟོན། །འདོད་ཆགས་རྡུལ་ནི་སྤངས་ཕྱིར་
དང་། །གདུལ་བྱ་ཡི་ནི་པད་མ་ལ། །བསམ་གཏན་ཆུ་ནི་འབབ་ཕྱིར་
ཏེ། །ཆུ་དག་རྫིང་དང་མཚུངས་པ་ཉིད། །ཞེ་སྡང་སྒྲ་གཅན་ལས་གྲོལ་
བས། །སྙིང་རྗེ་བྱམས་ཆེན་འོད་ཟེར་གྱིས། །འགྲོ་བ་ཁྱབ་པའི་ཕྱིར་ན་
དེ། །དྲི་མེད་ཟླ་བ་ཉ་བ་བཞིན། གཏི་མུག་སྤྲིན་ལས་རྣམ་གྲོལ་བ། །
འགྲོ་བར་ཡེ་ཤེས་འོད་ཟེར་གྱིས། །མུན་པ་སེལ་ཕྱིར་སངས་རྒྱས་་
ཉིད། །དེ་ནི་དྲི་མེད་ཉི་མ་བཞིན། །མི་མཉམ་མཉམ་པའི་ཆོས་ཕྱིར་
400

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དང་། །དམ་ཆོས་རོ་ནི་སྦྱིན་མཛད་དང་། །ཤུན་པ་དང་ནི་བྲལ་ཕྱིར་
ཏེ། །བདེ་གཤེགས་སྦྲང་རྩི་སྙིང་བོ་བཞིན། །དག་ཕྱིར་ཡོན་ཏན་རྫས་
ཀྱིས་ནི། །དབུལ་བ་སེལ་བར་བྱེད་ཕྱིར་དང༌། །རྣམ་གྲོལ་འབྲས་བུ་
འབྱིན་བྱེད་ཕྱིར། །གསེར་དང་གཏེར་དང་ལྗོན་པ་བཞིན། །རིན་
ཆེན་ཆོས་ཀྱི་སྐུ་ཕྱིར་དང༌། །རྐང་གཉིས་བདག་པོའི་མཆོག་ཕྱིར་་་་
དང་། །རིན་ཆེན་གཟུགས་ཀྱི་རྣམ་པའི་ཕྱིར། །དེ་ནི་རིན་ཆེན་རྒྱལ་
གསེར་བཞིན། །ཞེས་སོ། །
དེ་ནས་རང་དོན་ཕུན་ཚོགས་དང༌། གཞན་དོན་ཕུན་ཚོགས་
གཉིས་འཆད་པ་ལ་བསྟན་བཤད་གཉིས་ལས། དང་པོ་ནི། ཟག་
པ་མེད་ཁྱབ་འཇུག་མེད་ཆོས་ཅན་ཏེ། །བརྟན་ཞི་རྟག་པ་འཕོ་མེད་
གནས་ཡིན་ནོ། །དེ་བཞིན་གཤེགས་པ་མཁས་བཞིན་དག་པ་ཡི། །
དབང་བོ་དྲུག་དོན་ཉམས་སུ་མྱོང་བའི་རྒྱུ། །འབྱུང་མེད་གཟུགས་
དོན་བལྟ་དང་གཏམ་བཟང་ནི། །གཙང་མ་མཉམ་དང་བདེ་གཤེགས་
ཚུལ་ཁྲིམས་ཀྱི། །དྲི་གཙང་སྣོམ་དང་འཕགས་ཆེན་དམ་ཆོས་རོ། །
མྱོང་དང་ཏིང་འཛིན་རེག་བདེ་ཉམས་མྱོང་དང་། །རང་གི་ངོ་བོ་ཉིད་
ཀྱིས་ཟབ་པའི་ཚུལ་། ། རྟོགས་པའི་རྒྱུར་གྱུར་ཞིབ་མོར་བསམས་
པ་ན། །དོན་དམ་བདེ་མཛད་དེ་བཞིན་གཤེགས་པ་ནི། །ནམ་མཁའ་
བཞིན་དུ་རྒྱུ་མཚན་རྣམས་དང་བྲལ། །ཞེས་སོ། ། ཚིགས་སུ་་་་་
བཅད་པ་གསུམ་པོ་འདི་ཚིགས་སུ་བཅད་པ་བརྒྱད་ཀྱིས་གསུངས་ཏེ།
མདོར་ན་ཡེ་ཤེས་གཉིས་པོ་ནི། །ལས་སུ་འདི་ནི་ཤེས་བྱ་སྟེ། །གྲོལ་
བའི་སྐུ་ནི་རྫོགས་པ་དང༌། །ཆོས་ཀྱི་སྐུ་ནི་སྦྱང་བའོ། །རྣམ་གྲོལ་ཆོས་
ཀྱི་སྐུ་དག་ནི། །རྣམ་གཉིས་རྣམ་གཅིག་ཤེས་བྱ་སྟེ། །ཟག་པ་མེད་
ཕྱིར་ཁྱབ་པའི་ཕྱིར། །འདུས་མ་བྱས་ཕྱིར་གནས་ཉིད་ཕྱིར། །ཉོན་
401

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
མོངས་རྣམས་ནི་བག་ཆགས་དང་། །བཅས་པ་འགག་ཕྱིར་ཟག་མེད་
དེ། །ཆགས་མེད་ཐོགས་པ་མེད་པའི་ཕྱིར། །ཡེ་ཤེས་ཁྱབ་པ་ཉིད་དུ་
འདོད། །གཏན་དུ་འཇིག་པ་མེད་པ་ཡི། ། རང་བཞིན་ཡིན་ཕྱིར་
འདུས་མ་བྱས། །འཇིག་མེད་ཉིད་ནི་བསྟན་པ་སྟེ། །བརྟན་སོགས་
རྣམས་ཀྱིས་དེ་བཤད་དོ། །འཇིག་པ་རྣམ་བཞིར་ཤེས་བྱ་སྟེ། །བརྟན་
སོགས་དག་ལས་བཟློག་ཕྱིར་རོ། །མྱགས་དང་རྣམ་འགྱུར་ཆད་པ་
དང་། །བསམ་མི་ཁྱབ་འགྱུར་འཕོ་བ་སྟེ། །དེ་མེད་ཕྱིར་ན་བརྟན་ཞི་
དང་། །རྟག་དང་འཕོ་མེད་ཤེས་པར་བྱ། །དྲི་མེད་ཤེས་དེ་དཀར་པོ་
ཡི། །ཆོས་ཀྱི་རྟེན་ཡིན་ཕྱིར་ན་གནས། །ཇི་ལྟར་རྒྱུ་མིན་ནམ་མཁའ་
ནི། །གཟུགས་མཐོང་བ་དང་སྒྲ་དང་དྲི། །རོ་དང་རེག་དང་ཆོས་
རྣམས་ནི། །ཐོས་ལ་སོགས་པའི་རྒྱུ་ཡིན་ལྟར། །དེ་བཞིན་སྐུ་གཉིས་
སྒྲིབ་མེད་པའི། །སྦྱོར་བས་བརྟན་པའི་དབང་དོན་ལ། །ཟག་པ་མེད་
པའི་ཡོན་ཏན་དག ། སྐྱེ་བ་ཡི་ནི་རྒྱུ་ཡིན་ནོ། །ཞེས་སོ། །
དེ་ནས་དོན་དམ་པའི་མཚན་ཉིད་ཀྱིས་ལྡན་པའི་ཡོན་ཏན་ལ་
བསྟན་བཤད་གཉིས་ལས། དང་པོ་ནི། བསམ་མེད་རྟག་བསྟན་
་་་་་་་ཞི་བ་གཡུང་དྲུང་ཉིད། །རབ་ཏུ་ཞི་ཁྱབ་རྟོག་བྲལ་ནམ་མཁའ་
བཞིན། ། ཆགས་མེད་ཀུན་ཏུ་ཐོགས་མེད་རྩུབ་རེག་སྤངས། །ལྟ་
གཟུང་མེད་དགེ་སངས་རྒྱས་དྲི་མ་མེད། །ཅེས་སོ། ། ཚིགས་་་་་
བཅད་འདིའི་བཤད་པ་ནི་ཚིགས་སུ་བཅད་པ་བརྒྱད་ཀྱིས་རིག་པར་བྱ་
སྟེ། རྣམ་གྲོལ་ཆོས་ཀྱི་སྐུ་དག་གིས། །རང་དང་གཞན་གྱི་དོན་་་
བསྟན་ཏེ། །རང་གཞན་དོན་རྟེན་དེ་ལ་ནི། །བསམ་མི་ཁྱབ་སོགས་
ཡོན་ཏན་ལྡན། ཐམས་ཅད་མཁྱེན་པའི་ཡེ་ཤེས་ཡུལ། །སངས་རྒྱས་
ཤེས་གསུམ་ཡུལ་མིན་ཕྱིར། །ཡེ་ཤེས་ལུས་ཅན་རྣམས་ཀྱིས་ནི། །
402

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསམ་མི་ཁྱབ་པར་རྟོགས་པར་བྱ། །ཕྲ་ཕྱིར་ཐོས་པའི་ཡུལ་མིན་ཏེ། །
དོན་དམ་ཡིན་ཕྱིར་བསམ་བྱའི་མིན། །ཆོས་ཉིད་ཟབ་ཕྱིར་འཇིག་
རྟེན་པའི། །བསྒོམ་པ་ལ་སོགས་ཡུལ་མ་ཡིན། །གང་ཕྱིར་གཟུགས་ལ་
དམུས་ལོང་བཞིན། །བྱིས་པས་དེ་སྔོན་མཐོང་མ་མྱོང་། །བཙས་པའི་
ཁྱིམ་ནས་བུ་ཆུང་གིས། །ཉི་མའི་གཟུགས་བཞིན་འཕགས་པས་་་་་་
ཀྱང་། ། སྐྱེ་དང་བྲལ་ཕྱིར་རྟག་པ་སྟེ། །འགག་མེད་ཕྱིར་ན་བརྟན་
པ་ཡིན། །གཉིས་མེད་ཕྱིར་དེ་ཞི་བ་སྟེ། །གཡུང་དྲུང་ཆོས་ཉིད་གནས་
ཕྱིར་རོ། །རབ་ཞི་འགོག་པའི་བདེན་པའི་ཕྱིར། །ཐམས་ཅད་རྟོགས་
ཕྱིར་ཁྱབ་པ་ཉིད། །གནས་པ་མེད་ཕྱིར་རྟོག་མེད་དེ། །ཉོན་མོངས་
སྤངས་ཕྱིར་ཆགས་པ་མེད། །ཤེས་བྱའི་སྒྲིབ་ཀུན་དག་པའི་ཕྱིར། །
ཐམས་ཅད་དུ་ནི་ཐོགས་པ་མེད། ། གཉིས་མེད་ལས་སུ་རུང་བའི་་་
ཕྱིར། །རྩུབ་པའི་རེག་དང་བྲལ་བ་ཡིན། །དེ་གཟུགས་མེད་ཕྱིར་་་
བལྟར་མེད་དེ། །མཚན་མ་མེད་ཕྱིར་གཟུང་དུ་མེད། །དགེ་བ་རང་
བཞིན་དག་པའི་ཕྱིར། །དྲི་མེད་དྲི་མ་སྤངས་ཕྱིར་རོ། །ཞེས་སོ། །
དེ་ནས་སྐུ་གསུམ་གྱི་འཇུག་པའི་རབ་དབྱེ་ལ་བསྟན་བཤད་་་
གཉིས་ལས། དང་པོ་ནི། ཐོག་མ་དབུས་མཐའ་མེད་ཅིང་རྣམ་
དབྱེར་མེད། །གཉིས་མེད་གསུམ་བྲལ་དྲི་མེད་རྣམ་རྟོག་མེད། །ཆོས་
དབྱིངས་རང་བཞིན་གང་ཡིན་དེ་རྟོགས་པ། །མཉམ་པར་བཞག་པའི་
རྣལ་འབྱོར་བ་ཡིས་མཐོང༌། །གཞལ་མེད་གངྒཱའི་བྱེ་མ་ལས་འདས་
པ། །བསམ་མེད་མཉམ་མེད་ཡོན་ཏན་རྣམས་དང་ལྡན། །དེ་བཞིན་
གཤེགས་པའི་དྲི་མེད་དབྱིངས་དེ་ནི། །བག་ཆགས་བཅས་པའི་ཉེས་
རྣམས་སྤངས་པའོ། །སྣ་ཚོགས་དམ་ཆོས་འོད་ཟེར་མངའ་བའི་་་་་་་་་
སྐུས། །འགྲོ་བའི་རྣམ་གྲོལ་དོན་སྒྲུབ་ལ་བརྩོན་པ། །མཛད་པ་ཡིད་
403

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བཞིན་ནོར་བུའི་རྒྱལ་བཞིན་ཏེ། །སྣ་ཚོགས་དངོས་ཀྱང་དེ་ཡི་རང་
བཞིན་མིན། །འཇིག་རྟེན་ཞི་བའི་ལམ་ལ་འཇུག་པ་དང་། །རབ་ཏུ་
སྨིན་དང་ལུང་སྟོན་རྒྱུ་ཡི་གཟུགས། །གང་ཡིན་དེ་ཡང་འདིར་ནི་རྟག་
གནས་ཏེ། །ནམ་མཁའི་ཁམས་སུ་གཟུགས་ཀྱི་ཁམས་བཞིན་ནོ། །
ཞེས་སོ། ། སྐུ་གསུམ་ལས་དང་པོ་ཆོས་ཀྱི་སྐུ་ནི། ཐོག་མར་སྐྱེ་བ་
དང་བར་དུ་གནས་པ་དང་མཐའ་མར་འཇིག་པ་མེད་ཅིང་། ངོ་བོ་
ཐ་དད་པའི་ཚུལ་གྱི་དབྱེར་མེད་པ། སྒྲོ་སྐུར་གྱི་མཐའ་གང་དུའང་
མེད་པ། ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་དང་སྙོམས་
འཇུག་གི་སྒྲིབ་པ་གསུམ་དང་བྲལ་བ། དྲི་མ་མེད་པ། རྣམ་པར་
རྟོག་པ་ལ་སྣང་བ་ལྟར་མེད་པ། ཆོས་ཀྱི་དབྱིངས་ཀྱི་རང་བཞིན་གྱི་
ཆོས་སྐུ་དེ་ཇི་ལྟ་བ་བཞིན་རྟོགས་པ་ནི། སྟོང་བ་ཉིད་ལ་མཉམ་པར་
བཞག་པའི་རྣལ་འབྱོར་བ་ཡིས་མཐོང་ངོ་། ། ངོ་བོ་ཉིད་ཀྱི་སྐུ་དེ་ནི་
གཞལ་བ་ལས་འདས་པ་དང་། གངྒཱའི་ཀླུང་གི་བྱེ་མ་ལྟར་བགྲངས་
པ་ལས་འདས་པ་དང་།། སྒྲ་རྟོག་གིས་བསམ་དུ་མེད་པ་དང་།
མཉམ་པ་མེད་པའི་དེ་བཞིན་གཤེགས་པའི་དབྱིངས་དེ་ནི། སྒྲིབ་
གཉིས་བག་ཆགས་དང་བཅས་པ་ཡོངས་སུ་སྤངས་འགོག་པའི་བདེན་
པའོ། ། སྣ་ཚོགས་དམ་ཆོས་འོད་ཟེར་མངའ་བའི་ལོངས་སྤྱོད་་་
རྫོགས་པའི་སྐུས། སྐལ་བ་དང་ལྡན་པ་རྣམས་སྨིན་པ་དང་གྲོལ་བའི་
དོན་སྒྲུབ་པ་ལ་རྟག་ཏུ་བརྩོན་པར་མཛད་པ་དེ་དག་ཀྱང་རྣམ་པར་
རྟོག་པ་མེད་པར་དོན་གྲུབ་པ་ཡིད་བཞིན་ནོར་བུའི་རྒྱལ་བོ་བཞིན་ཏེ།
སྣ་ཚོགས་སུ་སྣང་ཡང་ཇི་ལྟར་སྣང་བ་ལྟར་གྱི་དངོས་པོ་དེའི་རང་་
བཞིན་ཡིན་ནོ། ། བྱེད་ལས་ནི་འཇིག་རྟེན་པ་རྣམས་ཞི་བ་ཐར་
བའི་ལམ་ལ་འཇུག་པ་དང་། རབ་ཏུ་སྨིན་པར་བྱེད་པ་དང་།
404

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱང་ཆུབ་ཏུ་ལུང་སྟོན་པ་སོགས་ཀྱི་རྒྱུ་ཡི་གཟུགས་སྐུ་དེ་ཡང་འའཇིག་
རྟེན་འདིར་རྟག་པར་བཞུགས་པ་ནི། དཔེར་ན། ནམ་མཁའི་
དབྱིངས་སུ་འཇའ་དང་སྤྲིན་ལ་སོགས་པའི་གཟུགས་ཅན་གནས་པ་
བཞིན་ནོ། ། རྒྱས་བཤད་ནི ། ཚིགས་སུ་བཅད་པ་བཞི་བོ་
འདིའི་དོན་ཚིགས་སུ་བཅད་པ་ཉི་ཤུས་གསུངས་ཏེ། རང་བྱུང་་་
རྣམས་ཀྱི་ཐམས་ཅད་མཁྱེན། །སངས་རྒྱས་ཉིད་ཅེས་གང་བརྗོད་་་
པ། །མཆོག་ཏུ་མྱ་ངན་འདས་བསམ་མེད། །དགྲ་བཅོམ་སོ་སོའི་་
བདག་གྱུར་བ། ། དེ་དབྱེ་ཟབ་དང་རྒྱ་ཆེ་དང༌། །བདག་ཉིད་ཆེན་
པོའི་ཡོན་ཏན་གྱི། །ཆོས་གྱིས་རབ་དབྱེ་རང་བཞིན་ལ། །སོགས་པའི་
སྐུ་གསུམ་དག་གིས་འཇུག ། དེ་ལ་སངས་རྒྱས་རྣམས་ཀྱི་ནི། །ངོ་བོ་
ཉིད་སྐུ་མཚན་ཉིད་ལྔ། ། མདོར་ན་ཡོན་ཏན་ལྔ་དང་ནི། །ལྡན་པ་
ཉིད་དུ་རིག་པར་བྱ། །འདུས་མ་བྱས་ཤིང་རྣམ་དབྱེར་མེད། །མཐའ་
གཉིས་དག་ནི་རྣམ་པར་སྤངས། །ཉོན་མོངས་ཤེས་བྱ་སྙོམས་འཇུག་གི
། སྒྲིབ་གསུམ་ལས་ནི་ངེས་གྲོལ་ཏེ། །དྲི་མེད་རྣམ་པར་རྟོག་མེད་་་
དང་། །རྣལ་འབྱོར་རྣམས་ཀྱི་ཡུལ་ཡིན་ཕྱིར། །ཆོས་དབྱིངས་ངོ་བོ་
ཉིད་ཀྱིས་ནི། །དག་པའི་ཕྱིར་ན་འོད་གསལ་བ། །གཞལ་མེད་གྲངས་
མེད་བསམ་མེད་པ། །མཉམ་མེད་དག་པའི་མཐར་ཐུག་པའི། །ཡོན་
ཏན་རྣམས་དང་ཡང་དག་པར། །ངོ་བོ་ཉིད་ཀྱི་སྐུ་ལྡན་ཏེ། །རྒྱ་ཆེའི་
ཕྱིར་དང་གྲངས་མེད་ཕྱིར། །རྟོག་གེའི་ཡུལ་ནི་མིན་ཕྱིར་དང་། །
འབའ་ཞིག་བག་ཆགས་བཅས་སྤངས་ཕྱིར། །གཞལ་མེད་ལ་སོགས་གོ་
རིམ་བཞིན། །སྣ་ཚོགས་ཆོས་ལ་རྫོགས་ལོངས་སྤྱོད། །རང་བཞིན་
ཆོས་ནི་སྣང་ཕྱིར་དང་། །ཐུགས་རྗེ་དག་པའི་རྒྱུ་མཐུན་པ། །འགྲོ་
དོན་རྒྱུན་མི་འཆད་ཕྱིར་དང༌། །རྣམ་པར་རྟོག་མེད་ལྷུན་གྲུབ་པར། །
405

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འདོད་པ་ཇི་བཞིན་ཡོངས་སྐོང་ཕྱིར། །ཡིད་བཞིན་ནོར་བུ་རྫུ་འཕྲུལ་
གྱིས། །རྫོགས་པར་ལོངས་སྤྱོད་རྣམ་པར་གནས། །བརྗོད་སྟོན་་་་
མཛད་རྒྱུན་མི་འཆད་དང་། །མངོན་པར་འདུ་བྱེད་མེད་པ་དང་། །
དེ་ཡི་ངོ་བོ་མིན་སྟོན་ལ། །འདིར་ནི་སྣ་ཚོགས་རྣམ་ལྔར་སྟོན། །ཇི་
ལྟར་ཚོན་ནི་སྣ་ཚོགས་ཀྱིས། །ནོར་བུ་དེ་དངོས་མིན་སྣང་ལྟར། །དེ་
བཞིན་འགྲོ་རྐྱེན་སྣ་ཚོགས་པས། །ཁྱབ་བདག་དེ་དངོས་མིན་པར་
སྣང་། །ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་
གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་
བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །དགའ་ལྡན་
གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་པ་དང། །
བཟོ་ཡི་གནས་ལ་མཁས་པ་དང། །བཙུན་མོ་འཁོར་དགྱེས་རོལ་བ་
དང་། །ངེས་འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་བོར་
གཤེགས་པ་དང་། །བདུད་སྡེ་འཇོམས་དང་རྫོགས་པར་ནི། །བྱང་
ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་གཤེགས་མཛད་
རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་
པར་སྟོན། །མི་རྟག་སྡུག་བསྔལ་བདག་མེད་དང་། །ཞི་བའི་སྒྲ་ཡིས་
ཐབས་མཁྱེན་པས། །སེམས་ཅན་སྲིད་གསུམ་སྐྱོ་བསྐྱེད་ནས། །མྱ་
ངན་འདས་ལ་རབ་འཇུག་མཛད། །ཞི་བའི་ལམ་ལ་རབ་ཞུགས་པ། །
མྱ་ངན་འདས་ཐོབ་འདུ་ཤེས་ཅན། །དམ་ཆོས་པད་མ་དཀར་པོ་་
སོགས། །ཆོས་ཀྱི་དེ་ཉིད་བསྟན་པ་ཡིས། །དེ་དག་སྔར་འཛིན་ལས་
བཟློག་སྟེ། །ཐབས་དང་ཤེས་རབ་ཡོངས་བཟུང་བས། །ཐེག་པ་་་་་
མཆོག་ལ་སྨིན་མཛད་དེ། །བྱང་ཆུབ་མཆོག་ཏུ་ལུང་བསྟན་ཏོ། །ཟབ་
དང་མཐུ་ནི་ཕུན་ཚོགས་དང༌། །བྱིས་པའི་དོན་མཐུན་རང་འདྲེན་
406

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཕྱིར། །འདི་དག་གྲངས་བཞིན་ཟབ་པ་དང་། །རྒྱ་ཆེ་བདག་ཉིད་ཆེན་
ཞེས་བྱ། །འདིར་ནི་དང་པོ་ཆོས་སྐུ་སྟེ། །ཕྱི་མ་དག་ནི་གཟུགས་ཀྱི་
སྐུ། །ནམ་མཁའ་ལ་ནི་གཟིགས་ནས་བཞིན། །དང་པོ་ལ་ནི་ཐ་མ་
གནས། །ཞེས་སོ། ། ཊཱི་ཀ་ལས། དགའ་ལྡན་དུ་སྐྱེས་པ་དང་
བོར་བྱེད་ན། ལྷུམས་སུ་ཞུགས་པ་དང་བལྟམས་པ་གཅིག་ཏུ་
བྱའོ། ། ཞེས་གསུངས་ཀྱང་། ཚིག་འགྲེལ་གྱི་སྐབས་སུ་མཛད་པ་
བཅུ་གཉིས་གྱི་དང་པོ་དགའ་ལྡན་གནས་ནས་འཛམ་བུའི་གླིང་དུ་འཕོ་
བ་དང་། གཉིས་པ་ཡུམ་གྱི་ལྷུམས་སུ་འཇུག་པ་དང་། གསུམ་པ་
སྐུ་བལྟམས་པ་དང།རྒྱུ ཞེས་གསུངས་པ་ལྟར་ཡིན་ཏེ། འདི་ཉིད་
རང་ལས་ཀྱང་། འཕོ་དང་ལྷུམས་འཇུག་བལྟམས་དང་ཡབ་ཀྱི་ཁབ་
གཤེགས་དང་། །དགྱེས་རོལ་བ་དང་དབེན་པར་སྤྱོད་དང་བདུད་་
བཅོམ་དང་། །བྱང་ཆུབ་ཆེ་བརྙེས་ཞི་བའི་གྲོང་དུ་ལམ་སྟོན་དང་། །
བསྟན་ནས་ཐུབ་པ་སྐལ་མེད་མིག་གི་ལམ་མི་འགྱུར། །ཞེས་གསུངས་
པའི་ཕྱིར་རོ། །
དེ་ནས་རྒྱལ་བོའི་སྐུ་གསུམ་འགྲོ་བ་རྣམས་ལ་ཕན་བདེ་སྒྲུབ་པ་
ལ་འཇུག་པའི་ཚུལ་རྟག་པའི་དོན་ལས་བརྩམས་ཏེ་བསྟན་བཤད་་་
གཉིས་ལས། དང་བོ་ནི། རྒྱུ་མཐའ་ཡས་དང་སེམས་ཅན་མི་ཟད་
དང་། །བརྩེ་དང་འཕྲུལ་དང་མཁྱེན་དང་ཕུན་ཚོགས་ལྡན། །ཆོས་ཀྱི་
དབང་ཕྱུག་འཆི་བའི་བདུད་བཅོམ་དང་། །ངོ་བོ་མེད་ཕྱིར་འཇིག་
རྟེན་མགོན་པོ་རྟག །ཅེས་བྱུང་། གཟུགས་ཀྱི་སྐུ་ནི་ཚོགས་གཉིས་
ཀྱི་རྒྱུ་མཐའ་ཡས་པ་སྔོན་དུ་སོང་བ་དང་། ཆེད་དུ་བྱ་བའི་ཡུལ་གྱི་
གདུལ་བྱའི་སེམས་ཅན་མི་ཟད་པ་དང་། སེམས་ཅན་ལ་ཕན་པར་
བཞེད་པའི་བརྩེ་བ་དང་། གཞན་དོན་མཛད་པའི་རྫུ་འཕྲུལ་དང་།
--- 407

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
སེམས་ཅན་རྣམས་གྱི་གནས་སྐབས་དང་མཐར་ཐུག་གི་དོན་དང་་
འདུལ་པའི་དུས་ལ་བབ་མིན་སོགས་མཁྱེན་པ་དང་། བསམ་གཏན་
གྱི་བདེ་བ་ཕུན་སུམ་ཚོགས་པ་དང་ལྡན་པ་དང་། ཆོས་ཀྱི་དབང་
ཕྱུག་ཏུ་གྱུར་པ་དང་། ཐ་མལ་གྱི་འཆི་བ་སོགས་བདུད་བཞི་བཅོམ་
པ་དང་། བདེན་གྲུབ་ཀྱི་ངོ་བོ་ཉིད་དུ་མེད་པ་ལ་སོགས་པ་ཉིད་ཀྱིས་
ཕྱིར་ན། འཇིག་རྟེན་གསུམ་གྱི་མགོན་པོ་བཅོམ་ལྡན་འདས་ཀྱིས་
སེམས་ཅན་རྣམས་ཀྱི་དོན་རྟག་ཏུ་མཛད་པ་ཡིན་ནོ། ། གཉིས་པ་
རྒྱས་བཤད་ནི། ཚིགས་བཅད་འདིའི་དོན་ཚིགས་སུ་བཅད་པ་དྲུག་
གིས་གསུངས་ཏེ། ལུས་དང་སྲོག་དང་ལོངས་སྤྱོད་རྣམས། །བཏང་
ནས་དམ་ཆོས་འཛིན་ཕྱིཪ་དང་། །སེམས་ཅན་ཀུན་ལ་ཕན་པའི་་་་་
ཕྱིར། །དང་བོར་དམ་བཅས་མཐར་ཕྱིན་ཕྱིར། །སངས་རྒྱས་ཉིད་ནི་
གཙང་བ་དང་། །དག་པའི་ཐུགས་རྗེ་རབ་འཇུག་ཕྱིར། །རྫུ་འཕྲུལ་
རྐང་བ་སྟོན་པར་ནི། །དེ་ཡིས་གནས་པར་སྤྱོད་པའི་ཕྱིར། །མཁྱེན་
པས་འཁོར་དང་མྱ་ངན་འདས།།གཉིས་སུ་འཛིན་ལས་གྲོལ་བའི་
ཕྱིར། །རྟག་ཏུ་བསམ་ཡས་ཏིང་འཛིན་གྱི། །བདེ་བ་ཕུན་སུམ་ཚོགས་
ལྡན་ཕྱིར། །འཇིག་རྟེན་ན་ནི་སྤྱོད་པ་ན། །འཇིག་རྟེན་ཆོས་ཀྱིས་གོས་
མེད་ཕྱིར། །འཆི་མེད་ཞི་བའི་གནས་ཐོབ་ལ། །འཆི་བདུད་རྒྱུ་བ་མེད་
པའི་ཕྱིར། །འདུས་མ་བྱས་པའི་རང་བཞིན་གྱི། །ཐུབ་པ་གདོད་ནས་
རང་ཞིའི་ཕྱིར། །རྟག་པ་སྐྱབས་མེད་རྣམས་ཀྱི་ནི། །སྐྱབས་ལ་སོགས་
པ་འཐད་ཕྱིར་རོ། །དང་པོ་ཡི་ནི་རྒྱུ་བདུན་གྱིས། །གཟུགས་ཀྱི་སྐུ་ཡི་
རྟག་ཉིད་དེ། །ཕྱི་མ་གསུམ་གྱིས་སྟོན་པ་ནི། །ཆོས་ཀྱི་སྐུ་ཡི་རྟག་པ་
ཉིད། །ཅེས་སོ། །
དེ་བཞིན་གཤེགས་པ་རྣམས་གནས་ཡོངས་སུ་གྱུར་པ་ཐོབ་པའི་
408

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཚུལ་དེ་ཡང་བསམ་གྱིས་མི་ཁྱབ་པས། བསམ་གྱིས་མི་ཁྱབ་པའི་ཚུལ་
ལས་བརྩམས་ཏེ་གསུངས་པ་ལ། མདོར་བསྟན་རྒྱས་བཤད་གཉིས་
ལས། དང་པོ་ནི། ངག་ཡུལ་མིན་ཕྱིར་དོན་དམ་གྱིས་བསྡུས་་
ཕྱིར། །རྟོག་གནས་མིན་ཕྱིར་དཔེ་ལས་འདས་པའི་ཕྱིར། །བླ་ན་མེད་
ཕྱིར་སྲིད་ཞི་མ་བསྡུས་ཕྱིར།།།རྒྱལ་ཡུལ་འཕགས་རྣམས་ཀྱིས་ཀྱང་
བསམ་མི་ཁྱབ། །ཅེས་སོ། ། སངས་རྒྱས་ཀྱི་སྐུ་ནི་རང་གི་གནས་
ཚུལ་ཇི་ལྟ་བ་བཞིན་དུ་ངག་གི་ཡུལ་མིན་པའི་ཕྱིར་ན། བརྗོད་དུ་
མེད་པའི་དོན་དམ་གྱིས་བསྡུས་པའི་ཕྱིར་དང་། རྣམ་པ་རྟོག་པས་
ཇི་ལྟ་བ་བཞིན་སྤྱོད་ཡུལ་མིན་པའི་ཕྱིར་དང་། འཇིག་རྟེན་ན་་་་
མཐུན་དཔེ་རྣམས་ལས་འདས་པའི་ཕྱིར་དང༌། སྐུ་གསུམ་གྱི་བླ་ན་
ཆོས་གང་ཡང་མེད་པའི་ཕྱིར་དང་སྲིད་པའི་མཐའ་དང་ཞི་བའི་མཐའ་
གང་གིས་ཀྱང་མ་བསྡུས་པའི་ཕྱིར་ན། རྒྱལ་བ་སངས་རྒྱས་བཅོམ་
ལྡན་འདས་འབའ་ཞིག་གི་ཡུལ་ཡིན་གྱིས། སློབ་པ་འཕགས་པ་་
རྣམས་ཀྱིས་ཀྱང་བསམ་གྱིས་མི་ཁྱབ་བོ། ། བསམ་གྱིས་མི་ཁྱབ་
ཅེས་པ་ནི། བསམ་པ་དེས་ཡུལ་དེར་ཁྱབ་མི་ནུས་པ་སྟེ། བསམ་
པའི་ཤེས་པ་དེས་ཡུལ་དེ་ཇི་ལྟ་བ་བཞིན་རྟོགས་མི་ནུས་ཞེས་པའི་དོན་
ནོ། ། ཚིགས་བཅད་གཅིག་པོ་འདིའི་དོན་ཚིགས་སུ་བཅད་པ་་་
བཞིས་གསུངས་ཏེ། པསམ་མེད་བརྗོད་དུ་མེད་ཕྱིར་ཏེ། །བརྗོད་
མེད་དོན་དམ་ཡིན་ཕྱིར་རོ། །དོན་དམ་བརྟག་བྱ་མིན་ཕྱིར་ཏེ། །
བརྟག་མིན་རྗེས་དཔག་བྱ་མིན་ཕྱིར། །དཔག་མིན་བླ་ན་མེད་པའི་
ཕྱིར། །བླ་ན་མེད་པ་མ་བསྡུས་ཕྱིར། །མ་བསྡུས་གནས་པ་མེད་ཕྱིར་
་་་ཏེ། །ཡོན་ཏན་སྐྱོན་རྟོག་མེད་ཕྱིར་རོ། ། རྒྱུ་ལྔ་དག་གིས་ཕྲ་བའི་་
ཕྱིར། །ཆོས་སྐུ་བསམ་མི་ཁྱབ་པ་སྟེ། །དྲུག་པ་དེ་ཡི་དངོས་མིན་་་་
409

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཕྱིར། །གཟུགས་སྐུ་བསམ་མི་ཁྱབ་པའོ། །བླ་མེད་ཡེ་ཤེས་ཐུགས་རྗེ་ཆེ་
སོགས་ཡོན་ཏན་གྱིས། །ཡོན་ཏན་ཕ་རོལ་བྱོན་པའི་རྒྱལ་བ་བསམ་མི་
ཁྱབ། །དེས་ན་རང་བྱུང་རྣམས་ཀྱི་ཐ་མའི་ཚུལ་འདི་ནི། །དྲང་སྲོང་
ཆེན་པོ་དབང་ཐོབ་རྣམས་ཀྱིས་ཀྱང་རིག་མིན། །ཞེས་གསུངས་སོ། །
ཐེག་པ་ཆེན་པོ་རྒྱུད་བླ་མའི་བསྡུས་དོན་རིན་ཆེན་སྒྲོན་མེ་ཞེས་བྱ་བ་
ལས། བྱང་ཆུབ་གྱི་སྐབས་ཏེ་ལེའུ་གཉིས་པའོ། །
དེ་ལྟར་ན་དྲི་མ་མེད་པའི་བྱང་ཆུབ་དེ་ལ་བརྟེན་པའི་ཡོན་ཏན་
རྣམས་གང་ཞེ་ན། རང་དོན་གཞན་དོན་དོན་དམ་སྐུ་དང་ནི། །དེ་
ལ་བརྟེན་པའི་ཀུན་རྫོབ་སྐུ་ཉིད་དེ། །བྲལ་དང་རྣམ་པར་སྨིན་པའི་
འབྲས་བུ་ནི། །ཡོན་ཏན་དབྱེ་བ་དྲུག་བཅུ་བཞི་འདི་དག ། ཅེས་
གསུངས། རང་དོན་ཆོས་ཀྱི་སྐུ་དང་། གཞན་དོན་གཟུགས་ཀྱི་སྐུ་
སྟེ། དེ་གཉིས་ནི་རིམ་བཞིན་དོན་དམ་པའི་སྐུ་དང་། དོན་དམ་
པའི་སྐུ་དེ་ལ་བརྟེན་པའི་ཀུན་རྫོབ་ཀྱི་སྐུའོ། ། དང་པོ་ཆོས་ཀྱི་སྐུ་ལ་
བརྟེན་པའི་བྲལ་བའི་ཡོན་ཏན་སོགས་ཡོན་ཏན་སུམ་ཅུ་རྩ་གཉིས་
དང་། གཉིས་པ་གཟུགས་སྐུ་ལ་བརྟེན་པའི་རྣམ་པར་སྨིན་པའི་ཡོན་
ཏན་མཚན་བཟང་བོ་སུམ་ཅུ་རྩ་གཉིས་ཏེ། སྐུ་གཉིས་ཀྱི་ཡོན་ཏན་
གྱི་དབྱེ་བ་སྡོམས་པའི་ཡོན་ཏན་དྲུག་ཅུ་རྩ་བཞི་བོ་འདི་དག་གོ། དེ་
ལྟར་ཡང་། བདག་ཉིད་ཀྱི་ནི་འབྱོར་བའི་གནས། [དམ་པའི་དོན་
གྱི་སྐུ་ཡིན་ཏེ། །དྲང་སྲོང་རྣམས་ཀྱི་བརྡ་ཡི་སྐུ། །ཕ་རོལ་ཕུན་སུམ་
ཚོགས་པའི་གནས། །དང་པོའི་སྐུ་ནི་སྟོབས་ལ་སོགས། །བྲལ་བའི་
ཡོན་ཏན་རྣམས་དང་ལྡན། །གཉིས་པ་སྐྱེས་བུ་ཆེན་པོའི་མཚན། །
རྣམ་སྨིན་ཡོན་ཏན་དག་དང་ལྡན། །ཞེས་སོ། ། དེ་ལྟར་ན་ཡོན་
ཏན་དེ་རྣམས་དཔེ་གང་དག་དང་འདྲ་ཞེ་ན། སྟོབས་ཉིད་མ་རིག་
410

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྒྲིབ་ལ་རྡོ་རྗེ་བཞིན། །མི་འཇིགས་ཉིད་ནི་འཁོར་དུ་སེང་གེ་བཞིན། །
དེ་བཞིན་གཤེགས་པའི་མ་འདྲེས་མཁའ་བཞིན་ཏེ། །ཐུབ་པའི་བསྟན་
པ་རྣམས་གཉིས་ཆུ་ཟླ་བཞིན། །ཞེས་སོ། ། དེ་ལ་ཐུབ་པའི་ལུང་
རྟོགས་ཀྱི་བསྟན་པ་གདུལ་བྱ་གཞན་ལ་སྟོན་པ་བོ་ནི་གཟུགས་སྐུ་་་་་
གཉིས་ཡིན་ལ། དང་བོ་ལོངས་སྤྱོད་རྫོགས་པའི་སྐུ་ནི་བསོད་ནམས་
ཀྱི་ཚོགས་ཚད་མེད་པའི་གཟུགས་བརྙན་ལྟ་བུ་ཡིན་ཞིང་། སྤྲུལ་བའི་
སྐུ་ནི་ལོངས་སྤྱོད་རྫོགས་པའི་སྐུ་དེ་ཡི་ཡང་གཟུགས་བརྙན་ལྟ་བུ་ཡིན་
པས་ཆུ་ཟླ་བཞིན་དུ་གསུངས་པ་ཡིན་ནོ། ། སྟོབས་བཅུ་བོ་གང་ཞེ་
ན། གནས་དང་གནས་མིན་ལས་རྣམས་ཀྱི། །རྣམ་སྨིན་དང་ནི་
དབང་བོ་དང་། །ཁམས་རྣམས་དང་ནི་མོས་པ་དང་། །ཀུན་འགྲོའི་
ལམ་དང་བསམ་གཏན་སོགས། །ཉོན་མོངས་དྲི་མ་མེད་པ་དང་། །
གནས་ནི་རྗེས་སུ་དྲན་པ་དང་། །ལྷ་ཡི་མིག་དང་ཞི་བ་དང་། །མཁྱེན་
པའི་སྟོབས་ནི་རྣམས་པ་བཅུ།།གནས་དང་གནས་མིན་རྣམ་སྨིན་
མས་
།ཉོན་མོངས་རྣམ་
རྩང་དབང་བོའི་ཚོགས་དང་སྡོད་གནས་རྗེས་སུ་དྲན་པ་དང་། །ལྷ་ཡི་
མིག་དང་ཟག་པ་ཟད་ཚུལ་མི་ཤེས་གོ་ཆ་རྩིག་བརྟན་དང་། །ཤིང་
རྣམས་འབིགས་དང་འཇིགས་དང་གཅོད་ཕྱིར་སྟོབས་གང་ཡིན་པ་རྡོ་
【་བཞི། །ཞེས་སོ། ། མི་འཇིགས་པ་བཞི་གང་ཞེ་ན། ཆོས་ཀུན་
ནས་པར་བྱང་ཆུབ་དང་། །གེགས་ནི་འགོག་པར་བྱེད་པ་དང་། །
ལམ་སྟོན་པ་དང་འགོག་སྟོན་ལ། །མི་འཇིགས་པ་ནི་རྣམས་པ་བཞི། །
དག་གཞན་ཤེས་བྱའི་དངོས་པོ་རྣམ་ཀུན་ཤེས་དང་ཤེས་མཛད་་
།སྤང་དངོས་སྤངས་དང་སྤོང་མཛད་ཕྱིར་དང་བསྟེན་བྱ་བསྟེན་
པའི་ཕྱིར། ། ཐོབ་བྱ་བླ་མེད་ཤིན་ཏུ་དྲི་མེད་ཐོབ་དང་ཐོབ་མཛད་་
411

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཕྱིར། །རང་གཞན་དོན་བདེན་གསུང་ཕྱིར་དྲང་སྲོང་གང་དུའང་་
ཐོགས་པ་མེད། །རི་དྭགས་དབང་བོ་ཇི་ལྟར་ནགས་མཐར་རྟག་་་་་
འཇིགས་མེད། །རི་དྭགས་རྣམས་ལ་སྐྲག་པ་མེད་པར་རྒྱུ་བ་ལྟར། །དེ་
བཞིན་ཚོགས་ནང་ཐུབ་པའི་དབང་བོ་སེངྒེ་ཡང༌། །ལེགས་གནས་་
ལྟོས་མེད་བརྟེན་པའི་རྩལ་དང་ལྡན་པར་གནས། ། ཞེས་སོ། །
སངས་རྒྱས་བཅོམ་ལྡན་འདས་ཀྱིས་འཁོར་མང་བོའི་དབུས་སུ།
ངས་ནི་ཤེས་བྱའི་རྣམ་པ་ཐམས་ཅད་མཁྱེན་ནོ་ཞེས་རྟོགས་པ་ཕུན་
ཚོགས་སུ་དམ་བཅའ་བ་ལ་མི་འཇིགས་པ་དང་། ངས་ནི་སྒྲིབ་པ་
ཐམས་ཅད་སྤངས་སོ་ཞེས་སྤངས་པ་ཕུན་ཚོགས་སུ་དམ་བཅའ་བ་ལ་
མི་འཇིགས་པ་དང་། ཉོན་མོངས་པ་དང་ཤེས་བྱའི་སྒྲིབ་པ་སོགས་
ནི་སངས་རྒྱ་བ་ལ་བར་དུ་གཅོད་པ་ཡིན་པས་སྤང་བྱའོ་ཞེས་དེ་དག་
བླང་བྱའི་ཆོས་སུ་དམ་བཅའ་བ་ལ་མི་འཇིགས་པ་དང་། བྱང་ཆུབ་
ཀྱི་ཕྱོགས་དང་མཐུན་པའི་ལམ་རྣམས་ནི་གྲོལ་བར་བྱེད་པའི་ལམ་མོ་
ཞེས་དེ་དག་བྲང་བྱའི་ཆོས་སུ་དམ་བཅའ་བ་ལ་མི་འཇིགས་པ་སྟེ་མི་
སངས་རྒྱས་ཀྱི་ཆོས་མ་འདྲེས་པ་
འཇིགས་པ་རྣམ་པ་བཞིའོ། །
བཅོ་བརྒྱད་གང་ཞེ་ན། འཁྲུལ་དང་ཅ་ཅོ་མི་མངའ་སྟེ། །སྟོན་ལ་
དྲན་པ་ཉམས་མི་མངའ། །མཉམ་པར་མ་བཞག་ཐུགས་མི་མངའ། །
འདུ་ཤེས་སྣ་ཚོགས་ཀྱང་མི་མངའ། །མ་བརྟགས་བཏང་སྙོམས་མི་
མངའ་སྟེ། །འདུན་དང་བརྩོན་འགྲུས་དྲན་པ་དང་། །ཤེས་རབ་རྣམ་
གྲོལ་རྣམ་གྲོལ་གྱི། །ཡེ་ཤེས་གཟིགས་པ་ཉམས་མི་མངའ། །ལས་་་
རྣམས་ཡེ་ཤེས་སྔོན་འགྲོ་དང་། །དུས་ལ་ཡེ་ཤེས་སྒྲིབ་པ་མེད། །དེ་
ལྟར་བཅོ་བརྒྱད་འདི་དང་གཞན།།སྟོན་པའི་མ་འདྲེས་ཡོན་ཏན་
ཡིན། །འཁྲུལ་དང་ཅ་ཅོ་བསྙེལ་དང་ཐུགས་གཡོ་ཐ་དད་ཀྱི་ནི་འདུ་
412

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཤེས་དང་། །ངང་གིས་བཏང་སྙོམས་དྲང་སྲོང་ལ་མེད་འདུན་པ་དང་
ནི་བརྩོན་འགྲུས་དང་། །དྲན་པ་རྣམ་དག་དྲི་མེད་ཤེས་རབ་རྟག་ཏུ་
རྣམ་པར་གྲོལ་བ་དང་། །ཤེས་བྱའི་དོན་ཀུན་གཟིགས་པ་གྲོལ་པའི་ཡེ་
ཤེས་ལས་ནི་ཉམས་མི་མངའ། །གང་གི་ལས་གསུམ་ཐམས་ཅད་ཡེ་
ཤེས་སྔོན་འགྲོའི་རྗེས་སུ་འཇུག་པ་དང༌། །དུས་གསུམ་རྟག་ཏུ་ཐོགས་
པ་མེད་པར་མཁྱེན་པ་རྒྱ་ཆེན་འཇུག་པ་སྟེ། །གང་རྟོགས་འགྲོ་བར་
འཇིགས་མེད་དམ་ཆོས་འཁོར་ལོ་ཆེན་པོ་རབ་བསྐོར་བ། །ཐུགས་རྗེ་
ཆེན་པོ་དང་ལྡན་རྒྱལ་བ་ཉིད་དེ་སངས་རྒྱས་རྣམས་ཀྱིས་བརྙེས། །ས་
སོགས་ལ་ཡོད་ཆོས་གང་ཡིན་པའི་ཆོས་ཉིད་དེ་ནི་ནམ་མཁའི་མིན། །
ནམ་མཁའི་མཚན་ཉིད་སྒྲིབ་མེད་ལ་སོགས་མཚན་ཉིད་གང་དེ
གཟུགས་ལ་མེད། །ས་ཆུ་མེ་རླུང་ནམ་མཁའ་མཚུངས་པར་འཇིག་
རྟེན་དག་ན་ཐུན་མོང་སྟེ། །མ་འདྲེས་ཉིད་ནི་རྡུལ་ཕྲན་ཙམ་ཡང་་
འཇིག་རྟེན་དག་ན་ཐུན་མོང་མིན། ཞེས་སོ། ། སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ནི། ཉན་རང་དགྲ་བཅོམ་ལྟར་སྐུ་ལ་
འཁྲུལ་བ་མི་མངའ་བ་དང་། གསུང་ལ་ཅ་ཅོ་མི་མངའ་བ་དང་།
ཐུགས་དྲན་པ་ཉམས་པ་མི་མངའ་བ་དང་། ཐུགས་མཉམ་པར་མ་
བཞག་པ་མི་མངའ་བ་དང་། འཁོར་འདས་ཀྱི་ཆོས་ལ་སྤང་བླང་དུ་
ཞེན་པའི་ཐ་དད་པ་ཉིད་ཀྱི་འདུ་ཤེས་མི་མངའ་བ་དང་། ཡུལ་སོ་
སོར་མ་བརྟགས་པའི་བཏང་སྙོམས་མི་མངའ་བ་དྲུག་དང༌། འདུན་
པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་
དང་། ཤེས་རབ་དང་། རྣམ་པར་གྲོལ་བ་ལ་ཉམས་པ་མི་མངའ་
བ་དྲུག་དང་། སྐུ་གསུང་ཐུགས་ཀྱི་འཕྲིན་ལས་ཡེ་ཤེས་ཀྱི་སྔོན་དུ་
འགྲོ་བ་དང་། ཡེ་ཤེས་ཀྱི་རྗེས་སུ་འབྲང་བ་གསུམ་དང་། འདས་
413

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
པ་དང་ད་ལྟ་བ་དང་མ་འོངས་པའི་ཆོས་གསུམ་ལ་མ་ཆགས་མ་ཐོགས་
པའི་ཡེ་ཤེས་གསུམ་སྟེ་བཅོ་བརྒྱད་དོ། ། ཡུམ་གསུམ་གནོད་འཇོམ་
ལས། དེ་བཞིན་གཤེགས་པ་རྣམས་ཀྱིས་སྤྱོད་པ་ལས་ནི་འཇིག་རྟེན་
ལ་མཛེས་སོ། ། ཀུན་ཏུ་གཟིགས་པ་དང་། རྣམ་པར་གཟིགས་པ་
དང་། བསྐུམ་པ་དང་། བརྐྱང་བ་ལ་སོགས་པ་ནི། མི་དང་
ཚངས་པ་ཐམས་ཅད་དང་། དུད་འགྲོ་ཐམས་ཅད་ཀྱང་ཚིམ་པར་
བྱེད་པ་སྟེ། འདི་ལྟར་དེ་བཞིན་གཤེགས་པ་བཞུད་པ་དང༌། བྱོན་
པ་ལ་སོགས་པ་ཐམས་ཅད་ན་ཞབས་གཉིས་ཀྱི་མཐིལ་ས་ལ་མི་རེག་གོ།
འཁོར་ལོ་རྩིབས་སྟོང་དང་ལྡན་པའི་རྗེས་ལ་འབྱུང་ངོ༌། ། གང་དུ་
དེ་བཞིན་གཤེགས་པའི་ཞབས་བོར་བ་དེར་སྨན་ཡིད་དུ་འོང་བ་དྲི་
བསུང་དང་ལྡན་པ་དག་འབྱུང་ངོ་། ། ཞབས་ཀྱིས་དུད་འགྲོ་ལ་
རེག་ན་ཡང་ཞག་བདུན་དུ་བདེ་བ་མཆོག་གིས་ཚིམ་པར་འགྱུར་ཏེ།
ཤི་འཕོས་ན་ཡང་བདེ་འགྲོ་མཐོ་རིས་སུ་སྐྱེ་བར་འགྱུར་རོ། ། དེ་
བཞིན་གཤེགས་པའི་སྐུ་ལ་ན་བཟའ་སོར་བཞིས་མི་རེག་ཅིང་རྣམ་པར་
འཐོར་རླུང་གིས་ཀྱང་བསྐྱོད་མི་ནུས་སོ། ། སྐུའི་འོད་ཀྱིས་ཀྱང་
མནར་མེད་པ་ལ་ཐུག་པའི་བར་གྱི་སེམས་ཅན་རྣམས་བདེ་བ་དག་
ཐོབ་པར་འགྱུར་ཏེ། དེ་བས་ན་དེ་བཞིན་གཤེགས་པའི་སྐུ་ལ་འཁྲུལ་
བ་མི་མངའ་བ་ཞེས་བྱའོ། ཞེས་སོགས་རྒྱ་ཆེར་གསུངས་སོ། །
གཟུགས་སྐུའི་རྣམ་པར་སྨིན་པའི་ཡོན་ཏན་རྣམས་གང་ཞེ་ན།
མཚན་བཟང་བོ་སུམ་ཅུ་རྩ་གཉིས་ཏེ། ལེགས་གནས་འཁོར་ལོས་
མཚན་པ་དང་། །ཡངས་ཤིང་ཞབས་ལོང་མི་མངོན་དང༌། །སོར་མོ་
རིང་དང་ཕྱག་ཞབས་ནི། །དྲ་བ་ཡིས་ནི་འབྲེལ་བ་དང་། །པགས་
འཇམ་གཞོན་ཤ་ཅན་ལེགས་ཉིད། །སྐུ་ནི་བདུན་དག་མཐོ་བ་དང་། །
414

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱིན་པ་ཨེ་ན་ཡའི་འདྲ་གསང༌། །གླང་བོ་བཞིན་དུ་སྦུབས་སུ་ནུབ། །
རོ་སྟོད་སེངྒེའི་འདྲ་བ་དང༌། །ཐལ་གོང་བར་མེད་རྒྱས་པ་དང་། །
དཔུང་མགོ་ལེགས་ཟླུམ་ཕྱག་འཇམ་ཞིང་། །ཟླུམ་ཞིང་མཐོ་དམན་་
མེད་པ་དང་། །ཕྱག་རིང་ཡོངས་སུ་དག་པའི་སྐུ། །འོད་ཀྱི་དཀྱིལ་
འཁོར་དང་ལྡན་དང་། །མགྲིན་པ་དྲི་མེད་དུང་འདྲ་དང་། །འགྲམ་
ཕ་རི་དྭགས་རྒྱལ་བོའི་འདྲ། །ཚེམས་ནི་བཞི་བཅུ་མཉམ་པ་དང་། །
རབ་དག་ཚེམས་ཐག་བཟང་བ་དང་། །རྣམས་དག་ཚེམས་མཉམ་་
ཉིད་དང་ནི། །མཆེ་བ་རབ་མཆོག་དཀར་བ་ཉིད། །ལྗགས་རིང་་་་
མཐའ་མེད་བསམ་མེད་པ། །རོ་བྲོ་བ་ཡི་མཆོག་ཉིད་དང་། །རང་
བྱུང་ཀ་ལ་པིངྐ་ཡི། །སྒྲ་དང་ཚངས་པའི་དབྱངས་ཉིད་དང་། །སྤྱན་
བཟང་ཨུཏྤལ་ཁྱུ་མཆོག་རྫི་འདྲ་དང༌། །ཞལ་མཛེས་དྲི་མེད་མཛོད་སྤུ་
དཀར་ལྡན་དང༌། །གཙུག་ཏོར་དབུར་ལྡན་དག་ཅིང་སྲབ་པ་དང་། །
ཕགས་པ་གསེར་གྱི་མདོག་འདྲ་སེམས་ཅན་མཆོག །བ་སྤུ་ལེགས་ཕྲ་
འཇམ་ཞིང་རེ་རེ་ནས། །སྐུ་ཡི་གྱེན་དུ་གཡས་ཕྱོགས་འཁྱིལ་བ་་་་་་
དང་། །དབུ་སྐྲ་དྲི་མེད་རིན་ཆེན་མཐོན་མཐིང་བཞིན། །ནྱ་གྲོ་རྫོགས་
-F
པའི་ལྗོན་ཤིང་དཀྱིལ་འཁོར་འདྲ། །ཀུན་ཏུ་བཟང་བོ་དཔེར་མེད་
དྲང་སྲོང་ཆེ། ། སྲེད་མེད་བུ་ཡི་སྟོབས་མངའ་མཁྲེགས་པའི་སྐུ། །
བསམ་མི་ཁྱབ་པར་སུམ་ཅུ་རྩ་གཉིས་སོ། །འདི་དག་སྟོན་པས་མི་་
༼དབང་མཚན་དུ་གསུངས། །ཞེས་སོ། ། སྐུ་དེ་སེམས་ཅན་གང་
གིས་མཐོང་ཞེ་ན། །ཇི་ལྟར་སྤྲིན་མེད་མཁའ་ཡི་ཟླ་བའི་གཟུགས། །
སྟོན་ཀའི་ཆུ་སྔོན་མཚོར་ནི་མཐོང་བ་ལྟར། །དེ་བཞིན་རྒྱལ་སྲས་་་
ཚོགས་ཀྱིས་ཁྱབ་བདག་གཟུགས། །རྫོགས་སངས་དཀྱིལ་འཁོར་ནང་
དུ་མཐོང་བར་འགྱུར། །ཞེས་སོ། ། དེ་ལྟར་དེ་བཞིན་གཤེགས་
415

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
པའི་སྟོབས་བཅུ་དང་། མིའཇུག་པ་བཞི་དང་། སངས་རྒྱས་ཀྱི་
ཆོས་ཉན་རང་སོགས་ཀྱི་ཡོན་ཏན་དང་མ་འདྲེས་པ་བཅོ་བརྒྱད་དང་།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་བཅས་པ་ནི་ཡོན་ཏན་
དྲུག་ཅུ་རྩ་བཞིར་འགྱུར་རོ། ། དེ་ལྟར་བཤད་པའི་ཡོན་ཏན་དྲུག་
ཅུ་རྩ་བཞི་བོ་རྣམས་མདོ་གང་ལས་གསུང་ཞེ་ན། ཡོན་ཏན་དྲུག་ཅུ་
རྩ་བཞི་བོ། །དེ་དག་སོ་སོར་རྒྱུར་བཅས་ཏེ། །གོ་རིམ་ཇི་བཞིན་རིན་
ཆེན་གྱི། །མདོ་ཡི་རྗེས་འབྲངས་ཤེས་པར་བྱ། །ཞེས་གསུངས་ཏེ།
བུ་མོ་རིན་ཆེན་གྱི་ཞུས་པའི་མདོ་ལས་དེ་དག་སོ་སོའི་རྒྱུ་དང་བཅས་པ་
གསུངས་ཡོད་པས་དེར་ཤེས་པར་བྱ་ཞེས་པའོ། ། གོང་དུ།
སྟོབས་ཉིད་མ་རིག་སྒྲིབ་ལ་རྡོ་རྗེ་བཞིན། །དེ་བཞིན་གཤེགས་པའི་མ་
འདྲེས་མཁའ་བཞིན་ཏེ། །ཐུབ་པའི་བསྟན་པ་རྣམ་གཉིས་ཆུ་ཟླ་་་་་
བཞིན། །ཞེས་གསུངས་པའི་དོན་དེ་དག་དཔེར་དེ་དག་དང་ཆོས་
མཚུངས་ཚུལ་ཇི་ལྟར་ཡིན་ཞེ་ན། ཡོན་ཏན་དེ་དག་གི་དཔེ་དོན་
ཆོས་མཐུན་པ་ནི་ཚིགས་སུ་བཅད་པ་བཅུ་གཉིས་ཀྱིས་གསུངས་ཏེ།
མི་ཕྱེད་པ་དང་མི་ཞན་དང་། །མཚུངས་པ་མེད་ཕྱིར་གཡོ་མེད་
ཕྱིར། །རྡོ་རྗེ་སེང་གེ་མཁའ་དག་པའི། །ཆུ་ཡི་ཟླ་བའི་དཔེ་བསྟན་
ཏོ། །སྟོབས་སོགས་རྣམས་ལས་སྟོབས་དྲུག་དང་། །གསུམ་དང་་་་་
གཅིག་གིས་རིམ་པ་བཞིན། །ཤེས་བྱ་སྙོམས་པར་འཇུག་པ་དང་། །
བག་ཆགས་བཅས་པ་ཀུན་བསལ་བས། གོ་ཆ་རྩིག་པ་ཤིང་བཞིན་
དུ། །ཕུག་དང་བཤིག་དང་བཅས་ཕྱིར་རོ། །བརླིང་དང་སྙིང་བརྟན་
མི་བྱེད་པས། །དྲང་སྲོང་སྟོབས་ནི་རྡོ་རྗེ་འདྲ། །གང་ཕྱིར་བརླིང་བ་
སྙིང་བོའི་ཕྱིར། ། གང་ཕྱིར་སྙིང་བོ་བརྟན་པའི་ཕྱིར། །གང་ཕྱིར་་
བརྟན་པ་མི་ཕྱེད་ཕྱིར་། །མི་ཕྱིད་ཕྱིར་ན་རྡོ་རྗེ་བཞིན། །འཇིགས་པ་
- 416 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མེད་ཕྱིར་ལྟོས་མེད་ཕྱིར། །བརྟན་ཕྱིར་རྩལ་ནི་ཕུན་ཚོགས་པས། །
ཐུབ་པ་སེང་གེ་སེང་གེ་བཞིན། །འཁོར་གྱི་ཚོགས་སུ་འཇིགས་མི་་
མངའ། །ཀུན་མངོན་མཁྱེན་པས་གང་ལས་ཀྱང༌། །འཇིགས་མེད་་
པར་ནི་རྣམ་པར་གནས། །དག་པའི་སེམས་ཅན་དང་ཡང་བདག །
མི་མཉམ་གཟིགས་ཕྱིར་ལྟོས་པ་མེད། །ཐུགས་ནི་ཆོས་རྣམས་ཐམས་
ཅད་ལ། བརྩེ་གཅིག་ཕྱིར་ན་བརྟན་པ་ཉིད། །མཆོག་ཏུ་མ་རིག་བག་
ཆགས་ཀྱི། །ས་ལས་བརྒལ་ཕྱིར་རྩལ་ལྡན་ནོ། །འཇིག་རྟེན་ཉན་ཐོས་
མཐའ་གཅིག་ཏུ། །སྤྱོད་དང་བློ་ལྡན་རང་བྱུང་རྣམས། །གོང་ནས་
གོང་དུ་བློ་དག་ནི། །ཕྲ་ཕྱིར་དཔེ་ནི་རྣམ་པ་ལྔ། །འཇིག་རྟེན་ཀུན་གྱི་
ཉེར་འཚོའི་ཕྱིར། །ས་ཆུ་མེ་རླུང་རྣམས་དང་མཚུངས། །འཇིག་རྟེན་
་་་་་་་འཇིག་རྟེན་འདས་པ་ཡི། ། མཚན་ཉིད་ལས་འདས་ནམ་མཁའ་་
བཞིན། །དེ་དག་ཡོན་ཏན་སུམ་ཅུ་ནི། །གཉིས་འདི་ཆོས་སྐུས་རབ་ཕྱེ་
སྟེ། །ནོར་བུ་རིན་ཆེན་འོད་མདོག་དང་། །དབྱིབས་བཞིན་དབྱེ་བ་
མེད་ཕྱིར་རོ། ། མཐོང་ན་ཚིམ་བྱེད་ཡོན་ཏན་གང་། །སུམ་ཅུ་རྩ་
གཉིས་ཞེས་བྱ་བ། །སྤྲུལ་པ་ཆོས་ལ་རྫོགས་པར་ནི། །ལོངས་སྤྱོད་
རྫོགས་སྐུ་གཉིས་ལ་བརྟེན། །དག་ལས་རིང་དང་ཉེ་རྣམས་ལས། །
འཇིག་རྟེན་རྒྱལ་བའི་དཀྱིལ་འཁོར་དུ། །ཆུ་དང་ནམ་མཁའ་་ཟླ་་་་་
གཟུགས་བཞིན། ། དེ་མཐོང་བ་ནི་རྣམ་པ་གཉིས། ། ཞེས་སོ། །
ཐེག་པ་ཆེན་པོ་མདོ་རྒྱུད་བླ་མའི་བསྡུས་དོན་རིན་ཆེན་སྒྲོན་མེ་ལས།
ཡོན་ཏན་གྱི་སྐབས་ཏེ་ལེའུ་གསུམ་པའོ། །
སངས་རྒྱས་བཅོམ་ལྡན་འདས་རྣམས་ཀྱི་མཛད་པ་འཕྲིན་ལས་
ནི་གདུལ་བྱའི་ཡུལ་ལ་ཚུལ་ཇི་ལྟར་འཇུག་ཅེ་ན། གདུལ་བྱའི་ཁམས་
དང་འདུལ་བའི་ཐབས་དང་ནི། །གདུལ་བྱའི་ཁམས་ཀྱི་གདུལ་བྱའི་
417

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
བྱ་བ་དང་། །དེ་ཡི་ཡུལ་དང་དུས་སུ་གཤེགས་པ་ལ། །ཁྱབ་བདག་
རྟག་ཏུ་ལྷུན་གྱིས་གྲུབ་པར་འཇུག ། ཡོན་ཏན་རིན་ཆེན་མཆོག་
ཚོགས་དང་ལྡན་ཡེ་ཤེས་ཆུ་མཚོ་བསོད་ནམས་ཡེ་ཤེས་ཉི་འོད་ཅན་། །
ཐེག་པ་མ་ལུས་ངེས་པར་བསྒྲུབས་ཏེ་མཐའ་དང་དབུས་མེད་རྒྱ་ཆེན་
ནམ་མཁའ་ལྟར་ཁྱབ་པ། །སངས་རྒྱས་ཉིད་ནི་ཡོན་ཏན་དྲི་མ་མེད་
གཏེར་སེམས་ཅན་ཀུན་ལ་ཁྱད་མེད་རྣམ་གཟིགས་ནས། །ཉོན་མོངས་
ཤེས་བྱའི་སྤྲིན་གྱི་དྲ་བ་སངས་རྒྱས་རྣམས་ཀྱི་ཐུགས་རྗེའི་རླུང་གིས་
རྣམ་པར་གཏོར། །གང་ཞིག་གང་གིས་གདུལ་བ་ཡི། །བྱ་གང་གང་དུ་
གང་གི་ཚེ། །དེ་ཡི་རྣམ་རྟོག་སྐྱེ་མེད་ཕྱིར། །ཐུབ་པ་རྟག་ཏུ་ལྷུན་གྱིས་
གྲུབ། །གདུལ་བྱའི་ཁམས་ནི་གང་ཞིག་གི །འདུལ་བའི་ཐབས་མང་
གང་གང་གིས། །གདུལ་བྱའི་བྱ་གང་གང་དུ་ནི། །གང་ཚེ་ཡུལ་དང་
དུས་དེ་དག ། ངེས་འབྱིན་དེ་ཡི་རྟོན་པ་དང་། །དེ་འབྲས་དེ་ཡི་
ཡོངས་འཛིན་དང་། །དེ་སྒྲིབ་དེ་གཅོད་རྐྱེན་ལ་ནི། །རྣམ་པར་རྟོག་
པ་མེད་ཕྱིར་རོ། ། ཞེས་སོ། ། གདུལ་བྱ་རང་རང་གི་བསོད་
ནམས་དང་ཁམས་དང་མོས་པ་བཞིན་གང་ལ་གང་འཚམ་གྱི་འདུལ་
བའི་ཐབས་སྟོན་པ་དང་། གདུལ་བྱར་རང་རང་གི་འདོད་བྱ་མངོན་
པར་ཐོབ་པ་དང་ངེས་པར་ལེགས་པ་ཐོབ་པའི་ཐབས་སྨིན་གྲོལ་ཅི་
རིགས་ཀྱི་ལམ་ལ་འགོད་པ་དང་། འདུལ་བའི་དུས་ལ་བབས་པ་ན་
ལྷ་ཡི་གནས་དང་འོད་ཟེར་ཅན་གྱི་འཇིག་རྟེན་དུའང་དེ་བཞིན་་་་་
གཤེགས་པ་རང་ཉིད་དངོས་སུ་བྱོན་ནས་འགྲོ་དོན་མཛད་པ་དང་།
སོར་ཕྲེང་ཅན་དང་གནོད་སྦྱིན་འབྲོག་གནས་སོགས་ཀྱང་བཏུད་པ་ལྟ་
བུ་སྟེ། དེ་ཡང་རྣམ་པར་རྟོག་པ་དང་འབད་རྩོལ་མེད་པར་ཁྱབ་
བདག་སངས་རྒྱས་བཅོམ་ལྡན་འདས་ཀྱི་འཕྲིན་ལས་གདུལ་བྱའི་ཡུལ་
418

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་ལྷུན་གྱིས་གྲུབ་པར་འཇུག་གོ། དེ་དག་རྒྱས་པར་འཆད་པ་ལ།
དོན་དྲུག་དང་། དཔེ་དྲུག་དང༌། དཔེ་དོན་ཆོས་མཐུན་དྲུག་གིས་
གསུངས་ཏེ། དང་པོ་ནི། ངེས་པར་འབྱིན་པ་ས་བཅུ་སྟེ། །ཚོགས་
གཉིས་དག་ནི་དེ་ཡི་རྒྱུ། །དེ་འབྲས་བྱང་ཆུབ་མཆོག་ཡིན་ཏེ། །བྱང་
ཆུབ་སེམས་ཅན་ཡོངས་སུ་འཛིན། །དེ་སྒྲིབ་མཐའ་ཡས་ཉོན་མོངས་
དང་། །ཉེ་བའི་ཉོན་མོངས་བག་ཆགས་སོ། །དུས་ཀུན་དུ་ནི་དེ་་་་་
འཇོམས་པའི། །རྐྱེན་ནི་ཐུགས་རྗེ་ཆེན་པོ་ཡིན། །ཞེས་ས་བཅུ་དང་།
ཚོགས་གཉིས་དང་། བྱང་ཆུབ་དང་། སེམས་ཅན་དང་། ལས་
ཉོན་དང་། ཐུགས་རྗེ་ཆེན་པོ་སྟེ་དོན་དྲུག་གོ ། གཉིས་པ་དཔེ་
དྲུག་ནི གནས་དྲུག་པོ་ནི་འདི་དག་རྣམས། །གོ་རིམ་ཇི་བཞིན་རྒྱ་
མཚོ་དང༌། །ཉི་མ་དང་ནི་ནམ་མཁའ་གཏེར། །སྤྲིན་དང་རླུང་བཞིན་
ཤེས་པར་བྱ། །ཞེས་སོ། ། གསུམ་པ་དཔེ་དོན་ཆོས་མཐུན་དྲུག་ནི།
ཤེས་བཅུ་ཡོན་ཏན་རིན་ཆེན་དང་། །ལྡན་ཕྱིར་ས་རྣམས་རྒྱ་མཚོ་་
བཞིན། །སེམས་ཅན་ཐམས་ཅད་ཉེར་འཚོའི་ཕྱིར། །ཚོགས་གཉིས་
དག་ནི་ཉི་མ་བཞིན། །རྒྱ་ཆེ་མཐའ་དང་དབུས་མེད་ཕྱིར། །བྱང་ཆུབ་
ནམ་མཁའི་ཁམས་བཞིན་ནོ། །ཡང་དག་རྫོགས་སངས་ཆོས་ཉིད་་་
ཕྱིར། །སེམས་ཅན་ཁམས་ནི་གཏེར་དང་འདྲ། །གློ་བུར་ཁྱབ་དང་མ་
གྲུབ་ཕྱིར། །དེ་ཡི་ཉོན་མོངས་སྤྲིན་ཚོགས་བཞིན། །དེ་འཐོར་བར་ནི་
ཉེར་གནས་ཕྱིར། །ཐུགས་རྗེ་མི་བཟད་རླུང་དང་འདྲ། །ཞེས་སོ། །
རྒྱལ་བའི་འཕྲིན་ལས་དེ་ཡང་འཁོར་བ་ཇི་སྲིད་བར་དུ་འཇུག་གོ་ཞེས་
འཆད་པ་ལ། གཞན་གྱི་དབང་གིས་ངེས་འབྱུང་དང་། །བདག་་
ང་སེམས་ཅན་མཚུངས་གཟིགས་དང་། །མཛད་པ་ཡོངས་སུ་མ་་
《རྫོགས་ཕྱིར། །འཁོར་བ་སྲིད་དུ་མཛད་མི་ཆད། །ཅེས་སོ། ། དེ་
- 419

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ལྟར་ན་དེ་བཞིན་གཤེགས་པའི་ཆོས་ཀྱི་སྐུ་ནི་འདུས་མ་བྱས་མ་ཡིན་
ནམ། རྟག་པ་ཆོས་ཀྱི་སྐུ་ཡི་མཛད་པ་འཕྲིན་ལས་ལྷུན་གྱིས་གྲུབ་པ་
དང་། འཁོར་བ་ཇི་སྲིད་དུ་རྒྱུན་མི་འཆད་དུ་འཇུག་པའི་ཚུལ་དེ་ཇི་
ལྟར་ཞེ་ན། འགྲེལ་བ་ལས། ལྷུན་གྱི་གྲུབ་ཅིང་རྒྱུན་མི་ཆད་པར་
འཇིག་རྟེན་ཇི་སྲིད་དུ་རྣམ་པར་རྟོག་པ་མེད་པར་སངས་རྒྱས་ཀྱི་་་
མཛད་པ་འཇུག་ཅེས་སངས་རྒྱས་ཀྱི་བརྩེ་བའི་བདག་ཉིད་ལས་་་་་་
བརྩམས་ཏེ། ཐེ་ཚོམ་དང་སོམ་ཉི་མེད་པ་རྣམས་སངས་རྒྱས་ཀྱི་ཡུལ་
ལ་མོས་པ་བསྐྱེད་པའི་ཕྱིར ཞེས་སོ། ། དེ་ནས་ཡང་དེ་བའི་སྒོ་
ནས་བསྟན་པ་ནི། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་
རིན་ཆེན་བཞིན། ། དེ་བཞིན་གཤེགས་པ་སྒྲ་བརྙན་བཞིན། །ནམ་
མཁའ་དང་ནི་ས་བཞིན་ནོ། །ཞེས་དཔེ་དགུའི་སྒོ་ནས་གསུངས་ལ།
དེ་ཡང་ལྷའི་དབང་བོ་བརྒྱ་བྱིན་གྱི་བཞུགས་གནས་རྣམ་པར་རྒྱལ་བའི་
ཁང་བཟང་གི་བཻཌཱུརྻའི་ས་གཞིར་ཤར་རྒྱ་བྱིན་གྱི་གཟུགས་བརྙན་དང་།
ཁང་བཟང་གི་སྟེང་གི་ལྷའི་རྔ་སྒྲ་དང་། ནམ་མཁའ་ཁྱབ་པའི་དཔེ་
གསུམ་གྱིས་ནི། དེ་བཞིན་གཤེགས་པའི་སྐུ་གསུང་ཐུགས་གསུམ་གྱི་
ངོ་བོ་མཚོན་ནོ། ། ཚངས་པ་དང་། ཉི་མ་དང་། ནོར་བུའི་
དཔེ་གསུམ་གྱིས་ནི་སྐུ་གསུང་ཐུགས་ཀྱི་འཕྲིན་ལས་གསུམ་མཚོན་ཞིང་།
སྒྲ་བརྙན་དང་། ནམ་མཁའ་དང་། ས་གཞིའི་དཔེ་གསུམ་གྱིས་ནི་
གསུང་དང་སྐུ་དང་ཐུགས་ཀྱི་གསང་བ་གསུམ་མཚོན་པར་གསུངས་
སོ། ། དེ་ལྟར་དཔེ་དགུས་མདོར་བསྟན་པ་དེ་དག་རྒྱས་པར་་་
བཤད་པ་ལ། དཔེ་དང་པོ་ནི། ཇི་ལྟར་བཻཌྰུར་དག་པ་ཡི། །རང་
བཞིན་ས་སྟེང་འདི་གྱུར་ཏེ། །དག་ཕྱིར་ལྷ་ཡི་དབང་བོ་དེ། །ལྷ་ཡི་བུ་
མོའི་ཚོགས་དང་བཅས། །རྣམ་པར་རྒྱལ་བའི་ཁང་བཟང་དང་། །ལྷ་
420

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གནས་དེ་ལས་གཞན་དག་དང་། །དེ་ཡི་གཞལ་ཡས་སྣ་ཚོགས་་་་་་་་
དང་། །ལྷ་རྫས་རྣམ་མང་དེ་མཐོང་ངོ་། །དེ་ནས་སྐྱེས་པ་བུད་མེད་
ཚོགས། །ས་ཡི་གནས་གནས་པ་རྣམས། །སྣང་བ་དེ་ནི་མཐོང་གྱུར་
ཏེ། །དེད་ཀྱང་རིང་བོར་མི་ཐོགས་པར། །ལྷ་དབང་འདི་འདྲ་གྱུར་
ཅིག་ཅེས། །དེ་འདྲའི་སྨོན་ལམ་འདེབས་བྱེད་ཅིང༌། །དེ་ཐོབ་དོན་དུ་
དགེ་བ་ནི། །ཡང་དག་བླངས་ཏེ་གནས་པར་གྱུར། །དེ་དག་དགེ་བའི་
ལས་དེས་ནས། །འདི་སྣང་ཙམ་ཞེས་དེ་ལྟ་བུར། །ཤེས་པ་མེད་ཀྱང་
ས་སྟེང་ནས། །འཕོས་ཏེ་ལྷ་རུ་སྐྱེ་བར་འགྱུར། །སྣང་བ་དེ་ནི་ཤིན་ཏུ་
ཡང་། །རྟོག་པ་མེད་ཅིང་གཡོ་བ་མེད། །དེ་ལྟ་མོད་ཀྱི་ས་སྟེང་ན། །
དོན་ཆེན་གྱིས་ནི་ཉེ་བར་གནས། །དེ་བཞིན་དད་སོགས་དྲི་མེད་་་
ཅན། །དད་སོགས་ཡོན་ཏན་བསྒོམས་པ་ཡིས། །རང་སེམས་ལ་སྣང་
རྫོགས་སངས་རྒྱས། །མཚན་དང་དཔེ་བྱད་ལྡན་པ་དང་། །འཆག་པ་
དང་ནི་བཞེངས་པ་དང་། །བཞུགས་པ་དང་ནི་འཚམས་པ་དང༌། །
སྤྱོད་ལམ་སྣ་ཚོགས་མཛད་པ་ཅན། །ཞི་བའི་ཆོས་ནི་གསུངས་པ་་
དང་། །མི་གསུམ་མཉམ་པར་བཞག་གྱུར་པ། །ཆོ་འཕྲུལ་རྣམ་པ་སྣ་
ཚོགས་དག །མཛད་པ་གཟི་མདངས་ཆེན་པོ་ཅན། །སེམས་ཅན་
རྣམས་ཀྱིས་མཐོང་བར་འགྱུར། །དེ་མཐོང་ནས་ཀྱང་འདོད་ལྡན་་་
པ། །སངས་རྒྱས་ཉིད་ཅེས་རབ་སྦྱོར་ཏེ། །དེ་རྒྱུ་ཡང་དག་བླངས་ནས་
ནི། །འདོད་པའི་གོ་འཕང་ཐོབ་པར་བྱེད། །སྣང་བ་དེ་ནི་ཤིན་ཏུ་
ཡང་། །རྟོག་མེད་གཡོ་བ་མེད་པ་ཉིད། །དེ་ལྟ་ན་ཡང་འཇིག་རྟེན་
ན། །དོན་ཆེན་པོས་ནི་ཉེ་བར་གནས། །འདི་ནི་རང་སེམས་སྣང་བ་
ཞེས། །སོ་སོའི་སྐྱེ་བོས་མི་ཤེས་མོད། །དེ་ལྟ་ན་ཡང་གཟུགས་མཐོང་
དེ། །དེ་དག་ལ་ནི་དོན་ཡོད་འགྱུར། །རིམ་གྱིས་དེ་མཐོང་ལ་བརྟེན་
421

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ནས། །ཐེག་པ་འདི་ལ་གནས་པ་རྣམས། །ནང་གི་དམ་པ་ཆོས་སྐུ་
ནི། །ཡེ་ཤེས་མིག་གིས་མཐོང་བར་འགྱུར། །ཇི་ལྟར་ས་ཀུན་ཉམ་ངའི་
གནས་གཞན་དང་བྲལ་དྲི་མེད་བཻཌཱུརྻ། །གསལ་མཛེས་ནོར་བུའི་ཡོན་
ཏན་དྲི་བྲལ་དཔལ་ལྡན་སྟེང་ནི་མཉམ་གྱུར་ཏེ། །དག་ཕྱིར་དེར་ནི་ལྷ་
གནས་སྣ་ཚོགས་ལྷ་དབང་ལྷ་ཡི་གཟུགས་ཤར་ཏེ། །རིམ་གྱིས་ས་ཡི་
ཡོན་ཏན་བྲལ་ཕྱིར་དེ་ནི་སླར་ཡང་མི་སྣང་འགྱུར། །དེ་དངོས་ཐོབ་
ཕྱིར་བསྙེན་གནས་བརྟུལ་ཞུགས་ངེས་པར་སྦྱིན་སོགས་ལ་ཕྱོགས་པ། །
བུད་མེད་སྐྱེ་ཚོགས་སྨོན་པའི་སེམས་ཀྱིས་མེ་ཏོག་ལ་སོགས་འཐོར་བ་
ལྟར། །དག་པ་བཻཌཱུ་རླ་འདྲའི་སེམས་ལ་སྣང་བ་ཐུབ་དབང་ཐོབ་བྱའི་
ཕྱིར། །རབ་དགའི་སེམས་ལྡན་རྒྱལ་བའི་སྲས་རྣམས་དེ་བཞིན་སེམས་
རབ་སྐྱེད་པར་བྱེད། །ཇི་ལྟར་བཻཌཱུར་ས་གཞི་གཙང་མ་ལ། །ལྷ་དབང་
ལུས་ཀྱི་གཟུག་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་
གཙང་མ་ལ། །ཐུབ་པའི་དབང་བོའི་སྐུ་ཡི་གཟུགས་བརྙན་འཆར། །
འགྲོ་བཪ་གཟུགས་བརྙན་འཆར་ནུབ་རྙོག་མེད་དང༌། །རྙོག་པའི་་
རང་སེམས་རབ་འཇུག་དབང་གིས་འཇུག ། ཇི་ལྟར་འཇིག་རྟེན་
དག་ན་གཟུགས་སྣང་ལྟར། །དེ་བཞིན་ཡོད་དང་ཞིག་ཅེས་དེ་མི་་་
བལྟ། །ཞེས་སོ། ། དཔེ་གཉིས་པ་ནི། ཇི་ལྟར་ལྷ་ནང་ལྷ་རྣམས་
ཀྱི། །སྔོན་གྱི་དཀར་པོའི་མཐུ་ཡིས་ནི། །འབད་དང་གནས་དང་ཡིད་
གཟུགས་དང་། །རྣམ་པར་རྟོག་པ་མེད་བཞིན་དུ། །མི་རྟག་སྡུག་་
བསྔལ་བདག་མེད་དང་། །ཞི་བའི་སྒྲ་ཡིས་བག་མེད་པའི། །ལྷ་རྣམས་
ཐམས་ཅད་ཡང་དང་ཡང༌། །ཆོས་ཀྱི་རྡུལ་ནི་སྐུལ་བྱེད་ལྟར། །དེ་
བཞིན་ཁྱབ་བདག་འབད་སོགས་དང་། །བྲལ་ཡང་འགྲོ་བ་མ་ལུས་
པར། །སངས་རྒྱས་གསུང་གིས་ཁྱབ་མཛད་དེ། །སྐལ་ལྡན་རྣམས་ལ་
422

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཆོས་སྟོན་ཏོ། །ཇི་ལྟར་ལྷ་ནང་ལྷ་རྣམས་ཀྱི། །རྔ་སྒྲ་རང་གི་ལས་ལས་
བྱུང་། །དེ་བཞིན་འཇིག་རྟེན་ཐུབ་པས་ཆོས། །གསུང་བ་རང་གི་ལས་
ལས་བྱུང༌། །འབད་གནས་ལུས་དང་སེམས་བྲལ་བའི། །སྒྲ་དེ་ཇི་ལྟར་
ཞི་སྒྲུབ་ལྟར། །དེ་བཞིན་འབད་སོགས་དང་བྲལ་བའི། །ཆོས་དེས་ཞི་
བ་སྒྲུབ་པར་བྱེད། །ཇི་ལྟར་ལྷ་ཡི་གྲོང་ན་རྔ་སྒྲའི་རྒྱུས་བྱུང་མི་འཇིགས་
སྦྱིན་པ་ནི། །ཉོན་མོངས་གཡུལ་དུ་འཇུག་ཚེ་ལྷ་མིན་དཔུང་རྒྱལ་རྩེད་
མོ་སེལ་བ་ལྟར ། དེ་བཞིན་འཇིག་རྟེན་དག་ན་བསམ་གཏན་
གཟུགས་མེད་ལ་སོགས་རྒྱུས་བྱུང་བ། །སེམས་ཅན་ཉོན་མོངས་སྡུག་
བསྔལ་རབ་འཇོམས་ཞི་བ་བླ་མེད་ལམ་ཚུལ་བརྗོད། ། ཅེས་སོ། །
འདིར་ཅིའི་ཕྱིར་ལྷའི་ཆོས་ཀྱི་རྔ་ཉིད་བཅོམ་ལྡན་འདས་ཀྱི་གསུང་གི་
དཔེར་མཛད་ལ། ལྷའི་སིལ་སྙན་སོགས་རོལ་མོ་གཞན་དག་དཔེར་
མ་གསུང་ཞེ་ན། གང་ཕྱིར་སྐྱེ་ཀུན་པ་ཉིད་དང༌། །ཕན་བདེ་ཆོ་
འཕྲུལ་གསུམ་ལྡན་པ། །དེ་ཕྱིར་ཐུབ་དབྱངས་ལྷ་རྫས་ཀྱི། །སིལ་སྙན་
རྣམས་ལས་ཁྱད་པར་འཕགས། ། ལྷར་ནི་རྔ་ཡི་སྒྲ་ཆེན་པོ། །སར་
གནས་རྣམས་ཀྱི་རྣར་མི་འགྲོ། །སངས་རྒྱས་རྔ་སྒྲ་འཁོར་བ་ཡི། །ས་
འོག་འཇིག་རྟེན་དག་ཏུ་འགྲོ། ལྷར་ནི་ལྷ་ཡི་སིལ་སྙན་བྱེ་བ་མང་། །
འདོད་མེ་མངོན་པར་འཕེལ་བས་དོན་དུ་སྒྲོགས། །ཐུགས་རྗེའི་བདག་
ཉིད་རྣམས་ཀྱི་དབྱིངས་གཅིག་ཀྱང་། །སྡུག་བསྔལ་མེ་རབ་ཞི་བའི་
དོན་དུ་འཇུག ། ལྷར་ནི་མཛེས་ཤིང་ཡིད་འོང་སིལ་སྙན་སྒྲ། །
སེམས་ཀྱི་རྒོད་པ་འཕེལ་བར་འགྱུར་བའི་རྒྱུ། །ཐུགས་རྗེའི་བདག་
ཉིད་དེ་བཞིན་གཤེགས་པའི་གསུང་། །ཏིང་འཛིན་སེམས་གཏོད་་་་
བསམ་པ་སྐུལ་བྱེད་ཉིད། །མདོར་ན་མ་ལུས་འཇིག་རྟེན་ཁམས་སུ་
ཡང་། ། ལྷ་དང་ས་གནས་བདེ་བའི་རྒྱུ་གང་ཡིན། །དེ་ནི་མ་ལུས་་་
423

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འཇིག་རྟེན་ཁྱབ་སྣང་བ། །དབྱངས་ཉིད་ལ་ནི་རབ་ཏུ་བརྟེན་པར་
བརྗོད། །ཞེས་སོ། ། བཅོམ་ལྡན་འདས་ཀྱི་སྐུ་ཡིས་ཆོ་འཕྲུལ་སྣ་
ཚོགས་སྟོན་པ་ནི་སྐུ་རྫུ་འཕྲུལ་གྱི་ཆོ་འཕྲུལ་དང་། སེམས་ཅན་་་་་
རྣམས་ལ་འབྱུང་འགྱུར་གྱི་བདེ་སྡུག་སོགས་མཁྱེན་ནས་ལུང་སྟོན་པ་ནི་
ཐུགས་ཀུན་བརྗོད་པའི་ཆོ་འཕྲུལ་དང་། གསུང་གིས་ཆོས་ཀྱི་འཁོར་
ལོ་བསྐོར་བ་སོགས་ནི་གསུང་རྗེས་བསྟན་གྱི་ཆོ་འཕྲུལ་ཏེ། ཆོ་འཕྲུལ་
རྣམ་པ་གསུམ་མོ། ། དེ་ལྟར་བཅོམ་ལྡན་འདས་ཀྱི་གསུང་དང་
གསུང་རབ་འཇིག་རྟེན་ཀུན་ཏུ་ཁྱབ་ཀྱང་། བསོད་ནམས་མ་ཡིན་
པའི་ལས་ངན་བསགས་པ་རྣམས་ལ་ཐོས་པའི་སྐལ་བ་མེད་དོ་ཞེས་
སྟོན་པ་ནི། ཇི་ལྟར་རྣ་བ་དང་བྲལ་པས། །ཕྲ་མོའི་སྒྲ་ནི་མི་མྱོང་
ཞིང་། ། ཐམས་ཅད་ལྷ་ཡི་རྣ་བར་ཡང་། །རྣ་ལམ་དུ་ནི་མི་འགྲོ་་་་་་
བཞིན། །དེ་བཞིན་ཆོས་ཕྲ་མཆོག་ཏུ་ནི། །ཞིབ་མོའི་ཡེ་ཤེས་སྤྱོད་ཡུལ་
ཡང་། །ཉོན་མོངས་མེད་ཡིད་འགའ་ཞིག་གི ། རྣ་བའི་ལམ་དུ་
འགྱུར་བ་ཡིན། །ཞེས་སོ། ། གསུམ་པ་སྤྲིན་གྱི་དཔེ་ནི། ཇི་ལྟར་
དབྱར་གྱི་དུས་ན་སྤྲིན། ། ལོ་ཏོག་ཕུན་སུམ་ཚོགས་པའི་རྒྱུ། །ཆུ་ཡི་
ཕུང་བོ་འབད་མེད་པར། །ས་ལ་རྒྱུན་དུ་འབེབས་པ་ལྟར། །དེ་བཞིན་
ཐུགས་རྗེ་སྤྲིན་ལས་ནི། །རྒྱལ་བའི་དམ་ཆོས་ཆུ་ཡི་ཆར། །འགྲོ་བའི་
དགེ་བའི་ལོ་ཏོག་རྒྱུ། །རྣམ་པར་རྟོག་པ་མེད་པར་འབེབས། །ཇི་ལྟར་
འཇིག་རྟེན་དགེ་བའི་ལམ་འཇུག་ན། །རླུང་སྐྱེས་ཆུ་ཆར་སྤྲིན་གྱི་་་
འབེབས་པ་ལྟར། །དེ་བཞིན་བརྩེ་རླུང་འགྲོ་དགེ་མངོན་འཕེལ་་་་་་
ཕྱིར། །སངས་རྒྱས་སྤྲིན་ལས་དམ་ཆོས་ཆར་བ་འབེབས། །སྲིད་ལ
མཁྱེན་དང་བརྩེ་ཆེན་འགྱུར་བ་དང༌། །མི་འགྱུར་མི་གོས་ནམ་མཁའི་
དཀྱིལ་གནས་པ། །ཏིང་འཛིན་གཟུངས་ཆུ་དྲི་མེད་སྙིང་བོ་ཅན། །
424

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཐུབ་དབང་སྤྲིན་ནི་དགེ་བའི་ལོ་ཏོག་རྒྱུ། །ཞེས་སོ། ། དེ་ལྟར་ན་
དེ་བཞིན་གཤེགས་པའི་གསུང་ལ་བརྟེན་ནས་འཇིག་རྟེན་དུ་ཐེག་པ་
གསུམ་དང་། གྲུབ་མཐའ་བཞི་ལ་སོགས་པ་རིགས་མི་འདྲ་བ་རྣམས་
བྱུང་བ་ཅི་ཞེ་ན། དེ་ཡང་ཇི་སྐད་དུ་འཆི་མེད་མཛོད་ལས། བསིལ་
དང་ཞིམ་དང་ཡང་དང་འཇམ། །དྭངས་དང་དྲི་ང་མེད་པ་དང་། །
འཐུང་ན་མགྲིན་དང་ལྟོ་བ་ལ། །མི་གནོད་ཡན་ལག་བརྒྱད་ལྡན་ཆུ། །
ཞེས་གསུངས་པ་ལྟར། སྤྲིན་གྱི་ཆུ་ནི་ཡན་ལག་བརྒྱད་ལྡན་གྱི་ཆུ་
ཡིན་ཡང་། ས་ལ་བབས་པ་ན་བ་ཚྭ་ཅན་ལ་སོགས་པས་གཞི་སྣ་
ཚོགས་དང་འབྲེལ་བ་ལས་རོ་སྣ་ཚོགས་སུ་འགྱུར་བ་དེ་བཞིན་དུ།
བཅོམ་ལྡན་འདས་ཀྱི་དམ་པའི་ཆོས་ཀྱི་ཆར་བ་ཡང་མཁྱེན་བརྩེ་སྤྲིན་
གྱི་སྙིང་བོ་ལས་བྱུང་བར་འདྲ་ཡང་། རིགས་ཅན་གསུམ་ལ་སོགས་
པ་འགྲོ་བའི་ཤེས་རྒྱུད་མི་འདྲ་བའི་དབང་གིས། གསུང་གཅིག་ཉིད་
དུ་གསུངས་ན་ཡང་། །དུ་མ་ཉིད་དུ་སོ་སོར་གོ ། ཞེས་པ་ལྟར་དུ་
གྱུར་པ་ཡིན་ནོ་ཞེས་འཆད་པ་ལ། ཇི་ལྟར་བསིལ་དང་ཞིམ་དང་
འཇམ་པ་དང༌། །ཡང་བའི་ཆུ་ནི་སྤྲིན་དེ་ལས་ཐོན་པ། །ས་ལ་བ་ཚྭ་ལ་
སོགས་གནས་འབྲེལ་བས། །ཤིན་ཏུ་མང་པོའི་རོར་ནི་འགྱུར་བ་་་་་
བཞིན། །དེ་བཞིན་འཕགས་པའི་ཡན་ལག་བརྒྱད་ཆུའི་ཆར། །རབ་
ཡངས་བརྩེ་སྤྲིན་སྙིང་བོ་ལས་འཐོན་པ། །འགྲོ་བའི་རྒྱུད་ཀྱི་གནས་ཀྱི་
དབྱེ་བ་ལས། །རྣམ་པ་མང་བོའི་རོ་དང་ལྡན་པར་འགྱུར། །ཞེས་
སོ། ། འཇིག་རྟེན་འདིར་སངས་རྒྱས་བཅོམ་འདས་ཀྱི་ཆོས་ལ་་་།
དགའ་ཞིང་དད་པ་དང་། དེ་ལ་དགའ་བ་དང་མི་དགའ་བ་གང་
ཡང་མེད་པའི་བར་མ་དང་། དམ་པའི་ཆོས་ལ་གཅིག་ཏུ་སྡང་ཞིང་
མི་དགའ་བའི་གང་ཟག་གི་རིགས་གསུམ་ཡོད་པ་ནི། དཔེར་ན།
425
TE

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དཔྱིད་ཀྱི་དུས་སུ་ཆར་བ་བབས་པ་ན་མི་རྣམས་ནི་དགའ་ཞིང་སྤྲོ་ལ།
ནམ་མཁར་འཕུར་མི་ནུས་པའི་འདབ་ཆགས་རྨ་བྱ་སོགས་ལ་དགའ་བ་
དང་མི་དགའ་བ་གང་ཡང་མེད་པ་དང་། ཡི་དྭགས་འགའ་ཞིག་ལ་
ལུས་ལ་རྡོ་ཚན་གྱི་ཆར་བ་བབས་པ་ལྟར་སྡུག་བསྔལ་དུ་གྱུར་བས་མི་
དགའ་བ་བཞིན་ནོ་ཞེས་སོགས་འཆད་པ་ལ། ཐེག་པ་མཆོག་ལ་དད་
པ་དང་། །བར་མ་དང་ནི་སྡང་བ་ཡི།།ཕུང་བོ་གསུམ་ནི་མི་དག་
དང་། །རྨ་བྱ་དང་ནི་ཡི་དྭགས་འདྲ། །དཔྱིད་མཐར་སྤྲིན་མེད་པ་ན་
མེ་དང་མཁའ་མི་རྒྱུ་བའི་བྱ་དག་དང༌། །དབྱར་ཚེས་ལ་ཆར་བབས་པ་
ན་ཡི་དྭགས་དག་ནི་སྡུག་པ་ལྟར། །སྙིང་རྗེའི་སྤྲིན་ཚོགས་དག་གིས་
ཆོས་ཆུ་བྱུང་དང་མ་བྱུང་བ་ལས་ཀྱང་། །ཆོས་འདོད་པ་དང་ཆོས་ལ་
སྡང་བའི་འཇིག་རྟེན་དག་ན་དཔེ་དེ་ཉིད། །ཐིགས་པར་རགས་་་
འབེབས་རྡོ་ཚན་དང་ནི་རྡོ་རྗེའི་མེ་ནི་འབེབས་པ་ན། །སྲོག་ཆགས་ཕྲ་
དང་རི་སུལ་སོང་བ་དག་ལ་ཇི་ལྟར་སྤྲིན་ལྟོས་མེད། །ཕྲལ་དང་རྒྱ་ཆེན་
རིག་པའི་ཚུལ་གྱིས་མཁྱེན་པ་དང་ནི་བརྩེ་བའི་སྤྲིན། །ཉོན་མོངས་
དག་འགྱུར་བདག་ལྟའི་བག་ཉལ་དག་ལ་རྣམ་ཀུན་ལྟོས་པ་མེད། །
འཁོར་བའི་སྐྱེ་འཆི་ཐོག་མ་མེད་དེར་འགྲོ་བའི་ལམ་ནི་རྣམ་པ་ལྔ། །མི་
གཙང་བ་ལ་དྲི་ཞིམ་མེད་བཞིན་འགྲོ་བ་དག་ན་བདེ་བ་མེད། །དེ་ཡི་
སྡུག་བསྔལ་རྟག་ཏུ་མེ་མཚོན་རྒྱ་ཚྭ་ལ་སོགས་རེག་སྐྱེས་བཞིན། །
ཐུགས་རྗེའི་སྤྲིན་ལས་དམ་ཆོས་ཆར་ཆེན་དེ་རབ་ཞི་བྱེད་རབ་ཏུ་་་་
འབེབས། །ལྷ་ལ་འཆི་འཕོ་མི་ལ་ཡོངས་ཚོལ་སྡུག་བསྔལ་ཞེས་བྱར་
རྟོགས་པའི་ཕྱིར། །ཤེས་རབ་ལྡན་པ་ལྷ་མིའི་དབང་ཕྱུག་མཆོག་་་་་
ལའང་མངོན་པར་འདོད་མེད་དེ། ། ཤེས་རབ་དང་ནི་དེ་བཞིན་་་་་
གཤེགས་པའི་གསུང་རབ་དད་པའི་རྗེས་འབྲངས་ལ། །འདི་ནི་སྡུག་
- 426

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསྔལ་འདི་རྒྱུ་འདི་ནི་འགོག་ཅེས་ཤེས་པས་མཐོང་ཕྱིར་རོ། །ནད་ནི་
ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་གནས་ཐོབ་བྱ་སྨན་ནི་བསྟེན་
པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་་
ལམ། །ཤེས་བྱ་སྤང་བྱ་རེག་པར་བྱ་ཞིང་བསྟེན་པར་བྱ། །ཞེས་སོ། །
བཞི་བ་སྐུའི་འཕྲིན་ལས་ཀྱི་དཔེ་ནི། ཇི་ལྟར་ཚངས་པ་ཚངས་པ་
ཡི། །གནས་ནས་འཕོ་བ་མེད་བཞིན་དུ། །ལྷ་ཡི་གནས་ནི་ཐམས་ཅད་
དུ། །སྣང་བ་འབད་མེད་སྟོན་པ་ལྟར། །དེ་བཞིན་ཐུབ་པ་ཆོས་སྐུ་
ལས། །བསྐྱོད་པ་མེད་པར་ཁམས་ཀུན་ཏུ། །སྐལ་ལྡན་རྣམ་ལ་འབད་
མེད་པར། །སྤྲུལ་བ་དག་ནི་སྟོན་པར་མཛད། །ཇི་ལྟར་ཚངས་རྟག་
གཞལ་ཡས་ཁང་ན་མི་གཡོ་འདོད་ཁམས་ཞུགས་པ་དེ། །ལྷ་རྣམས་
ཀྱིས་མཐོང་དེ་མཐོང་དེ་ཡང་ཡུལ་ལ་དགའ་བ་སྤོང་བྱེད་ལྟར། །དེ་
བཞིན་བདེ་གཤེགས་ཆོས་ཀྱི་སྐུ་ལས་མི་བསྐྱོད་འཇིག་རྟེན་ཁམས་ཀུན་
ཏུ། །སྐལ་ལྡན་གྱིས་མཐོང་དེ་མཐོང་དེ་ཡང་རྟག་ཏུ་དྲི་མ་ཀུན་སེལ་
བྱེད། །སྔོན་གྱི་རང་ཉིད་སྨོན་ལམ་དང༌། །ལྷ་རྣམས་ཀྱི་ནི་དགེ་བའི་
མཐུས། །ཇི་ལྟར་ཚངས་པ་འབད་མེད་སྣང་། །རང་བྱུང་སྤྲུལ་སྐུ་དེ་
བཞིན་ནོ། །འཕོ་དང་ལྷུམས་འཇུག་བལྟམས་དང་ཡབ་ཀྱི་ཁབ་་་་་་
གཤེགས་དང་། །དགྱེས་རོལ་བ་དང་དབེན་པར་སྤྱོད་དང་བདུད་་
བཅོམ་དང་། །བྱང་ཆུབ་ཆེ་བརྙེས་ཞི་བའི་གྲོང་དུ་ལམ་སྟོན་དང་། །
བསྟན་ནས་ཐུབ་པ་སྐལ་མེད་མིག་གི་ལམ་མི་འགྱུར། །ཞེས་སོ། །
ལྔ་བ་གསུང་གི་འཕྲིན་ལས་ཉི་མའི་དཔེ་ཡིས་བསྟན་པ་ནི། ཇི་ལྟར་
ཉི་མས་གདུངས་པའི་དུས་གཅིག་ཚེ་ཉིད་ལ། །བད་སོགས་རྒྱས་དང་
ཀུ་མུ་ཏ་ནི་རབ་ཟུམ་པ། །ཆུ་སྐྱེ་ཕྱེ་དང་ཟུམ་པའི་ཡོན་ཏན་སྐྱོན་དག་
ལ། །ཉི་མ་རྟོག་མེད་འདིར་ནི་འཕགས་པའི་ཉི་དེ་བཞིན། །ཇི་ལྟར་
427

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཉི་མ་རྟོག་མེད་པར། །རང་འོད་ཅིག་ཅར་སྤྲོ་བ་ཡིས། །པདྨ་རྒྱས་
པར་བྱེད་པ་དང་། །གཞན་དག་སྨིན་པར་བྱེད་པ་ལྟར། །དེ་བཞིན་
དེ་བཞིན་གཤེགས་པ་ཡི། །ཉི་མ་དམ་ཆོས་འོད་ཟེར་དག ། གདུལ་
བྱའི་སྐྱེ་བོའི་པད་མ་ལ། །རྣམ་པར་རྟོག་པ་མེད་པར་འཇུག ། ཆོས་
དང་གཟུགས་ཀྱི་སྐུ་དག་གིས། །བྱང་ཆུབ་སྙིང་བོ་མཁར་ཤར་བའི། །
ཀུན་མཁྱེན་ཉི་མ་འགྲོ་བར་ནི། །ཡེ་ཤེས་འོད་ཟེར་སྤྲོ་བར་མཛད། །
གང་ཕྱིར་གདུལ་བྱ་དག་པ་ཡི། །ཆུ་ཡི་སྣོད་ནི་ཐམས་ཅད་ལ། །བདེ་
གཤེགས་ཉི་མའི་གཟུག་བརྙན་ནི།།དཔག་ཏུ་མེད་པ་ཅིག་ཅར་་་་
འཆར། །རྟག་ཏུ་ཐམས་ཅད་ལ་ཁྱབ་པའི། །ཆོས་དབྱིངས་ནམ་་་་
མཁའི་དཀྱིལ་དུ་ནི། །སངས་རྒྱས་ཉི་མ་གདུལ་བྱ་ཡི། །རི་ལ་ཇི་ལྟར་
འོས་པར་འབབ། །ཇི་ལྟར་རྒྱ་ཆེན་འོད་ཟེར་སྟོང་ལྡན་ཉི་ཤར་བའི། །
འཇིག་རྟེན་ཀུན་ཏུ་སྣང་བར་བྱས་ནས་རིམ་གྱིས་ནི། །མཆོག་དང་
བར་མ་དམན་པའི་རི་ལ་འབབ་དེ་བཞིན། །རྒྱལ་བའི་ཉི་མ་སེམས་
ཅན་ཚོགས་ལ་རིམ་གྱིས་འབབ། །ཞིང་ཀུན་ནམ་མཁའི་མཐིལ་སྤྲོ་ཉི་
མ་ལ་མེད་ལ །མི་ཤེས་མུན་བཀབ་ཤེས་བྱའི་དོན་སྟོན་པ་ཡང་་་་
མིན། །ཐུགས་རྗེ་བདག་ཉིད་སྣ་ཚོགས་མདོག་བཀྱེའི་འོད་ཚོགས་་
ཀྱིས། །གསལ་བ་དག་ནི་འགྲོ་ལ་ཤེས་བྱའི་དོན་སྟོན་མཛད། །སངས་
རྒྱས་གྲོང་དུ་གཤེགས་ཚེ་མིག་དང་མི་ལྡན་པ་ཡི་སྐྱེ་བོ་རྣམས། །མཐོང་
ཞིང་དོན་མེད་ཚོགས་བྲལ་དོན་དེ་མཐོང་བ་ལས་ནི་མྱོང་བ་དང་། །
གཏི་མུག་གིས་ལྡོངས་སྲིད་པའི་མཚོར་ལྷུང་ལྟ་བའི་མུན་པས་བསྒྲིབས་
པ་རྣམས། །སངས་རྒྱས་ཉི་མའི་འོད་ཀྱིས་བློ་སྣང་མ་མཐོང་བ་ཡི་་
གནས་མཐོང་འགྱུར། །ཞེས་སོ། ། དྲུག་པ་ཐུགས་ཀྱི་འཕྲིན་ལས་
ཡིད་བཞིན་གྱི་ནོར་བུའི་དཔེ་བསྟན་པ་ནི། ཇི་ལྟར་ཡིད་བཞིན་ནོར་
428

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བུ་ནི། །རྟོག་པ་མེད་ཀྱང་ཅིག་ཅར་དུ། །སྤྱོད་ཡུལ་གནས་པ་རྣམས་
ཀྱི་ནི། །བསམ་ཀུན་སོ་སོར་རྫོགས་བྱེད་ལྟར། །དེ་བཞིན་སངས་རྒྱས་
ཡིད་བཞིན་ལ །བརྟེན་ནས་བསམ་པ་ཐ་དད་རྣམས།-།སྣ་ཚོགས་
ཆོས་ནི་ཐོས་གྱུར་ཀྱང་། །དེ་ནི་དེ་ལ་རྣམ་མི་རྟོག། །ཇི་ལྟར་ནོར་བུ་
རིན་ཆེན་རྟོག་མེད་འདོད་པའི་ནོར། །འབད་པ་མེད་པར་གཞན་པ་
དག་ལ་རབ་སྟེར་ལྟར། །དེ་བཞིན་ཐུབ་པ་འབད་མེད་ཇི་ལྟར་འོས་
པར་ནི། །གཞན་གྱི་དོན་དུ་སྲིད་པ་ཇི་སྲིད་རྟག་ཏུ་བཞུགས། །གང་
ཕྱིར་རྒྱ་མཚོ་ས་འོག་གནས་དེ་ལ་འདོད་པས། །ཇི་ལྟར་ནོར་བུ་བཟང་
བོ་འགྲོ་འདིར་རབ་རྙེད་དཀའ། །དེ་བཞིན་འགྲོ་བ་ཤིན་ཏུ་སྐལ་ངན་
ཉོན་མོངས་ཟིན། །ཡིད་འདིར་བདེ་གཤེགས་མཐོང་བ་རྙེད་དཀར་
ཤེས་པར་བྱ། །ཞེས་སོ། ། བདུན་པ་གསུང་གི་གསང་བ་སྒྲ་བརྙན་
གྱི་དཔེའི་སྒོ་ནས་གསུང་བ་ནི། ཇི་ལྟར་སྒྲ་བརྙན་གྱི་ནི་སྒྲ། །གཞན་
གྱི་རྣམ་རིག་ལས་བྱུང་བ། །རྣམ་རྟོག་མེད་ཅིང་གཟོ་མེད་ལ། །ཕྱི་
དང་ནང་ན་མི་གནས་ལྟར། ། དེ་བཞིན་དེ་བཞིན་གཤེགས་པའི་་་་
གསུང་། །གཞན་གྱི་རྣམ་རིག་ལས་བྱུང་བ། །རྣམ་པར་རྟོག་མེད་གཟོ་
མེད་ཅིང་། །ཕྱི་དང་ནང་ན་གནས་མ་ཡིན།།ཅུང་ཟད་མེད་ཅིང་
སྣང་བ་མིན། །ཞེས་སོ། ། བརྒྱད་པ་ཐུགས་ཀྱི་གསང་བ་ནམ་་་
མཁའི་དཔེ་ཡིས་བསྟན་པ་ནི། དམིགས་པ་མེད་ཅིང་རྟེན་མེད་་་
ལ། །མིག་གི་ལམ་ལས་རབ་འདས་པ། །གཟུགས་མེད་བསྟན་དུ་མེད་
པ་ཡི། །མཁའ་ལ་ཇི་ལྟར་མཐོ་དང་དམའ། །མཐོང་ཡང་དེ་ནི་དེ་ལྟ་
མིན། །དེ་བཞིན་ཐམས་ཅད་སངས་རྒྱས་ལ། །མཐོང་ཡང་དེ་ནི་དེ་ལྟ་
མིན། །ཞེས་སོ། ། དགུ་བ་སྐུའི་གསང་བ་ས་གཞིའི་དཔེའི་སྒོ་ནས་
སྟོན་པ་ནི། ཇི་ལྟར་ས་ལས་སྐྱེ་བ་ཀུན། །རྟོག་མེད་ས་ལ་བརྟེན་ནས་
———— 429

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ནི། །འཕེལ་དང་བརྟན་དང་ཡངས་འགྱུར་ལྟར། །དེ་བཞིན་རྫོགས་
པའི་སངས་རྒྱས་ས། །རྣམ་རྟོག་མེད་པ་ལ་བརྟེན་ནས། །འགྲོ་བའི་
དགེ་བའི་རྩ་བ་ལྟར། །མ་ལུས་པར་ནི་འཕེལ་བར་འགྱུར། །ཞེས་
སོ། ། དེ་ལྟར་དཔེ་དགུ་བསྟན་པའི་དགོས་པ་ནི། འབད་རྩོལ་
མེད་པར་བྱ་བ་འགའ། །བྱེད་པ་མཐོང་མེད་དེ་བས་ན། །གདུལ་བྱའི་
ཐེ་ཚོམ་བཅད་པའི་ཕྱིར། །དཔེ་རྣམས་དགུ་ནི་བསྟན་པ་ཡིན། །གང་
དུ་དཔེ་དགུ་བོ་འདི་དག ། རྒྱས་པར་རབ་ཏུ་བསྟན་གྱུར་པ། །མདོ་
སྡེ་ཡི་ནི་མིང་ཉིད་ཀྱིས། །དེ་ཡི་དགོས་པ་བསྟན་པ་ཉིད། །ཐོས་པ་
ལས་བྱུང་ཤེས་པ་ཡི། །སྣང་བ་རྒྱ་ཆེན་འདི་བརྒྱན་པའི། །བློ་ལྡན་
མྱུར་དུ་སངས་རྒྱས་ཀྱི། །སྤྱོད་ཡུལ་ཀུན་ལ་འཇུག་པར་འགྱུར། །ཞེས་
སོ། ། བློ་གྲོས་དམན་པ་གང་དག་དེ་བཞིན་གཤེགས་པ་རྩོལ་བ་
གང་ཡང་མེད་པར་གསུངས་པ་དང༌། ཡང་ཆོས་སྟོན་པ་ལ་སོགས་
པའི་བྱ་བ་བྱེད་པར་གསུངས་པ་གཉིས་འགལ་ཏེ། བྱ་བ་མེད་པར་
བྱེད་པ་མཐོང་བ་མེད་པའི་ཕྱིར་སྙམ་པའི་གདུལ་བྱའི་ཐེ་ཚོམ་བཅད་
པའི་ཕྱིར་དུ་དཔེ་རྣམས་པ་དགུ་བསྟན་པ་ཡིན་ནོ། ། མདོ་སྡེ་གང་
དུ་བརྒྱ་བྱིན་གྱི་གཟུགས་བརྙན་ལ་སོགས་པའི་དཔེ་དགུ་བསྟན་ཅེ་ན།
སངས་རྒྱས་ཐམས་ཅད་ཀྱི་ཡུལ་ལ་འཇུག་པ་ཡེ་ཤེས་སྣང་བ་རྒྱན་གྱི་
མདོ་ལས་དཔེ་དགུ་བསྟན་པའི་དགོས་པ་འདིར་དོན་དང་སྦྱར་ནས་
བསྟན་པ་ཡིན་ནོ། ། སངས་རྒྱས་ཀྱི་ཡོན་ཏན་དཔེ་དགུའི་སྒོ་ནས་
བསྟན་པའི་མདོ་སྡེ་འདི་ཐོས་པ་ལས་བྱུང་བའི་ཤེས་རབ་ཀྱི་སྣང་བ་རྒྱ་
ཆེན་པོ་འདིས་བརྒྱན་པའི་བློ་ལྡན་དག་མྱུར་དུ་སངས་རྒྱས་ཀྱི་སྤྱོད་
ཡུལ་ཟབ་པ་དང་རྒྱ་ཆེ་བ་ཀུན་ལ་འཇུག་པར་འགྱུར་རོ། ། དེ་ལྟར་
ན་བཅོམ་ལྡན་འདས་ཀྱི་སྐུ་གསུང་ཐུགས་ཀྱི་འཕྲིན་ལས་རྣམས་གདུལ་
430

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱ་རང་རང་གི་སྐལ་བ་ཇི་ལྟ་བ་བཞིན་དུ་འབད་རྩོལ་མེད་པར་འཇུག་
པའི་དཔེ་དང་གཏན་ཚིགས་དག་ཡོད་དམ་ཞེ་ན། ཡོད་དོ་ཞེས་
འཆད་པ་ལ། དེ་དོན་བཻཌཱུར་བརྒྱ་བྱིན་གྱི། །གཟུགས་བརྙན་ལ་
སོགས་དཔེ་དག་ནི། །རྣམ་དགུ་བརྗོད་པ་དེ་ལ་ནི། །དེ་ཡི་བསྡུས་
དོན་ངེས་པར་བཟུང་། །སྟོན་དང་གསུང་དང་ཁྱབ་པ་དང་། །སྤྲུལ་
དང་ཡེ་ཤེས་སྤྲོ་བ་དང་། །ཐུགས་གསུང་སྐུ་ཡི་གསང་བ་དང་།
ཐུགས་རྗེའི་བདག་ཉིད་ཐོབ་པ་ཉིད། །འབད་རྩོལ་རྒྱུན་ཀུན་རབ་ཞི་
བ། །རྣམ་པར་རྟོག་པ་མེད་པའི་ཐུགས། །དྲི་མེད་བཻ་ཌཱུར་བརྒྱ་བྱིན་
གྱི། ། གཟུགས་བརྙན་ཤར་བ་ལ་སོགས་བཞིན། །འབད་རྩོལ་ཞི་
བ་དམ་བཅའ་སྟེ། ། རྟོག་མེད་ཐུགས་ནི་གཏན་ཚིགས་སོ། །རང་་་
བཞིན་དོན་ནི་གྲུབ་དོན་དུ། །དཔེ་ནི་བརྒྱ་བྱིན་གཟུགས་སོགས་་་་་
ཡིན། །འདིར་ནི་སྐབས་དོན་འདི་ཡིན་ཏེ། །སྟོན་པ་ལ་སོགས་རྣམ་
དགུ་ནི། །སྟོན་པ་སྐྱེ་འཆི་དང་བྲལ་བ། །འབད་པ་མེད་པར་རབ་
འཇུག་པའོ། །ཞེས་སོ། ། བཅོམ་ལྡན་འདས་ཀྱི་སྐུ་གསུང་ཐུགས་
ཀྱི་འཕྲིན་ལས་རྣམས་ཆོས་ཅན། །གདུལ་བྱའི་ཡུལ་ལ་འཇུག་པའི་ཚེ་
འབད་རྩོལ་ཉེ་བར་ཞི་བ་ཡིན་ཏེ། བཅོམ་ལྡན་འདས་ལ་རྣམ་པར་
རྟོག་པ་མེད་པའི་ཐུགས་མངའ་བའི་ཕྱིར། དཔེར་ན། བརྒྱ་བྱིན་
གྱི་གཟུགས་བརྙན་ལ་སོགས་པ་བཞིན་ནོ། ། དེ་ནས་དེ་རྣམས་ཀྱི་
མཇུག་བསྡུད་པའི་ཚིགས་སུ་བཅད་པ་བཞི་གསུངས་ཏེ། གང་ཞིག་
བརྒྱ་བྱིན་རྔ་དང་སྤྲིན་བཞིན་དང་། །ཚངས་ཉི་རིན་ཆེན་ཡིད་བཞིན་
ནོར་རྒྱལ་བཞིན། །སྒྲ་བརྙན་ནམ་མཁའ་ས་གཞི་སྲིད་པའི་བར། །
འབད་མེད་གཞན་དོན་མཛད་དེ་རྣལ་འབྱོར་རིག ། རིན་ཆེན་ལྷ་
དབང་སྣང་བཞིན་སྟོན་པ་སྟེ། །ལེགས་པར་འདོམས་མཛད་ལྷ་ཡི་རྔ་
431 ---

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དང་འདྲ།།།ཁྱབ་བདག་མཁྱེན་དང་བརྩེ་ཆེན་སྤྲིན་ཚོགས་ནི། །
མཐའ་ཡས་འགྲོ་བ་སྲིད་རྩེའི་བར་དུ་ཁྱབ། །ཚངས་བཞིན་ཟག་མེད་
གནས་ལས་མི་བསྐྱོད་པར། །སྤྲུལ་པ་རྣམ་པ་དུ་མ་རབ་ཏུ་སྟོན། །ཉི་
བཞིན་ཡེ་ཤེས་སྣང་བ་རབ་སྤྲོ་གང༌། །རྣམ་དག་རིན་ཆེན་ཡིད་བཞིན་
ནོར་འདྲའི་ཐུགས། །རྒྱལ་བ་རྣམས་ཀྱི་གསུང་དེ་བྲག་ཆ་བཞིན་དུ་ཡི་
གེ་མེད། །སྐུ་ནི་ནམ་མཁའ་ལྟ་བུར་ཁྱབ་དང་གཟུགས་མེད་རྟགས་པ་
ཉིད། །ས་བཞིན་འགྲོ་བའི་དཀར་བོའི་ཆོས་ཀྱི་སྨན་རྣམས་མ་ལུས་
པའི། །རྣམ་པ་ཀུན་ཏུ་གཞིར་གྱུར་པ་ནི་སངས་རྒྱས་ས་ཡིན་ནོ། །
ཞེས་སོ། ། དཔེ་འདི་རྣམས་ཀྱིས་དེ་བཞིན་གཤེགས་པའི་འཕྲིན་
ལས་ལྷུན་གྱིས་གྲུབ་པ་དང་རྒྱུན་མི་ཆད་པར་ཇི་ལྟར་བསྟན་ཅེ་ན་།
དག་པ་བཻཌཱུརྻ་འདྲ་ཡི། །སེམས་ལ་སངས་རྒྱས་མཐོང་བའི་རྒྱུ། །དེ་
དག་ས་ནི་མི་ཟློག་པའི། །དད་པའི་དབང་བོ་བརྟས་པ་ཉིད། །དགེ་
བ་སྐྱེ་དང་འཇིག་པས་ན། །སངས་རྒྱས་གཟུགས་ནི་སྐྱེ་དང་འཇིག།
བརྒྱ་བྱིན་བཞིན་དུ་ཐུབ་པ་ནི། །ཚོས་ཀྱི་སྐུ་ཡི་སྐྱེ་འཇིག་མེད། །དེ་
བཞིན་དུ་ནི་འབད་མེད་པར། །སྐྱེ་མེད་འགག་མེད་ཆོས་སྐུ་ལས། །
སྲིད་པ་ཇི་སྲིད་གནས་པར་དུ། །སྟོན་པ་ལ་སོགས་མཛད་པ་འཇུག།
དཔེ་འདི་རྣམས་ཀྱིས་བསྡུས་པ་ཡི། །དོན་ནི་འདི་ཡིན་རིམ་པ་་་་་་་
ཡང་། །སྔ་མ་ཕྱི་མ་ཆོས་མི་མཐུན། །སྤངས་པའི་སྒོ་ནས་བརྗོད་པ་
ཡིན། །ཞེས་སོ། ། གདུལ་བྱ་སྐལ་ལྡན་འགའ་ཞིག་གི་དག་པ་་
བཻཌཱུའི་ས་གཞི་དང་འདྲ་བའི་སེམས་ལ་སངས་རྒྱས་ཀྱི་སྐུ་སྣང་ཞིང་
མཐོང་བའི་རྒྱུ་ནི། སངས་རྒྱས་ལ་དམིགས་པའི་མི་ཟློག་པའི་དད་
པའི་དབང་བོ་བརྟས་ཏེ་རྒྱས་པ་ཉིད་ཀྱིས་ཡིན་ནོ། ། དེའི་ཕྱིར་
སངས་རྒྱས་ལ་དམིགས་པའི་དད་གུས་སོགས་བསོད་ནམས་ཀྱི་དགེ་བ་
432

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རང་རྒྱུད་ལ་སྐྱེས་ཤིང་གོམས་པས་སངས་རྒྱས་ཀྱི་སྐུ་སྣང་ལ། མ་
དད་པ་སོགས་ཡོད་ན་སངས་རྒྱས་ཀྱི་སྐུ་མི་སྣང་སྟེ། དེ་ལ་སངས་
རྒྱས་མཐོང་བ་ལ་གེགས་བྱེད་ཀྱི་སྒྲུབ་པ་མ་དད་པ་སོགས་ཡོད་པའི་
ཕྱིར། བརྒྱ་བྱིན་གྱི་གཟུགས་ལ་སྐྱེ་འཇིག་ཡོད་པ་ལྟར། ཐུབ་པའི་
ཆོས་ཀྱི་སྐུ་ལ་སྐྱེ་འཇིག་མེད་དེ། སྐྱེ་འགག་དང་བྲལ་བའི་ཆོས་ཀྱི་སྐུ་
ལས་སྲིད་པ་ཇི་སྲིད་གནས་ཀྱི་བར་དུ་འབད་རྩོལ་མེད་པར་སྤྲུལ་བའི་
སྐུ་སྣ་ཚོགས་སྟོན་པ་སོགས་མཛད་པ་འཕྲིན་ལས་རྒྱུན་མི་འཆད་དུ་
འཇུག་པའི་ཕྱིར། དཔེ་དགུ་བོ་རྣམས་ཀྱི་བསྡུས་དོན་ནི་འདི་ལྟར་
ཡིན་ཏེ། དཔེ་དོན་གཉིས་ཀྱི་རིམ་པ་ཡང་དཔེ་སྔ་མ་སྔ་མ་དག་རང་
རང་གིས་མཚོན་པའི་དོན་ཕྱི་མ་ཕྱི་མའི་ཆ་ཤས་འགའ་ཞིག་དང་ཆོས་
མི་མཐུན་པས། རྣམ་པ་ཐམས་ཅད་དུ་ཆོས་མཐུན་པ་སྤངས་པའི་སྒོ་
ནས་བརྗོད་པ་ཡིན་ནོ། ། དཔེ་འདི་དག་རྣམ་པ་ཐམས་ཅད་དུ་
དོན་དེ་དག་དང་ཇི་ལྟར་མི་མཐུན་ཞེ་ན། སངས་རྒྱས་གཟུགས་
བརྙན་ལྟ་བུ་སྟེ། །དབྱངས་དང་མི་ལྡན་དེ་འདྲ་མིན། །ལྷ་ཡི་རྔ་་་་
བཞིན་ཐམས་ཅད་དུ། །དོན་བྱེད་མིན་པ་དེ་འདྲ་མིན། །སྤྲིན་ཆེན་
དང་མཚུངས་དོན་མེད་པའི།།། ས་བོན་སྤོང་མིན་དེ་འདྲ་མིན། །
ཚངས་ཆེན་བཞིན་ཏེ་གཏན་དུ་ནི།།སྨིན་པར་བྱེད་མིན་དེ་འདྲ་་་
མིན། །ཉི་མའི་གཟུགས་བཞིན་གཏན་དུ་ནི། །མུན་པ་འཇོམས་མིན་
དེ་འདྲ་མིན། ། ཡིད་བཞིན་ནོར་འདྲ་འབྱུང་བ་ནི། །རྙེད་པར་མི་
དཀའ་དེ་འདྲ་མིན། །སྒྲ་བརྙན་བཞིན་ཏེ་རྐྱེན་ལས་ནི། །བྱུང་བ་དེ་
དང་འདྲ་བའང་མིན། །ནམ་མཁའ་དང་འདྲ་དགེ་བ་ཡི། །གཞི་མིན་
དེ་དང་འདྲ་བའང་མིན། །འཇིག་རྟེན་འཇིག་རྟེན་ལས་འདས་་་་་་་
པའི། །འགྲོ་བའི་ཕུན་ཚོགས་མ་ལུས་པ། །དེ་གནས་པ་ཡི་རྟེན་ཡིན་
433

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཕྱིར། །ས་ཡི་དཀྱིལ་འཁོར་དག་དང་འདྲ། །ཞེས་སོ། ། ཇི་ལྟར་
ན་སངས་རྒྱས་བཅོམ་ལྡན་འདས་ཕུན་ཚོགས་ཐམས་ཅད་ཀྱི་རྟེན་ཡིན་
ཞེ་ན། སངས་རྒྱས་བྱང་ཆུབ་ལ་རྟེན་ནས། །འཇིག་རྟེན་འདས་
པའི་ལམ་འབྱུང་ཕྱིར། །དགེ་བའི་ལས་ལམ་བསམ་གཏན་དང་། །
ཚད་མེད་པ་དང་གཟུགས་མེད་དང་། །ཞེས་གསུངས་སོ། ། ཐེག་
པ་ཆེན་པོ་རྒྱུ་བླ་མའི་བསྡུས་དོན་རིན་ཆེན་སྒྲོན་མེ་ཞེས་བྱ་བ་ལས།
དེ་བཞིན་གཤེགས་པའི་འཕྲིན་ལས་ཀྱི་སྐབས་ཏེ་ལེའུ་བཞི་བའོ།
དེ་ལྟར་གོང་དུ་གསུངས་པའི་ཁམས་དང་། བྱང་ཆུབ་དང་།
སངས་རྒྱས་ཀྱི་ཡོན་ཏན་དང༌། སངས་རྒྱས་ཀྱི་འཕྲིན་ལས་སོགས་ལ་
དད་ཅིང་མོས་པའི་ཕན་ཡོན་གྱི་དབང་དུ་བྱས་ནས་གསུངས་པ།
སངས་རྒྱས་ཁམས་དང་སངས་རྒྱས་བྱང་ཆུབ་དང་། །སངས་རྒྱས་་
ཆོས་དང་སངས་རྒྱས་འཕྲིན་ལས་ཏེ། །དག་པའི་སེམས་ཅན་གྱིས་
ཀྱང་བསམ་བྱ་མིན། །འདི་ནི་འདྲེན་པ་རྣམས་ཀྱི་སྤྱོད་ཡུལ་ཡིན། །བློ་
ལྡན་རྒྱལ་བའི་ཡུལ་དེ་ལ་མོས་པ། །སངས་རྒྱས་ཡོན་ཏན་ཚོགས་ཀྱི་
སྣོད་འགྱུར་ཏེ། །བསམ་མེད་ཡོན་ཏན་ཚོགས་ལ་མངོན་དགའ་
བས། །སེམས་ཅན་ཀུན་གྱི་བསོད་ནམས་ཟིལ་གྱིས་གནོན། །གང་
ཞིག་བྱང་ཆུབ་དོན་དུ་གཉེར་བས་གསེར་ཞིང་ནོར་བུས་སྤྲས་པ་ནི། །
སངས་རྒྱས་ཞིང་རྡུལ་མཉམ་པ་ཉིན་རེ་ཆོས་རྒྱལ་རྣམས་ལ་རྟག་འབུལ་
ལ། །གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་
ན་འདི། །སྦྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་
ཐོབ་པར་འགྱུར། །བློ་ལྡན་གང་ཞིག་བླ་མེད་བྱང་ཆུབ་འདོད་པས་
བསྐལ་བ་དུ་མར་ཡང་། །ལུས་ངག་ཡིད་ཀྱི་འབད་པ་མེད་པར་ཚུལ་
ཁྲིམས་དྲི་མེད་སྲུང་བྱེད་ལ། །གཞན་གང་འདི་ལས་ཚིག་ཙམ་ཐོས་
434

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཤིང་ཐོས་ནས་ཀྱང་ནི་མོས་ན་འདི། །ཚུལ་ཁྲིམས་ལས་བྱུང་དགེ་བ་དེ་
ལས་བསོད་ནམས་ཆེས་མང་ཐོབ་པར་འགྱུར། །གང་ཞིག་འདི་ན་
སྲིད་པ་གསུམ་གྱི་ཉོན་མོངས་མེ་མཇིལ་བསམ་གཏན་ནི། །ལྷ་དང་
ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་ཐབས་་་་་
བསྒོམས་ལ། ། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་
ཀྱང་ནི་མོས་ན་འདི། །བསམ་གཏན་ལས་བྱུང་དགེ་བ་དེ་ལས་བསོད་
ནམས་ཆེས་མང་ཐོབ་པར་འགྱུར། །གང་ཕྱིར་སྦྱིན་པས་ལོངས་སྤྱོད་
དག་ནི་སྒྲུབ་བྱིད་ཅིང་། །ཁྲིམས་ཀྱིས་མཐོ་རིས་སྒོམ་པས་ཉོན་མོངས་
སྤོང་བྱེད་ལ། །ཤེས་རབ་ཉོན་མོངས་ཤེས་བྱ་ཀུན་སྤོང་དེ་ཡི་ཕྱིར། །
འདི་མཆོག་ཉིད་དེ་དེ་ཡི་རྒྱུ་ནི་འདི་ཐོས་ཡིན། །ཞེས་སོ། ། ཚིགས་
སུ་བཅད་པ་དྲུག་པོ་འདི་རྣམས་ཀྱི་དོན་ནི། །ཚིགས་སུ་བཅད་པ་་
བརྒྱད་ཀྱིས་གསུང་བ། གནས་དང་དེ་ནི་གྱུར་བ་དང་། །དེ་ཡི་ཡོན་
ཏན་དོན་སྒྲུབ་སྟེ། །རྒྱལ་བ་ཡི་ནི་མཁྱེན་པའི་ཡུལ། །རྣམ་བཞི་ཇི་
སྐད་བརྗོད་འདི་ལ། །བློ་ལྡན་ཡོད་དང་ནུས་ཉིད་དང་། །ཡོན་ཏན་
ལྡན་པར་མོས་པས་ནི། །མྱུར་དུ་དེ་བཞིན་གཤེགས་པ་ཡི། །གོ་འཕང་
ཐོབ་པའི་སྐལ་ལྡན་འགྱུར། །བསམ་མི་ཁྱབ་པའི་ཡུལ་འདི་ནི། །ཡོད་
དང་བདག་འདྲས་ཐོབ་ནུས་དང༌། ། ཐོས་པ་འདི་འདྲའི་ཡོན་ཏན་
དང་། །ལྡན་ཞེས་དད་པས་མོས་པའི་ཕྱིར། །འདུན་བརྩོན་དྲན་དང་
བསམ་གཏན་དང་། །ཤེས་རབ་ལ་སོགས་ཡོན་ཏན་སྣོད། །བྱང་ཆུབ་
སེམས་ནི་དེ་དག་ལ། །རྟག་ཏུ་ཉེ་བར་གནས་པར་འགྱུར། །དེ་ནི་
རྟག་ཏུ་ཉེར་གནས་པས། །རྒྱལ་བའི་སྲས་པོ་ཕྱིར་མི་ལྡོག ། བསོད་
ནམས་ཕ་རོལ་ཕྱིན་རྫོགས་དང༌། །ཡོངས་སུ་དག་པ་ཉིད་དུ་འགྱུར། །
བསོད་ནམས་ཕ་རོལ་ཕྱིན་པ་ལྔ། །དེ་ལ་རྣམ་གསུམ་རྟོག་མེད་པས། །
435

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དེ་རྫོགས་ཡོངས་སུ་དག་པ་ནི། །དེ་ཡི་མི་མཐུན་ཕྱོགས་སྤང་ཕྱིར། །
སྦྱིན་བྱུང་བསོད་ནམས་སྦྱིན་པ་སྟེ། །ཚུལ་ཁྲིམས་ལས་བྱུང་ཚུལ་་་་་
ཁྲིམས་ཡིན། །བཟོད་དང་བསམ་གཏན་གཉིས་དག་ནི། །སྒོམ་བྱུང་
བརྩོན་འགྲུས་ཀུན་ཏུ་འགྲོ། །འཁོར་གསུམ་རྣམ་པར་རྟོག་པ་གང་། །
དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་རྣམ་པར་རྟོག
། དེ་ནི་ཉོན་མོངས་སྒྲིབ་པར་འདོད། །ཤེས་རབ་ལས་གཞན་དེ་དག་
ནི། །སྤོང་རྒྱུ་གཞན་མེད་དེ་ཡི་ཕྱིར།།ཤེས་རབ་མཆོག་ཡིན་དེ་གཞི་
ནི། །ཐོས་པ་དེ་ཕྱིར་ཐོས་པ་མཆོག །ཅེས་སོ། ། ཡོངས་སུ་སྦྱང་
བར་བྱ་བའི་གནས་སུ་གྱུར་པ་ཁམས་བདེ་བར་གཤེགས་པའི་སྙིང་བོ་
དང་།·། དེ་ཡོངས་སུ་སྦྱང་བས་གནས་གྱུར་པ་བྱང་ཆུབ་དང་།
སངས་རྒྱས་ཀྱི་ཡོན་ཏན་དྲུག་ཅུ་རྩ་བཞི་དང་། སེམས་ཅན་གྱི་ཕན་
བདེ་སྒྲུབ་པར་བྱེད་པའི་སངས་རྒྱས་ཀྱི་འཕྲིན་ལས་ཏེ། གནས་བཞི་
བོ་འདི་དག་ནི། དག་པའི་སེམས་ཅན་རྣམས་ཀྱིས་ཀྱང་ཇི་ལྟ་བ་
བཞིན་བསམ་བྱ་མིན་ཏེ། འདི་ནི་འདྲེན་པ་སངས་རྒྱས་རྣམས་ཀྱི་
མངོན་སུམ་གྱིས་སྤྱོད་ཡུལ་ཡིན་པའི་ཕྱིར་རོ། ། དེས་ན་བློ་ལྡན་
གང་ཞིག་འདྲེན་པ་སངས་རྒྱས་ཀྱི་སྤྱོད་ཡུལ་གྱི་གནས་དེ་དག་ལ་སྙིང་
ནས་དད་ཅིང་མོས་པའི་ཕན་ཡོན་གྱིས་ནི། ཇི་སྐད་བཤད་པའི་
སངས་རྒྱས་ཀྱི་ཡོན་ཏན་ཚོགས་ཀྱི་སྣོད་དུ་འགྱུར་ཏེ། བསམ་དུ་མེད་
པའི་སངས་རྒྱས་ཀྱི་ཡོན་ཏན་ཚོགས་ལ་མངོན་པར་དགའ་བའི་བསོད་
ནམས་ཀྱིས། སེམས་ཅན་ཀུན་གྱི་བསོད་ནམས་ཟིལ་གྱིས་གནོན་
པའི་ཕྱིར། སྐྱེ་བོ་གཞན་གང་ཞིག་གིས་བསྟན་བཅོས་འདི་ལས་ཚིག་
ཙམ་ཐོས་ཤིང་ཐོས་ནས་ཀྱང་དད་པས་མོས་པའི་བསོད་ནམས་འདི་
ཡིས་ནི། སྦྱིན་པ་ལས་བྱུང་བའི་བསོད་ནམས་དང་། ཚུལ་ཁྲིམས་
436

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལས་བྱུང་བའི་བསོད་ནམས་དང་། སྒོམ་པ་ལས་བྱུང་བའི་བསོད་
ནམས་གསུམ་ལས་ཀྱང་ཆེས་མང་བོའི་བསོད་ནམས་ཐོབ་པར་འགྱུར་
རོ། ། གཞན་ཡང་། བསྟན་བཅོས་འདི་ཐོས་བསམ་དང་དད་
མོས་བྱས་པའི་ཕན་ཡོན་གྱིས་རྒྱུད་ལ་བྱང་ཆུབ་ཀྱི་སེམས་མྱུར་དུ་སྐྱེ་བ་
དང་། རྒྱལ་སྲས་ཕྱིར་མི་ལྡོག་པའི་ས་ཐོབ་པ་དང་། བདེ་བར་
གཤེགས་པའི་གོ་འཕང་མྱུར་དུ་ཐོབ་པར་ཡང་གསུངས་སོ། །
བསོད་ནམས་ཕ་རོལ་ཕྱིན་པ་ལྔ། །དེ་ལ་རྣམ་གསུམ་རྟོག་མེད་པས། །
དེ་རྫོགས་ཡོངས་སུ་དག་པ་ནི། །དེ་ཡི་མི་མཐུན་ཕྱོགས་སྤང་ཕྱིར། །
ཞེས་པའི་མི་མཐུན་ཕྱོགས་ངོས་བཟུང་བ་ནི། འཁོཪ་གསུམ་རྣམ་
པར་རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་
སོགས་རྣམ་པར་རྟོག ། དེ་ནི་ཉོན་མོངས་སྒྲིབ་པར་འདོད། །ཅེས་
གསུངས་པས། ཤེས་བྱའི་སྒྲིབ་པ་ལ་སྦྱིན་སོགས་ཕར་ཕྱིན་དང་པོ་
ལྔའི་འཁོར་གསུམ་དུ་རྣམ་པར་རྟོག་པའི་བདེན་འཛིན་དང་། „ཉོན་
སྒྲིབ་ལ་སྦྱིན་སོགས་ཀྱི་མི་མཐུན་པའི་ཕྱོགས་སེར་སྣ་སོགས་བཞག་པ་
ལྟ་བུར་སྣང་ངོ་། ། ཤེས་རབ་ལས་གཞན་དུ་སྒྲིབ་གཉིས་དེ་དག་
སྤོང་བྱེད་ཀྱི་རྒྱུ་མེད་པའི་ཕྱིར་ན། དེ་དག་གི་གཉེན་པོ་ནི་ཤེས་རབ་
ཡིན་ལ། ཤེས་རབ་སྐྱེ་བའི་གཞི་ནི་ཐོས་པ་ཡིན་པས། ནང་རིག་
པའི་སྡེ་སྣོད་སོགས་ཐོས་པ་ལ་འབད་པར་བྱ་སྟེ། ལྷའི་བུས། ཆོས་
རྣམས་གང་གིས་ཤེས་པར་འགྱུར། །སྡིག་ལས་གང་གིས་ལྡོག་པར་
འགྱུར། །དོན་མེད་གང་གིས་སྤོང་བར་འགྱུར། །མྱང་འདས་གང་
གིས་ཐོབ་པར་འགྱུར། །ཞེས་ཞུས་པ་ལ། །བཅོམ་ལྡན་འདས་ཀྱིས།
ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་
པར་འགྱུར། །ཐོས་པས་དོན་མ་ཡིན་པ་སྤོང་། །ཐོས་བས་མྱ་ངན་
437

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
འདས་པ་ཐོབ། །ཅེས་དང་། ལེ་ལོ་སྙོམ་དང་བསྟེན་ངན་བསྟེན་པ་
དང་། །གཉིས་ཀྱི་དབང་གྱུར་མི་རྟོག་ངང་ཚུལ་དང་། །ཐུབ་པའི་ཡེ་
ཤེས་མཆོག་ལ་མོས་མེད་དང༌། །ལོག་པའི་ང་རྒྱལ་ནོན་པས་དོན་འདྲི་
དང་། །དམའ་སེམས་བདག་ལ་ཞེན་པས་བྱུང་བའི་རྒྱུས། །མཁས་
པའི་སྐྱེ་བོ་བསྟེན་པར་མ་དད་དང་། །ལོག་པའི་རྣམ་རྟོག་དུག་ཆེན་
ལོག་ལྟ་དག །གཏི་མུག་རྒྱུ་ཡིན། ཞེས་གཏི་མུག་རྣམ་པར་རྨོངས་
པའི་རྒྱུ་རྣམས་གསུངས་སོ། ། བསོད་ནམས་བྱ་བའི་གཞི་གསུམ་ནི།
མཛོད་ལས། གསུམ་པོ་བསོད་ནམས་བྱ་བ་དང༌་། །དེའི་གཞི་་་་་
དཔེར་ན་ལས་ལམ་བཞིན། །ཞེས་གསུངས་པ་ལྟར། །གཏོང་བའི་
སེམས་པས་ཀུན་ནས་བསླངས་པའི་ལུས་ངག་གི་ལས་ནི། བསོད་
ནམས་དང་། བྱ་བ་དང་། གཞི་གསུམ་ག་ཡིན་ཏེ། འབྲས་བུ་
ཡིད་དུ་འོང་བ་འབྱིན་པའི་ཕྱིར་དང་། ལས་ཀྱི་ངོ་བོ་ཡིན་པའི་ཕྱིར་
དང་། ཀུན་སློང་གི་སེམས་པ་འཇུག་པའི་གཞི་ཡིན་པའི་ཕྱིར་རོ། །
གཏོང་བའི་སེམས་ནི་བསོད་ནམས་དང་བྱ་བ་དག་ཡིན་ལ། སེམས་
པ་དེ་དང་མཚུངས་པར་ལྡན་པའི་སེམས་དང་སེམས་བྱུང་གཞན་དག་
ནི་བསོད་ནམས་ཁོ་ནའོ། མདོ་ལས། བསྒོམས་པ་ལས་བྱུང་བའི་
བསོད་ནམས་བྱ་བའི་དངོས་པོ་གང་ཞེ་ན། འདི་ན་ཁ་ཅིག་བྱམས་
པ་དང་ལྷན་ཅིག་པར་གྱུར་པའི་སེམས་ཁོ་ན་མེད་པ་འགྲན་ཟླ་མེད་པ་
གནོད་པ་མེད་པ་ཡངས་པ་ཐམས་ཅད་དུ་ཁྱབ་པ་ཚད་མེད་པ་ལེགས་
པར་བསྒོམས་པས་ཕྱོགས་གཅིག་ཏུ་རྒྱུས་པར་ཁྱབ་པར་བྱས་ནས་་་
བསྒྲུབས་ཏེ་གནས་སོ། ། ཞེས་དང༌། ཐོག་མར་ཐ་མར་བདེ་
འབྱུང་བའི། །ཆོས་ཉིད་རྗེས་སུ་བསླབ་པར་བྱ། །སྦྱིན་པ་དང་ནི་ཚུལ་
ཁྲིམས་དང་། །བྱམས་པའི་སེམས་ནི་བསྒོམ་པར་བྱ། །ཆོས་གསུམ་
438

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དག་ནི་བསྒོམ་བྱས་ན། །རྟག་ཏུ་བདེ་བ་ཐོབ་ཅིང་ལྡན། །མཁས་པ་
གཚད་མེད་བདེ་བ་ཡི། །འཇིག་རྟེན་དག་ཏུ་སྐྱེ་བར་འགྱུར། །ཞེས་
བསྒོམས་པ་ལས་བྱུང་བའི་བསོད་ནམས་ནི་བྱམས་པ་ཚད་མེད་བསྒོམ་
ཕ་ལས་བྱུང་བ་སོགས་ལ་གསུངས་ཤིང་། འདིར་ནི། སྦྱིན་བྱུང་
༼བསོད་ནམས་སྦྱིན་པ་སྟེ། །ཚུལ་འཁྲིམས་ལས་བྱུང་ཚུལ་ཁྲིམས་་་་་་་
ཟིན།་།བཟོད་དང་བསམ་གཏན་གཉིས་དག་ནི། །སྒོམ་བྱུང་བརྩོན་
ྋསྐུས་ཀུན་ཏུ་འགྲོ། ཞེས་ཕར་ཕྱིན་དྲུག་གི་དང་པོ་དང་གཉིས་པ་
དང་གསུམ་པ་ལྔ་བ་གཉིས་ལ་སྦྱར་བས་གཉིས་ཀ་ལྟར་ཡང་བྱའོ། །
རྗེ་བཙུན་གྱིས་བསྟན་བཅོས་འདི་ཉིད་རྩོམ་པའི་དགོས་པ་ཅི་ཞེ་ན།
དེ་ལྟར་ཡིད་ཆེད་ལུང་དང་རིགས་པ་ལ། ། བརྟེན་ནས་བདག་ཉིད་
འཐའ་ཞིག་དག་ཕྱིར་དང་། །གང་དག་མོས་དགོས་ཕུན་སུམ་ཚོགས་
ཚིན་བློ། ། དེ་དག་རྗེས་སུ་གཟུང་ཕྱིར་འདི་བཤད་དོ། །ཞེས་སོ། །
ྋན་བསྟན་བཅོས་འདི་ཉིད་གང་ལ་བརྟེན་ནས་གསུངས་ཤེ་ན། ·ཇི་
༼ལྟར་ན་སྒྲོན་གློག་ནོར་བུ་ཉི་ཟླ་ལ། །བརྟེན་ནས་མིག་དང་ལྡན་པས་
བལྟ་བ་བཞིན། ། དེ་བཞིན་དོན་ཚིག་ཆོས་སྤོབས་འོད་མཛད་པ། །
ཕྲུལ་ལ་བརྟེན་ནས་འདི་ཉིད་རབ་ཏུ་བཤད། །ཅེས་སོ། ། བསྟན་
' སུ་གྲགས་པ་གང་ཞིག་ཡིན་ཡང་། བརྗོད་བྱ་དོན་མེད་མ་
ཡིན་པར་དོན་དང་ལྡན་པ་དང་། བརྗོད་བྱེད་ཀྱི་ཚིག་དམ་པའི་
ཚས་དང་ཉེ་བར་འབྲེལ་ཞིང་སྔ་ཕྱི་འབྲེལ་ཆགས་པ་དང་། ཁམས་
གསུམ་གྱི་ཉོན་མོངས་སོགས་སྒྲུབ་པ་ཅི་རིགས་སྤོང་བའི་ཐབས་སྟོན་པ་
དང་། ཞི་བ་མྱང་འདས་སོགས་ཀྱི་ཕན་ཡོན་སྟོན་པ་སྟེ། སྤོབས་པ་
བཞི་ལྡན་ནམ་ཁྱད་པར་བཞི་ལྡན་གྱི་གསུང་རབ་རྣམས་ནི་སངས་རྒྱས་
ཀྱེེ་གསུང་རབ་དང་རྗེས་སུ་མཐུན་པ་ཡིན་གྱི། དེ་དག་ལས་ལྡོག་པ་
439

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
དག་ནི་གཞན་ཡིན་ནོ་ཞེས་བསྟན་བཅོས་ཀྱི་མཚན་ཉིད་ལྟ་བུ་འཆད་
པ་ལ། གང་ཞིག་དོན་ལྡན་ཆོས་དང་ཉིད་འབྲེལ་ཞིང་། །ཁམས་
གསུམ་ཀུན་ནས་ཉོན་མོངས་སྤོང་བྱེད་གསུངས། །ཞི་བའི་ཕན་ཡོན་
སྟོན་པར་མཛད་པ་གང་། །དེ་ནི་དྲང་སྲོང་གསུང་ཡིན་བཟློག་པ་
གཞན། །ཞེས་སོ། ། རྣམ་འགྲེལ་ལས་ཀྱང་། འབྲེལ་བ་དང་ནི་
རྗེས་མཐུན་ཐབས། །སྐྱེ་བུའི་དོན་ནི་རྗོད་བྱེད་ངག །ཡོངས་བརྟག་
དབང་དུ་བྱས་ཡིན་གྱི། །དེ་ལས་གཞན་པའི་དབང་བྱས་མིན། །ཞེས་
གསུངས་སོ། ། བསྟན་བཅོས་རྩོམ་པ་པོ་ནི་གང་ཡིན་ཡང་། རྒྱལ་
བའི་བསྟན་པ་ཡུན་རིང་དུ་གནས་པ་དང་དེ་ཉིད་འཕེལ་རྒྱས་འབའ་
ཞིག་གི་དབང་དུ་བྱས་ནས་བརྩམས་པ་ཞིག་དང། རྙེད་པ་དང་སྙན་
གྲགས་སོགས་ལ་རེ་བ་མེད་པའི་སེམས་ཀྱིས་ཀུན་ནས་བླངས་ཏེ་བཤད་
པ་དང་། བཤད་བྱའི་དོན་ཡང་ཐར་བ་ཐོབ་པའི་ལམ་དང་རྗེས་སུ་
མཐུན་པ་ཞིག་ཡིན་ན། བསྟན་བཅོས་དེ་རྩོམ་པ་པོ་གང་ཡིན་ཡང་
དྲང་སྲོང་ཆེན་པོ་སངས་རྒྱས་བཅོམ་ལྡན་འདས་ཀྱི་བཀའ་བཞིན་དུ།
ཐར་འདོད་རྣམས་ཀྱིས་བསྟན་བཅོས་དེ་ལ་སྒོ་གསུམ་གུས་པས་སྤྱི་བོར་
ཡང་བླང་བར་རིགས་སོ། ། ཞེས་བསྟན་བཅོས་རྩོམ་པ་བོ་རྣམས་
ཀྱིས་མཚན་ཉིད་ལྟ་བུ་གསུང་བ། གང་ཞིག་རྒྱལ་བའི་བསྟན་པ་
འབའ་ཞིག་གི ། དབང་བྱས་རྣམ་གཡེང་མེད་ཡིད་ཅན་གྱིས་་་
བཤད། །ཐར་བ་ཐོབ་པའི་ལམ་དང་རྗེས་མཐུན་པ། །དེ་ཡང་དྲང་
སྲོང་བཀའི་བཞིན་སྤྱི་བོས་བླང་། །ཞེས་སོ། ། དེ་ནས་རང་ཉིད་
ཉམས་པ་ལས་བསྲུང་བའི་དོན་དུ་གསུང་བ། ། གང་ཕྱིར་རྒྱལ་
ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་
ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་
440

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ། །དེ་ཕྱིར་དྲང་སྲོང་རང་ཉིད་ཀྱིས་གཞག་མདོ་སྡེ་གང་ཡིན་དེ་མི་
དཀྲུག །ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་
པར་འགྱུར། །ཉོན་མོངས་རྨོངས་བདག་རྣམས་ཀྱིས་འཕགས་ལ་སྐུར་
བ་དང་། །དེས་གསུང་ཆོས་ལ་བརྙས་གང་དེ་ཀུན་ཞེས་ལྟས་བྱས། །
དེས་ན་ཞེན་ལྟའི་དྲིན་ཅན་དེ་ལ་བློ་མི་སྦྱར། །གོས་གཙང་ཚོན་གྱིས་
རྣམ་འགྱུར་སྣུམ་གྱི་གོས་པ་མིན། །ཞེས་སོ། ། ཉམས་པའི་རྒྱུ་ལས་
ཏེ་གསུང་བ། བློ་དམན་ཕྱིར་དང་དཀར་མོས་བྲལ་ཕྱིར་ལོག་པའི་ང་
རྒྱལ་ལ་བརྟེན་ཕྱིར། །དམ་ཆོས་ཕོངས་པས་བསྒྲིབས་པའི་བདག་ཕྱིར་
དྲང་དོན་དེ་ཉིད་ངེས་འཛིན་ཕྱིར། །རྙེད་ལ་བརྐམས་ཕྱིར་ལྟ་བའི་
དབང་ཕྱིཪ་ཆོས་སུན་འབྱིན་པ་བསྟེན་པའི་ཕྱིར། །ཆོས་འཛིན་
བསྲིངས་ཕྱིར་མོས་པ་དམན་ཕྱིར་དགྲ་བཅོམ་རྣམས་ཀྱི་ཆོས་སྤོང་་་
་་་་་་་བྱེད། །ཅེས་སོ། ། ཉམས་པའི་འབྲས་བུ་ལས་བརྩམས་པའི་་་
ཚིགས་སུ་བཅད་པ་གཉིས་གསུང་བ། ཇི་ལྟར་ཟབ་མའི་ཆོས་རྣམས་
དེ་བཞིན་མཁས་པ་རྣམས་ཀྱིས་མེད་དང་ནི། །མི་བཟད་སྦྲུལ་གདུག་
གཤེད་མ་དང་ནི་ཐོག་ལའང་ཤིན་ཏུ་འཇིགས་མི་བྱ། །མེ་སྦྲུལ་དགྲ་
དང་རྡོ་རྗེའི་མེས་ནི་སྲོག་དང་བྲལ་བ་ཙམ་བྱེད་དེ། །དེ་ལས་མནར་
མེད་རྣམས་ཀྱི་འགྲོ་བ་ཤིན་ཏུ་འཇིགས་པར་འགྲོ་མི་འགྱུར། །གང་
ཞིག་ཡིད་ནི་ཆོས་ལ་སྡང་བ་དེ་ལ་ཐར་བ་ག་ལ་ཡོད། །ཅེས་སོ། །
དེ་ནས་རྗེ་བཙུན་གྱིས་བསྟན་བཅོས་ཆེན་པོ་འདི་ཉིད་བརྩམས་པ་ལས་
བྱུང་བའི་དགེ་བ་བསྔོ་བ་ནི། དཀོན་མཆོག་རྣམ་པར་བྱང་ཁམས་དྲི་
མེད་བྱང་ཆུབ་ཡོན་ཏན་འཕྲིན་ལས་ཏེ། ། དོན་གནས་རྣམ་བདུན་
ཚུལ་བཞིན་བཤད་ལས་བདག་གིས་དགེ་བ་གང་ཐོབ་པ། །དེ་ནི་འགྲོ་
འདིས་མཐའ་ཡས་འོད་མངའ་དྲང་སྲོང་ཚེ་དཔག་མེད་མཐོང
441

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཞིང་། །མཐོང་ནས་ཀྱང་ནི་ཆོས་མིག་དྲི་མེད་སྐྱེས་ཏེ་བྱང་ཆུབ་མཆོག་
ཐོབ་ཤོག ། ཅེས་སོ། ། དེ་ལྟར་ཡིད་ཆེས་ལུང་དང་རིགས་པ་
ལ། །ཞེས་པ་ནས། མཐོང་ནས་ཀྱང་ནི་ཆོས་མིག་དྲི་མེད་སྐྱེས་ཏེ་
བྱང་ཆུབ་མཆོག་ཐོབ་ཤོག ། ཞེས་པའི་བར་གྱི་ཚིགས་སུ་བཅད་པ་
བཅུའི་དོན་བསྡུད་པ་ནི། རྒྱུ་མཚན་གང་གིས་ཕྱིར་བཤད་པ་དང་།
ཚུལ་ཇི་ལྟར་བུར་བཤད་པ་དང་། གང་བཤད་པ་དང་། གང་གིས་
བཤད་པ་སྟེ། བཞི་བོ་འདི་ནི། དེ་ལྟར་ཡིད་ཆོས་ལུང་དང་རིགས་
པ་ལ། ཞེས་པ་ནས། དེ་ཡང་དྲང་སྲོང་བཀའ་བཞིན་སྤྱི་བོས་
བླང༌། །ཞེས་པའི་ཚིགས་སུ་བཅད་པ་རེ་རེས་བསྟན་ཏོ། ། གང་
ཕྱིར་རྒྱལ་ལས་ཆོས་མཁས་འགའ་ཡང་འཇིག་རྟེན་འདི་ན་ཡོད་མིན་
ཏེ། །ཞེས་པ་ནས། གོས་གཙང་ཚོན་གྱིས་རྣམ་བསྒྱུར་སྣུམ་གྱིས་
གོས་པ་མིན། །ཞེས་པའི་བར་གྱི་ཚིགས་སུ་བཅད་པ་གཉིས་ཀྱིས་་་
བདག་ཉིད་དག་པའི་ཐབས་དང་། དེ་ནས་ཚིགས་སུ་བཅད་པ་་
གཅིག་གིས་ཉམས་པའི་རྒྱུ་དང༌། དེ་ནས་ཚིགས་སུ་བཅད་པ་གཉིས་
ཀྱིས་ཉམས་པའི་འབྲས་བུ་བསྟན་པ་དང༌། དེ་ནས་ཚིགས་སུ་བཅད་
པ་གཅིག་གིས་བསྟན་བཅོས་ཆེན་པོ་འདི་ཉིད་བརྩོམས་པའི་དགེ་རྩ་
རྣམས། གནས་སྐབས་འགྲོ་བ་རྣམས་བདེ་བ་ཅན་གྱི་ཞིང་དུ་སྐྱེས་ཏེ།
སངས་རྒྱས་འོད་དཔག་མེད་ཀྱི་འཁོར་གྱི་དཀྱིལ་འཁོར་དུ་མི་སྐྱེ་བའི་
ཆོས་ལ་བཟོད་པ་ཐོབ་པའི་ཕྱིར་བསྔོ་བ་དང་། མཐར་ཐུག་བླ་ན་
མེད་པའི་བྱང་ཆུབ་ཐོབ་པའི་ཕྱིར་བསྔོ་བ་སྟེ། མདོར་ན་ཐེག་པ་
ཆེན་པོ་རྒྱུད་བླ་མའི་བསྟན་བཅོས་འདི་ཉིད་གསུངས་པའི་དགེ་རྩ་
རྣམས་གནས་སྐབས་དང་མཐར་ཐུག་གི་འབྲས་བུ་རྣམ་པ་གཉིས་ཐོབ་
པའི་ཕྱིར་བསྔོ་བ་ནི། ཚིགས་སུ་བཅད་པ་བཅུའི་ཐ་མ་ཚིགས་སུ་
442 -

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
བཅད་པ་གཅིག་གིས་བསྟན་པ་ཡིན་ནོ་ཞེས་འཆད་པ་ལ། གང་ལས་
རྒྱུ་མཚན་གང་གི་ཕྱིར། །ཇི་ལྟ་བུར་ནི་གང་བཤད་དང་། །རྒྱུ་མཐུན་
པ་ནི་གང་ཡིན་ཏེ། །ཚིགས་སུ་བཅད་པ་བཞིས་བསྟན་ཏོ། །གཉིས་
ཀྱིས་བདག་ཉིད་དག་པ་ཡི། །ཐབས་དང་གཅིག་གིས་ཉམས་པའི་
རྒྱུ། །དེ་ནས་ཚིགས་སུ་བཅད་པ་ནི། །གཉིས་ཀྱིས་འབྲས་བུ་བསྟན་པ་
ཡིན། །འཁོར་གྱི་དཀྱིལ་འཁོར་བཟོད་པ་དང་། །བྱང་ཆུབ་ཐོབ་པའི་
ཆོས་བརྗོད་པའི། །མདོར་ན་འབྲས་བུ་རྣམ་གཉིས་ནི། །ཐ་མ་ཡིས་ནི་
བསྟན་པ་ཡིན། །ཞེས་སོ། ། ཐེག་པ་ཆེན་པོ་རྒྱུད་བླ་མའི་བསྡུས་
དོན་རིན་ཆེན་སྒྲོན་མེ་ཞེས་བྱ་བ་ལས། ཕན་ཡོན་གྱི་སྐབས་ཏེ་ལེའུ་
ལྔ་བའོ། །
བསྟན་བཅོས་ཆེན་པོ་འདི་ཉིད་གང་གིས་མཛད་པ་དང་།
གང་གིས་བསྒྱུར་བའོ། ། དང་པོ་ནི། ཐེག་པ་ཆེན་པོ་རྒྱུད་བླ་
མའི་བསྟན་བཅོས་མགོན་པོ་བྱམས་པས་མཛད་པ་རྫོགས་སོ།།
གཉིས་པ་ནི། དཔལ་གྲོང་ཁྱེར་དཔེ་མེད་ཀྱི་མཁས་པ་ཆེན་པོ་བྲམ་
ཟེ་རིན་ཆེན་རྡོ་རྗེའི་དབོན་པོ་པཎྚི་མཁས་པ་ཆེན་པོ་སང་ཛ་ན་དང་།
ལོ་ཙྪ་བ་ཤཱཀྱའི་དགེ་སློང་བློ་ལྡན་ཤེས་རབ་ཀྱིས་གྲོང་ཁྱེར་དཔེ་མེད་དུ་
བསྒྱུར་བའོ། །
འདིར་སྨྲས་པ། ཕྱོགས་བཅུའི་ཞིང་གི་རྒྱལ་བ་སྲས་བཅས་
ཀྱིས། །བསྟོད་པའི་མེ་ཏོག་གང་ལ་འཐོར་བའི་ཡུལ། །བདག་ཅག་
རྣམས་ཀྱི་མགོན་སྐྱབས་ཟླ་མེད་པ། །སྟོན་པ་ཆེན་པོ་དོན་ཀུན་གྲུབ་ལ་
འདུད། །གང་གི་རྟག་བརྟན་ཆོས་སྐུའི་ལྷ་ལམ་དུ། །ཐུགས་རྗེ་སྤྲིན་
སྔོན་རོལ་བའི་བ་གམ་ལས། །ཟབ་དང་རྒྱ་ཆེའི་ཆོས་ཀྱི་ཆར་འབེབས་
པ། །སྟེང་ཕྱོགས་དགའ་ལྡན་ཞིང་གི་མགོན་ལ་འདུད། །རྒྱལ་བ་ཉིད་
443

ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་བསྡུས་དོན།
ཀྱི་ལུང་བསྟན་མེ་ཏོག་ཆར། །གང་ལ་བབས་པའི་བྱང་ཆུབ་སེམས་
དཔའ་ཆེ། །ཐོག་མེད་ཅེས་བྱའི་མཚན་གྱི་མེ་ཏོག་ཀྱང་། །ཐུབ་བསྟན་
ནོར་འཛིན་ཡངས་པའི་རྒྱན་དུ་གྲུབ། །གང་གི་ལེགས་བཤད་སྲིད་
པའི་ཉིན་མོར་བྱེད། །ཐུབ་བསྟན་གསེར་ལྡན་ཡངས་པའི་སྣང་བྱེད་
ཉིད། །མཁས་དགུའི་གཙུག་རྒྱན་དར་མ་རིན་ཆེན་ཞེས། །མི་ཕམ་
,མགོན་པོ་གཉིས་པ་དེ་ལ་འདུད། །གཞུང་བཟང་ཤེལ་དཀར་མེ་ལོང་
ཡངས་པའི་ངོར། །ཉེས་བྱེད་ར་རིའི་བྲིས་པ་སྲིད་གྱུར་ན། །བློ་དམན་
བདག་གི་ཉེས་པ་ཁོ་ན་སྟེ། །སྙིང་ནས་འཆགས་སོ་བརྩེ་བས་སྡིག་མེད་
མཛོད། ། ལེགས་བཤད་ས་གཞི་བཟང་བོ་ལས་འཁྲུངས་པའི། །
བསོད་ནམས་ཨུ་དུམ་ཝཱ་རའི་མེ་ཏོག་ཕྲེང་། །རྗེ་བཙུན་མི་ཕམ་མགོན་
པོའི་ཕྱག་ཏུ་འབུལ། །རིང་མིན་འགྲོ་བའི་འདྲེན་པ་ཉིད་གྱུར་ཅིག
།ཅེས་ཐེག་པ་ཆེན་པོ་རྒྱུད་བླ་མའི་བསྡུས་དོན་རིན་ཆེན་སྒྲོན་མེ་ཞེས་བྱ་
བ་འདི་ནི་རབ་བྱུང་བཅུ་བའི་བགྲང་བྱ་དྲུག་པ་ཆུ་ཕོ་སྤྲེལ་གྱི་ལོར་
ཤཱཀྱའི་དགེ་སློང་ཡེ་ཤེས་རྒྱ་མཚོ་ཞེས་བྱ་བས་གཅན་ཚའི་མ་ཎིའི་་་་
གཙུག་ལག་ཁང་གི་རྒྱལ་བའི་བཀའ་རིན་པོ་ཆེ་འགྱུར་རོ་ཅོག་གི་ཀུན་
དགའ་ར་བར་མཇུག་རྫོགས་པར་བྲིས་པ་དགེ་ལེགས་སུ་གྱུར་ཅིག།
ཡི་གེ་བ་ནི་ལུང་རིགས་རྒྱ་མཚོའོ། །
444 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
༄༅། །དམ་པའི་ཆོས་འདུལ་བ་སྤྱི་ཡི་རྣམ་བཞག་ཚངས་སྤྱོད
བདུད་རྩིའི་རོལ་མཚོ་ཞེས་བྱ་བ་བཞུགས་སོ། །
སྟོབས་བཅུ་མངའ་བ་བདེ་གཤེགས་དོན་ཀུན་གྲུབ། །
ཐམས་ཅད་མཁྱེན་པའི་ཞབས་ལ་ཕྱག་འཚལ་ནས། །
དམ་ཆོས་འདུལ་བ་བདུད་རྩིའི་རྒྱ་མཚོ་ལས། །
ཅུང་ཟད་ཙམ་ཞིག་རང་གི་བརྗེད་ཐོར་བྲིས། །
བི་འདུལ་བ་མདོ་རྩ་བའི་མཚན་དོན་ནི། རྒྱ་གར་སྐད་དུ།
ན་ཡ་སྟུ་ཏྲ། བོད་སྐད་དུ། འདུལ་བའི་མདོ། ཞེས་བྱུང་།
འདུལ་བ་ནི། ལུང་རྣམ་འབྱེད་དང་། ལུང་གཞི་དང་། ལུང་
ཕྲན་ཚེགས་དང་། གཞུང་དམ་པ་སྟེ། ཉོན་མོངས་པའི་ཉེས་པ་
ཐམས་ཅད་རྣམ་པར་འདུལ་བར་བྱེད་པའི་ཕྱིར་ན་འདུལ་བའོ།
བསྟན་བཅོས་འདིས་འདུལ་བ་ལུང་སྡེ་བཞིའི་དོན་རྒྱ་ཆེ་བ་རྣམས་ཚིག་
ཉུང་ངུས་མདོ་རུ་བསྡུས་ཏེ་བསྟན་པས་ན་འདུལ་བའི་མདོ་ཞེས་་་་་
བྱའོ། ། ངེས་པར་འབྱུང་བའི་དོན་ནི། གང་གིས་ངེས་པར་་
འབྱུང་བ་དང་། གང་ལ་ངེས་བར་འབྱུང་བ་དང་། གང་ངེས་པར་
འབྱུང་བ་དང་གསུམ་ལས། འདི་ནི་ཕྱི་མ་སྟེ། མྱ་ངན་ལས་འདས་
པ་ལ་བཤད་པའི་ཕྱིར་རོ། ། ངེས་པར་འབྱུང་བའི་ཆེད་དུ་བླངས་
པའི་ཚུལ་ཁྲིམས་ནི། ངེས་པར་འབྱུང་བའི་ཚུལ་ཁྲིམས་སོ། །
འོག་ཏུ་དགེ་འདུན་ཐམས་ཅད་འདུས་པ་ན། ཞེས་པ་ནས་ཕྱི་མ་
དང་མཐུན་ལ་སྔ་མ་དང་འགལ་བ་ནི་རུང་བར་རོ། ། ཞེས་པའི་
བར་ཐམས་ཅད་ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་
445

དམ་པའི་ཆོས་འདུལ་བ་སྤྱི་ཡི་རྣམ་བཞག
་པའོ། ། ཞེས་སྤྱིར་བསྟན་པ་ཡིན་ལ། མདོ་རེ་རེ་ལའང་དེ་ལྟར་
སྦྱར་བ་དོན་གྱིས་བསྟན་ཏོ། ། ངེས་པར་འབྱུང་བའི་ཚུལ་ཁྲིམས་
ཀྱི་དབང་དུ་བྱས་ཏེ། ཞེས་པའི་མདོ་འདིས་ནི། འཆད་པར་་་
འགྱུར་བའི་མདོ་མཐའ་དག་ངེས་པར་འབྱུང་བའི་ཚུལ་ཁྲིམས་ཀྱི་་
དབང་དུ་བྱས་ཏེ་རྩོམ་ཞེས་བཤད་པར་དམ་བཅས་པ་ཡང་བསྟན་
ཏོ། ། དེས་ན་མདོ་འདིས་དགོས་འབྲེལ་ངག་ལ་ཡོད་པའི་དགོས་
འབྲེལ་ཡན་ལག་བཞི་དང་། བསྟན་བཅོས་ལུས་ལ་ཡོད་པའི་དེ་བཞི་
ཡང་ང་བསྟན་ཏེ། བསྟན་བཅོས་ལུས་ཀྱི་དགོས་སོགས་ཆོས་བཞི་ནི།
དགོས་འབྲེལ་ངག་གི་བརྗོད་བྱ། དགོས་འབྲེལ་ངག་ལ་བརྟེན་ནས་
བསྟན་བཅོས་ལུས་ལ་དགོས་སོགས་ཆོས་བཞི་ཡོད་པར་རྟོགས་པ་ནི།
དགོས་པ་ཡིན་ལ། དེ་ལྟར་རྟོགས་པ་ལ་བརྟེན་ནས་རྟོགས་ལྡན་
བསྟན་བཅོས་ལ་འཇུག་པ་ནི་དགོས་པའི་ཡང་དགོས་པའོ། ། ཉིང་
དགོས་ནི་དགོས་པ་དང་འབྲེལ་ཞིང་དགོས་པ་དེ་དགོས་འབྲེལ་དག་ལ་
བརྟེན་ནས་བྱུང་བ་ནི་འབྲེལ་བའོ། ། ངེས་པར་འབྱུང་བའི་ཚུལ་
ཁྲིམས་ནི། བསྟན་བཅོས་ལུས་ཀྱི་བརྗོད་བྱ། བསྟན་བཅོས་ཀྱི་
ལུས་ལ་བརྟེན་ནས་ཚུལ་ཁྲིམས་བདེ་བླག་ཏུ་རྟོགས་པ་ནི་དགོས་པ།
དེ་ལྟར་རྟོགས་པའི་དོན་ཉམས་སུ་བླངས་པ་ལ་བརྟེན་ནས་སྡུག་བསྔལ་
ཆོས་བཟོད་ནས་ལྷག་མེད་མྱང་འདས་ཀྱི་བར་ཐོབ་པ་ནི་ཉིང་དགོས་
སོ། ། དེ་འདྲའི་ཉིང་དགོས་ནི་ཚུལ་ཁྲིམས་རྟོགས་པ་ལས་བྱུང་
ཞིང་། དེ་ལྟར་ཚུལ་ཁྲིམས་རྟོགས་པ་དེ་བསྟན་བཅོས་འདི་ལ་བརྟེན་
ནས་བྱུང་བ་ནི་འབྲེལ་བའོ། ། ཊཱི་ཀ་ལས། མདོ་འདི་ནི་ཐབས་
ཡིན་ལ། ཚུལ་ཁྲིམས་བསྟན་པ་ནི་ཐབས་ལས་བྱུང་བ་སྟེ། ཐབས་
དང་ཐབས་ལས་བྱུང་བའི་མཚན་ཉིད་ནི་འབྲེལ་བ་ཡིན་ནོ།།།
446

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཞེས་དང་། བརྗོད་པར་བྱ་བ་དང་། དགོས་པའི་དགོས་པ་ནི།
ཚུལ་ཁྲིམས་དང་ངེས་པར་འབྱུང་བའི་སྒྲ་གཉིས་ཀྱིས་གོ་རིམ་བཞིན་དུ་
མངོན་སུམ་དུ་བསྟན་ལ། འབྲེལ་བ་དང་དགོས་པ་ནི་ཤུགས་ཀྱིས་
བསྟན་ཞེས་པ་ལྟར་རོ། ། ལུང་ཕྲན་ཚེགས་ཀྱི་འབྲེལ་བ་ལས།
སྡུག་བསྔལ་ལ་ཆོས་ཤེས་པའི་བཟོད་པ་ནས་ཕུང་བོ་ལྷག་མ་མེད་པའི་
མྱ་ངན་ལས་འདས་པ་ཐོབ་པ་ཞེས་བྱ་བའི་བར་ནི། དགོས་པའི་
དགོས་པ་ཡིན་ནོ། ། ཞེས་གནས་སྐབས་དང་མཐར་ཐུག་གི་ཉིང་
དགོས་གཉིས་གསུངས་སོ། ། དགོས་སོགས་ཆོས་བཞིའི་སྐབས་་
འདིར་རྣམ་བཤད་ཉི་མའི་འོད་ཟེར་ལས། རྣ་བ་མ་ཕུག་པས།
བསྟན་བཅོས་ཀྱི་དབུར་དགོས་འབྲེལ་གྱི་ངག་བཀོད་པའི་དགོས་པ་ནི།
བསྟན་བཅོས་ལུས་ལ་དགོས་སོགས་བཞི་ཡོད་པར་ངེས་པར་དེ་ཡིན་
ཟེར་བ་ལ། སློབ་དཔོན་ཆོས་མཆོག་གི་ཚད་མ་བརྟག་པ་ལས།
གང་ཕྱིར་འཇིག་རྟེན་དོན་གཉེར་ནི། །ཐེ་ཚོམ་ལས་ཀྱང་འཇུག་ཕྱིར་
རོ། ། ཞེས་བསྟན་བཅོས་དེ་ལ་དགོས་སོགས་བཞི་ཕལ་ཆེར་ཡོད་
དམ་སྙམ་པའི་དོན་འགྱུར་གྱི་ཐེ་ཚོམ་སྐྱེས་པ་ཡང་དེ་ཡི་དགོས་པར་
གསུངས་པས་གཅིག་ཏུ་དེ་བཞི་ཡོད་པར་ངེས་མི་དགོས་སོ། །
ཞེས་བཀག་གོ། ཚད་མ་བརྟག་པའི་འགྲེལ་བ་ལས། ལ་ལ་ན་རེ་
བསྟན་བཅོས་འདི་ནི་བརྩམ་བྱ་མ་ཡིན་ཏེ། དགོས་སོགས་བཞི་མེད་
པའི་ཕྱིར་ཞེས་གཞན་གྱིས་བཀོད་པའི་སྦྱོར་བ་ངན་པ་བཟློག་པ་ནི།
བསྟན་བཅོས་ཀྱི་དབུར་དགོས་འབྲེལ་ངག་བཀོད་པའི་དགོས་པར་
བཤད་པའི་ཁ་ཅིག་དེའི་འདོད་པ་ཡང་མི་འཐད་དེ། སྦྱོར་བ་དེ་ལྟ་
ཕུ་འགོད་མཁན་དངོས་སུ་མ་བྱུང་བས་དོགས་པ་ཁོང་ནས་བསུ་བ་
རྩམ་ཡིན་པའི་ཕྱིར། གཞན་དུ་ན་དགོས་འབྲེལ་ངག་ཀྱང་བརྩམ་
447

དམ་པའི་ཆོས་འདུལ་བ་སྤྱི་ཡི་རྣམ་བཞག
པར་བྱ་བ་མ་ཡིན་ཏེ། དེ་བཞི་མེད་པའི་ཕྱིར། ཞེས་པ་ཡང་དགག་
དགོས་པས་ཐུག་མེད་དུ་ཐལ་བར་འགྱུར་རོ་ཞེས་གསུངས་སོ། །
བྲམ་ཟེ་བདེ་བྱེད་དགའ་བས། བསྟན་བཅོས་ཀྱི་དབུར་དགོས་་་་་
འབྲེལ་ངག་བཀོད་པའི་དགོས་པ་ནི། གཞུང་མཛེས་པ་བསྐྱེད་པའི་
ཕྱིར་ཡིན་ཟེར་བ་ལ། རྣམ་ངེས་ལས། བརྡ་ཇི་ལྟ་བ་བཞིན་དོན་
རྟོགས་པའི་ཕྱིར་དང་། སྒྲ་སྦྱར་བའི་དགོས་པ་ཡང་དེ་ཙམ་དུ་ཟད་
པའི་ཕྱིར། ཞེས་གསུངས་པ་ལྟར་དགོས་འབྲེལ་ངག་གི་ཡོངས་་་་་
གཅོད་ཀྱི་དགོས་པ་ནི། དགོས་འབྲེལ་ངག་གི་བརྗོད་བྱ་དགོས་་་
སོགས་བཞི་ཡོད་པར་རྟོགས་པ་ཡིན་པས་མི་འཐད་དོ། ། ཤ་མི་
སྦལ་ཏི་སོགས་འདུལ་འཛིན་ཁ་ཅིག བསྟན་བཅོས་ཀྱི་དབུར་་་་་
དགོས་འབྲེལ་ངག་བཀོད་པའི་དགོས་པ་ནི། རྟོག་ལྡན་བསྟན་
བཅོས་ལ་འཇུག་པ་ཡིན་གསུངས། དེ་ནི་དགོས་འབྲེལ་ངག་གི་ཉིང་
དགོས་ཡིན་པས་ཆོས་བཞིའི་ནང་གི་དགོས་པ་ཡིན་པ་མི་འཐད་དེ།
ཊཱིཀ་ལས་བཤད་པ་དེ་ནི་ཉིང་དགོས་ལ་དགོངས་པ་ཡིན་པས་འདིར་
ཁོངས་སུ་མི་ཆེའོ། ། ཞེས་གསུངས་པའི་ཕྱིར། ཁ་ཅིག་དགོས་
སོགས་བཞི་མེད་པར་འཛིན་པའི་ལོག་རྟོག་སེལ་བ་ནི། དགོས་་་
འབྲེལ་ངག་གི་རྣམ་བཅད་ཀྱི་དགོས་པར་མི་འཐད་དེ། དགོས་་་
འབྲེལ་ངག་ཙམ་ལ་བརྟེན་ནས་ལོག་རྟོག་བཞི་དང་ཐེ་ཚོམ་བཞི་སེལ་
མི་ནུས་པའི་ཕྱིར གཞན་དུ་ན་སྒྲ་མི་རྟག་པར་སྒྲུབ་པ་ལ་རྟགས་
དང་དཔེ་བཀོད་པ་དོན་མེད་དུ་ཐལ། སྒྲ་མི་རྟག་ཅེས་དམ་བཅའི་
ཚིག་ཙམ་གྱིས། སྒྲ་རྟག་འཛིན་གྱི་ལོག་རྟོག་སེལ་བར་འགྱུར་ནུས་
པའི་ཕྱིར་རོ་ཞེ་ན། ཚད་མའི་ཡུལ་དུ་ལོག་རྟོག་བཞི་སེལ་མི་ནུས་
ཀྱང་། ཐོས་བྱུང་གི་ཤེས་རབ་ཀྱིས་ལོག་རྟོག་དེ་བཞི་སེལ་ནུས་པས་
448

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྐྱོན་མེད་དོ། ། ཡང་ཁ་ཅིག་ངག་དེ་ལ་རྟེན་ནས་དགོས་སོགས་
བཞི་ཡོད་པར་ངེས་པ་ནི། ངག་དེའི་ཡོངས་གཅོད་ཀྱི་དགོས་པར་མི་
འཐད་དེ། དགོས་འབྲེལ་ངག་ཙམ་ལ་རྟེན་ནས་དགོས་སོགས་ཆོས་
བཞི་ཡོད་པར་ངེས་ཤེས་བསྐྱེད་མི་ནུས་པའི་ཕྱིར་ཞེ་ན། ལན་སྔ་མ་
དང་འདྲ་སྟེ། ཚད་མའི་ངེས་ཤེས་བསྐྱེད་མི་ནུས་ཀྱང་ཐོས་བྱུང་གི་
ངེས་ཤེས་བསྐྱེད་ནུས་པས་སྐྱོན་མེད་དོ། ། ཡང་ཁ་ཅིག་བསྟན་
བཅོས་དེ་ལ་དགོས་སོགས་བཞི་ཡོད་ལས་ཆེ་སྙམ་པའི་ཐེ་ཚོམ་བསྐྱེད་
པའི་དོན་དུ་དགོས་འབྲེལ་ངག་འགོད་མི་དགོས་ཏེ ངག་དེ་མ་
བཀོད་ཀྱང་ཐེ་ཚོམ་ངང་གིས་སྐྱེ་བའི་ཕྱིར་ཞེ་ན། ངག་དེའི་འབྲས་
བུར་མ་གྱུར་པའི་ཐེ་ཚོམ་བསྐྱེད་པའི་དོན་དུ་སྨོས་མི་དགོས་པར་ཐལ་
ཟེར་ན་འདོད་ཀྱང་། ངག་དེའི་འབྲས་བུར་གྱུར་པའི་ཐེ་ཚོམ་བསྐྱེད་
པའི་དོན་དུ་ངག་དེ་སྨོས་མི་དགོས་པའི་ཕྱིར་ཟེར་ན་རྟགས་མ་གྲུབ་
བོ། ། ཡང་ཁ་ཅིག་བསྟན་བཅོས་དེའི་དགོས་སོགས་བཞི།
དགོས་འབྲེལ་ངག་གི་བརྗོད་མི་དགོས་པར་ཐལ། ལུས་རྣམ་བཞག་
ལ་བརྟེན་ནས་གོ་བར་ནུས་པའི་ཕྱིར་ཞེ་ན། བསྟན་བཅོས་ལ་
ཞུགས་པའི་སྔ་རོལ་ཏུ་དེ་བཞི་གོ་ནུས་པའི་ཕྱིར་ཟེར་ན། འདི་ནི་
སྔར་ཐེ་ཚོམ་བསྐྱེད་པའི་དོན་དུ་དགོས་འབྲེལ་ངག་སྨོས་མི་དགོས་པར་
རྩོད་པ་ལ་བརྟག་པ་གཉིས་ཕྱེ་བའི་ཕྱི་མ་ལྟར་རྟགས་མ་གྲུབ་བོ།
དེར་ཞུགས་པའི་རྗེས་སུ་གོ་ནུས་པའི་ཕྱིར་ཟེར་ན་མ་ཁྱབ་བོ། །
ངེས་པར་འབྱུང་བའི་ཚུལ་ཁྲིམས་ནི། བསྟན་བཅོས་འདིའི་བརྗོད་
བྱར་མི་འཐད་དེ། བསྟན་བཅོས་འདིའི་སྡོམ་པ་མ་ཐོབ་པ་ཐོབ་པར་
བྱེད་པ་དང་། ཐོབ་པ་མི་ཉམས་པར་བསྲུང་བ་དང་། ཉམས་པ་
ཕྱིར་བཅོས་པའི་སྐབས་གསུམ་དུ། སྡོམ་པ་ཐོབ་བྱེད་དང་།
449

དམ་པའི་ཆོས་འདུལ་བ་སྤྱི་ཡི་རྣམ་བཞག
བསྲུང་བྱ་དང་། ཕྱིར་བཅོས་པའི་ཚུལ་བསྟན་པ་ལས་སྡོམ་པའི་ངོ་
བོ་མ་བསྟན་པས་ཕྱིར་ཞེ་ན། རྟགས་མ་གྲུབ་སྟེ། ཚིག་གིས་དངོས་
སུ་མ་བསྟན་ཀྱང་བརྒྱུད་ནས་བསྟན་པས་སྐྱོན་མེད་དོ། ། འདུལ་
བའི་སྡེ་སྣོད་ལ་བཀའ་དང་བསྟན་བཅོས་གཉིས་ལས། བཀའ་ལ་
ཡང་རྩ་བའི་མདོ་གཉིས་དང་། བཤད་པའི་ལུང་བཞིའོ། །
མའི་སོ་ཐར་གྱི་མདོ་གཉིས་ལུང་སྡེ་བཞིའི་རྩ་བར་བཤད་པ་ལས།
བུ་སྟོན་སྤྱི་རྣམ་ལས། ཁ་ཅིག་སོ་སོ་ཐར་བ་རྣམ་པ་གཉིས་བཙུན་པ་
ཆོས་ཀྱི་ཚོང་དཔོན་ལ་སོགས་པས་བྱས་པའི་བསྟན་བཅོས་ཡིན་ཞེས་པ་
དང་། ཁ་ཅིག་དབུའི་མཆོད་བརྗོད་ལ་སོགས་པ་སློབ་དཔོན་གཞན་
དང་གཞན་གྱིས་བྱས་པས་མདོ་འདི་ལ་སྟོན་པ་དྲུག་ཡིན་ཞེས་པ་ནི།
ཞེས་དང༌། སོ་ཐར་གྱི་འགྲེལ་རྣམ་དག་ཐམས་ཅད་ནས་བཀའ་སྡུད་
པ་བོའི་ཚིག་ཏུ་བཤད་པའི་ཕྱིར་རྗེས་སུ་གནང་བའི་བཀའ་ཡིན་ནོ། །
དེ་བཞིན་དུ་བར་སྡོམ་རྣམས་ཀྱང་བཀའ་སྡུད་པ་པོའི་གསུང་ཡིན་པས་
རྗེས་སུ་གནང་བའི་བཀའོ། ། ཞེས་སོ། ། མདོ་རྩ་བའི་གཞུང་
དངོས་བཤད་པ་ལ། ཐོག་མར་སྡོམ་པ་མ་འཐོབ་པ་ཐོབ་པར་བྱེད་
པའི་ཚུལ་སོགས་སྟོན་པར་ལུང་གཞི་ལས། རབ་བྱུང་གསོ་སྦྱོང་གཞི་
དང་ནི། །དགག་དབྱེ་དབྱར་དང་གོ་ལྤགས་དང༌། །སྨན་དང་གོས་
དང་སྲ་རྐྱང་དང་། །ཀོ་ཤམྦི་དང་ལས་ཀྱི་གཞི། །དམར་སེར་ཅན་
དང་གང་ཟག་དང་། །སྤོ་དང་གསོ་སྦྱོང་བཞག་པ་དང་། །གནས་
མལ་དང་ནི་རྩོད་པ་སྟེ། །དགེ་འདུན་དབྱེན་རྣམས་བསྡུས་་་
པའོ། ། ཞེས་གཞི་བཅུ་བདུན་གསུང་ལ། གཞུང་དམ་པར་གཞི་
བཅོ་བརྒྱད་གསུངས་པ་ནི། ཀཽ་ཤམྦྷའི་གཞི་ལ་ལས་ཕྱེ་བ་དང་ཕྱིར་
བཅོས་ཀྱི་གཞི་གཉིས་སུ་བྱས་པར་བཤད་དོ། ། ཡུལ་ཀཽ་ཤམྦྷའི་
450

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དགེ་སློང་དག་གིས། ཡངས་པ་ཅན་གྱི་དགེ་སློང་དག་གནས་དབྱུང་
བྱས་པས་རྩོད་པ་ཆེན་པོར་གྱུར་ནས་ལས་ཕྱེ་བར་གྱུར་པ་ལ་ཀཽ་ཤམྦྷའི་
གཞི་ཞེས་བཏགས་ཤིང་། དགེ་སློང་དམར་སེར་ཅན་གྱིས་འཐབ་
ཀྲོལ་བྱེད་པ་ལ་ཁྱོད་རྒྱུན་དུ་འཐབ་ཀྲོལ་བྱེད་པ་རྒྱུན་མི་གཅོད་ན་་
གནས་ནས་འབྱིན་ནོ་ཞེས་བསྡིགས་པ་ནན་ཏུར་སོགས་ཆད་ལས་་་
རྣམས་བསྟན་པ་ལ་ཐོག་མའི་མིང་ནས་སྨོས་ཏེ་དམར་སེར་ཅན་གྱི་
གཞི་ཞེས་བཏགས་ལ། གང་ཟག་འགའ་ཞིག་གིས་ལྷག་མའི་ལྟུང་བ་
མ་བཅབ་པ་དང་། འགའ་ཞིག་གིས་བཅབ་པ་ལ་བརྟེན་ནས་་་་་་་
བཅབས་པ་དང་མ་བཅབ་པའི་བྱེ་བྲག་གཏན་ལ་འབེབས་པ་ལ་མིང་
མ་སྨོས་པར་གང་ཟག་གི་གཞི་ཞེས་བཏགས་སོ། ། གཞི་འགྲེལ་
ལས། གཞི་ཞེས་བྱ་བ་ནི་རྟེན་ཏེ། དེའི་ཕྱིར་རབ་ཏུ་བྱུང་བ་ལ་
སོགས་པའི་རྟེན་དུ་གྱུར་པ་ཉེ་བར་སྟོན་པའི་གཞུང་ནི། རབ་ཏུ་
བྱུང་བའི་གཞིའི་སྒྲར་གསུངས་སོ། ། ཞེས་སོ། ། ལུང་རྣམ་་་
འབྱེད་ཀྱིས་ནི་ཁྲིམས་ཉིས་བརྒྱ་ལྔ་བཅུ་རྩ་གསུམ་ཕལ་ཆེར་ལ་བསླབ་
པ་འཆའ་བའི་རྒྱུ་གླེང་གཞི། བསླབ་པ་བཅས་པའི་ཕན་ཡོན།
བསླབ་པ་བཅས་པ། ལྟུང་བ་རྣམ་པར་བཞག་པ། ལྟུང་བ་མེད་པ།
བསླབ་པར་བྱ་བ་སྟེ། དོན་དྲུག་དྲུག་གིས་སོ་སོར་རྣམ་པར་ཕྱེ་ནས་
སྟོན་པས་ན་རྣམ་པར་འབྱེད་པ་ཞེས་བྱའོ། ། ལུང་ཕྲན་ཚེགས་ནི།
བསླབ་པ་ཕྲ་བ་དག་གཙོ་བོར་སྟོན་པས་ན་ཕྲན་ཚེགས་ཞེས་བྱ་སྟེ།
དེའི་འགྲེལ་བ་ལས། ཕལ་ཆེར་བསླབ་པའི་གཞི་ཕྲ་ཞིང་ཁ་ན་མ་ཐོ་
བ་ཆུང་བ་སྟོན་པར་བྱེད་པའི་ལུང་གང་ཡིན་པ་དེ་ནི་ཕྲན་ཚེགས་ཞེས་
བྱའོ། ། ཞེས་སོ། ། ལུང་ཕྲན་ཚེགས་རང་ལས། སྒོ་དང་པོ་
དང་གཉིས་པ་སོགས་ཀྱིས་ཐ་སྙད་སྦྱར་བ་སོགས་སུ་གྲགས་པའི་སྒོ་
451

དམ་པའི་ཆོས་འདུལ་བ་སྤྱི་ཡི་རྣམ་བཞག
བརྒྱད་དང་། མདོ་རྩ་བས་ལུང་ཕྲན་ཚེགས་བསྡུས་ཚུལ་ལ་ལྟོས་ནས་
སྒོ་བརྒྱད་བཤད་པ་ནི། གཞུང་དམ་པའི་ལེའུ་བཅུ་ལས། ཞུ་བ་
དང་འདུ་བྱེད་གཉིས་ཀྱི་ལྷག་མ་ལེའུ་བརྒྱད་ལ་བཤད་དོ། །
གཞུང་དམ་པ་ནི། སྤྱི་རྣམ་ལས། .གཞུང་དམ་པ་དང་། གཞུང་
བླ་མ་ནི། འགྱུར་ཀྱི་ཁྱད་དེ། སྐད་དོད་ཨུཏྟར་ཞེས་པ་སྟེང་དང་བྱ་
བ་དང་ཕྱི་མ་ལ་འཇུག་པ་ལས། འདིར་ཕྱི་མའི་དོན་ཏེ། ཞེས་ལུང་
སྔ་མ་གསུམ་གྱི་དོན་རྟོགས་དཀའ་ཞིང་ཟབ་པ་རྣམས་འདིས་གཏན་ལ་
འབེབས་པས་ན། འདུལ་བའི་གཞུང་ཕྱི་མ་ཞེས་བཤད་དེ། དེ་
ཉིད་ལས། ཞུ་བ་འདུལ་བྱེད་གཅིག་ལས་འཕྲོས། །ལྔ་བ་དང་ནི་
བཅུ་དྲུག་པ། །གླེང་གཞི་དང་ནི་རྐྱང་བ་དང་། །གཏམ་གཞི་མ་ཎི་པི་
ཀ་དང་། །མ་ལྟ་བུ་དང་ལུས་སོགས་ཏེ། །སྤྱི་ཡི་སྡོམ་དུ་བྱས་པའོ། །
ཞེས་གསུངས་པ་ལྟར་གཞུང་བཅུ་ལས། ལུང་ཞུ་བ་ནི་རྣམ་འབྱེད་ཀྱི་
ལྟུང་བ་སྡེ་བཞི་དང་གཞི་བཅུ་བདུན་གྱི་དོན་ཞུས་ལན་གྱིས་གཏན་ལ་
ཕབ་པས་ཞུ་བ་ཞེས་བྱའོ། ། འདུལ་བྱེད་ནི་ལྟུང་བའི་དོན་བྱེ་བྲག་
ཏུ་ངེས་པར་བྱེད་པས་འདུལ་བྱེད་ཅེས་བྱའོ། ། གཅིག་ལས་འཕྲོས་
པ་ནི། གཅིག་ནས་བཅུའི་བར་གྱི་ཆོས་གྲངས་མཐུན་པ་རྣམས་སྟོན་
པའོ། ། ལྔ་ཚན་པ་དང་བཅུ་དྲུག་པ་ཡང་དེ་དང་འདྲའོ། །
གླེང་གཞི་ནི། ཕལ་ཆེར་གླེང་གཞི་ལ་བརྟེན་ནས་བསྟན་པས་ལུང་
གླེང་གཞི་ཞེས་བྱའོ། ། རྐྱང་བ་ནི་ལུང་སིལ་བུའི་མིང་ཡིན་པས་
འདིས་དོན་ཚན་ཕྲ་མོ་སིལ་བུར་སྟོན་པས་སིལ་བུ་ཞེས་བྱའོ། །
གཏམ་གྱི་གཞི་ནི་ལུང་རང་གི་བརྗོད་བྱ་རྣམས་གཏམ་དུ་བྱ་བའི་ཚུལ་
གྱིས་སྟོན་པས་ན་དེ་སྐད་ཅེས་བྱའོ། ། མ་ཎ་པི་ཀ་ནི་བྲམ་ཟེའི་བུ་
མོ་སྟེ། ཤིན་ཏུ་ཕྲ་ཞིབ་ཆེ་ཞིང་སྤྱོད་ལམ་གཟོབ་པས་འདྲ་བ་མིང་དུ་
452

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཏགས་ནས་ཉེ་བར་འཁོར་ལ་བརྗོད་དེ། འདིས་བསླབ་པའི་གཞི་
ཕྲ་མོ་རྣམས་ཞུས་ཏེ་གཏན་ལ་འབེབས་པས་བྲམ་ཟེའི་བུ་མོས་ཞུ་བ་
ཞེས་བྱའོ། ། ལུང་མ་མོ་ནི། འདུལ་བ་ལས་གསུངས་པའི་མངོན་
པ་སྟེ། བསྙེན་པར་རྫོགས་པའི་ཕུང་བོ་དང་། རབ་ཏུ་ལྡན་པའི་
ཕུང་བོ་དང་། བྱ་བའི་ཕུང་བོ་གསུམ་བསྟན་ཏོ། ། དེ་ཡང་རིམ་
པ་བཞིན་བསྙེན་པར་རྫོགས་པར་འོས་པ་དང་མི་འོས་པ་སོགས་དོན་
ཚན་བརྒྱ་དང་སོ་གསུམ་སྟོན་པ་དང་། དགག་དབྱེ་རབ་ཏུ་ལྡན་པ་
སོགས་དོན་ཚན་དགུ་བཅུ་རྩ་བརྒྱད་དེ་དང་དེའི་འཐད་པ་དང་།
དེ་དང་དེ་ལ་བརྩོན་པར་བྱེད་པ་སྟོན་པས་ན་རབ་ཏུ་ལྡན་པའི་ཕུང་བོ་
ཞེས་བྱའོ། ། ཆད་ལས་སོགས་དགེ་སློང་གི་བྱ་བ་བརྒྱ་དང་བཅུ་
དྲུག་གཏན་ལ་འབེབས་པས་ན་བྱ་བའི་ཕུང་བོ་ཞེས་བྱའོ། ། སྤྱི་
རྣམ་ལས། འདི་གསུམ་འདུལ་བའི་ཆོས་རྣམས་ཀྱི་རང་སྤྱིའི་མཚན་
ཉིད་གཏན་ལ་འབེབས་ཤིང་མངོན་དུ་ཕྱོགས་པར་བྱེད་པས་ན་མ་མོ་
སྟེ། འདུལ་བའི་མངོན་པའོ། ། ལུས་སོགས་ནི། བཙུན་པ།
འདུལ་བའི་ལུས་གང་ལགས། ཞེས་སོགས་དྲི་བ་དྲུག་བྱས་པས།
ལུས་ནི་དམིགས་པའོ། ། ཞེས་སོགས་ལན་དྲུག་བཏབ་ཅེས་སོ།།
སློབ་དཔོན་དགེ་ལེགས་བཤེས་གཉེན་གྱིས། །སྟོན་པ་འདས་པའི་་་
གསུང་རབ་ལ། །བྲམ་ཟེ་རྒྱལ་བོ་རྒྱལ་བཤེས་ཞེས་བྱ་བས་བསྟན་པ་ལ་
གནོད་པ་མང་པོ་བྱས་པར་གྱུར་ཏེ། མཆོད་རྟེན་དག་ཀྱང་བཤིག
དགེ་འདུན་གྱི་ཀུན་དགའ་ར་བ་དག་ཀྱང་བསྲེགས། དགེ་སློང་་་
རྣམས་ཀྱང་བསད་། སངས་རྒྱས་ཀྱི་བཀའ་གླེགས་བམ་རྣམས་ཀྱང་
ཕུང་བོར་གཅེར་ནས་བསྲེག་གོ། དེ་ནས་རིམ་གྱིས་དགེ་སློང་རྣམས་
ཀྱིས་ཡུལ་དང་གནས་སྣ་ཚོགས་དག་ནས་སྡེ་སྣོད་གསུམ་གྱི་གླེགས་བམ་
453

དམ་པའི་ཆོས་འདུལ་བ་སྤྱི་ཡི་རྣམ་བཞག
ཐམས་ཅད་བསྡུས་ནས་བཅོམ་བླག་ཏུ་ཡང་དག་པར་བསྡུས་པར་བྱས་
ཏེ། གཞུང་བླ་མའི་གླེགས་བམ་ནི་མ་རྙེད་དོ། ། དེ་དག་གིས་
འདི་ལྟར་ཁ་ཆེའི་ཡུལ་ན་དགེ་སློང་ཞིག་གཞུང་བླ་མ་འདོན་ནོ་ཞེས་
ཐོས་ནས། དེ་དག་ཁ་ཆེའི་ཡུལ་དུ་དོང་སྟེ་དགེ་སློང་དེའི་དྲུང་དུ་
ཕྱིན་ནས་སྨྲས་པ། ཁོ་བོ་ཅག་གིས་ཁྱེད་ཀྱིས་གཞུང་བླ་མ་བློ་ནས་
འདོན་ཏོ་ཞེས་ཐོས་པ་གང་ཡིན་པ་དེ་ཅི་ཁ་ཏོན་གྱིས་ཤིག དེས་
སྨྲས་པ། ཅུང་ཟད་ཅིག་ནི་དྲན་ལ་ཅུང་ཟད་ཅིག་ནི་མི་དྲན་ནོ། །
དེ་ནས་དེ་དག་གིས་ཇི་ལྟ་བུ་དྲན་པ་དེ་ཁོ་ན་བཞིན་དུ་སྨྲོས་ཤིག་ཅེས་
སྨྲས་པ་དང་། དེས་དེ་ཁོ་ན་བཞིན་དུ་ཁ་ཏོན་བྱས་སོ། །ཞེས་དང་།
དེ་ཉིད་ཀྱི་ཕྱིར་ཡང་དག་པར་བསྡུས་པའི་གཞི་ཉམས་པས། གཞུང་
བླ་མ་འདི་ལ་འདོན་པ་ཡང་རྣམ་པ་དུ་མ་ལ་དོན་ཡང་རྣམ་པ་དུ་མ་སྟེ།
ཞེས་གསུངས་སོ། ། སྡོམ་པ་མ་འཐོབ་པ་ཐོབ་པར་བྱེད་པའི་་་་་
ཐབས་ལ། སྔོན་ཆོག་དང་ད་ལྟར་གྱི་ཆོ་ག་གཉིས་ལས། དང་པོ་ནི་
རྩ་བར། དགེ་འདུན་ཐམས་ཅད་འདུས་པ་ན་ཆ་ལུགས་འདི་བཞིན་
བྱས་རྒན་རིམ་ལ་ཕྱག་འཚལ་ཏེ། ཐལ་མོ་སྦྱར་ཙོག་ཙོག་པུར་འདུག་
ཅིང་གསོལ་བ་བཏབ་པར་གྱུར་པ་གསུམ་དང་། གསོལ་བ་དང་་
བཞིའི་ལས་ཀྱིས་ཅིག་ཅར་རབ་ཏུ་བྱུང་བ་དང་། བསྙེན་པར་རྫོགས་
པ་ཉེ་བར་བསྒྲུབས་པར་གྱུར་པ་ལྟ་བུ་ནི་སྔོན་གྱི་ཆོ་གའོ། །ཞེས་སོ། །
དེ་ཡང་སྔོན་ཆོག་བཅུར་འདོད་པ་དང་། གསོལ་བཞིའི་ལས་ཀྱི་སྔོན་
ཆོག་གཅིག་པུར་འདོད་པ་དང༌། སྔོན་ཆོག་བརྒྱད་ཡོད་པར་འདོད་
པ་གསུམ་ལས། ཤ་མི་སྨོན་ལམ་འོད་དང་བྱ་འདུལ་བ་འཛིན་པ་
ཚུལ་ཁྲིམས་འབར་སོགས་ཀྱིས། །སངས་རྒྱས་རང་བྱུང་རང་རྒྱལ་་་
མཁན་སློབ་མེད། །ཡེ་ཤེས་ཁོང་ཆུད་ཚུར་ཤོག་སྐྱབས་འགྲོ་དང་། །
- 454

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྟོན་པར་ཁས་བླངས་དྲི་མཉེས་ལྕི་ཆོས་བླངས། །འཕྲིན་དང་གསོལ་
བཞིའི་ལས་དང་སྔོན་ཆོག་བཅུ། །ཞེས་ཟེར། གཉིས་པ་ནི། ཉི་
ཟེར་ལས། བྱང་བརྩོན་སོགས་ཁ་ཅིག སྔོན་གྱི་ཆོ་ག་ནི་གསོལ་
བཞིའི་སྔོན་ཆོག་གཅིག་པུ་ཡིན་གྱི་རང་བྱུང་དང་ཚུར་ཤོག་ལ་སོགས་
པ་གཞན་རྣམས་ནི་སྔོན་ཆོག་མ་ཡིན་ནོ། ། གཞན་དུ་ན་ཌཱིཀ་ལས།
·སྔོན་གྱི་ཆོ་གའི་རྣམ་པ་ནི་དེ་ལྟ་བུར་རིག་པར་བྱ་ཡི་རྣམ་པ་གཞན་ནི་
མ་ཡིན་ནོ། ། ཞེས་གསུངས་པ་དང་འགལ་ཞེ་ན། དེའི་དགོངས་
སྟ་ནི་སྔོན་གྱི་ཆོ་གའི་རྣམ་པ་ནི། རབ་བྱུང་དང་བསྙེན་རྫོགས་དུས་
གཅིག་ཏུ་ཐོབ་པར་བྱེད་པའི་རྣམ་པ་དེ་ལྟ་བུ་རིག་པར་བྱའི། རྣམ་
པ་གཞན་རིམ་གྱིས་ཐོབ་པ་ནི་མ་ཡིན་ནོ། ། ཞེས་པ་སྟེ། ཞེས་
བཤད་དོ། ། གསུམ་པ་ནི། བུ་སྟོན་རིན་ཆེན་གྲུབ་དང་ཀུན་
མཁྱེན་ཤེས་རབ་བཟང་བོ་སོགས་ཀྱིས། ལུང་ཕྲན་ཚེགས་ལས།
བུ་མོ་ཆོས་སྦྱིན་མ་ལ་དགེ་སློང་མའི་དགེ་འདུན་དང་ངའི་བཀས་དགེ་
སློང་མ་ཨུཏྤལའི་ཁ་དོག་མ་འཕྲིན་པར་བཏང་སྟེ་སྐྱབས་སུ་འགྲོ་བ་
·རིམ་པ་བཞིན་དུ་རབ་དུ་བྱུང་ལ་བསླབ་པའི་གཞི་བཅུ་ཡང་བྱིན་ནས།
ལོ་གཉིས་ཀྱི་བར་ཏུ་ཆོས་དྲུག་དང་རྗེས་སུ་མཐུན་པའི་ཆོས་དྲུག་་་་
བསླབ་པའི་སྡོམ་པ་ཡང་བྱིན་ནོ། ། ཞེས་གསུངས་པ་ལྟར་གཅིག་
ཚར་རབ་ཏུ་བྱུང་བ་དང་བསྙེན་པར་རྫོགས་པ་མ་ཡིན་པས་སྔོན་ཆོག་
ཏུ་མི་འཐད་ལ། རང་གི་ལུགས་ནི། འདྲེན་པ་རང་རྒྱལ་རང་བྱུང་
ཚུལ་གཅིག་ཅིང་། །ཡེ་ཤེས་ཁོང་ཆུད་ཚུར་ཤོག་སྐྱབས་འགྲོ་དང་། །
》སྟོན་པར་ཁས་བླངས་དྲི་མཉེས་ལྕི་ཆོས་བླངས། །གསོལ་བཞིའི་ལས་
ཀྱི་སྔོན་གྱི་ཆོ་གའོ། །ཞེས་གཟུང་ངོ་གསུང༌། དེ་ཉིད་ལས། གལ་
ཏེ་སྔོན་གྱི་ཆོ་ག་གཅིག་ཁོ་ན་ཡིན་ན་ནི། རང་གི་རྣམ་བཤད་ལས།
455

དམ་པའི་ཆོས་འདུལ་བ་སྤྱི་ཡི་རྣམ་བཞག
སྔོན་གྱི་ཆོ་ག་ཞེས་བྱ་བ་ནི་ད་ལྟར་གྱི་ཆོ་ག་ལས་སྔ་རོལ་ཏུ་འདི་ལྟ་བུའི་
རབ་ཏུ་དབྱེ་བ་ཅན། ཞེས་བཤད་དོ། ། ལྟ་བུ་ནི་སྔོན་གྱི་ཆོ་གའོ་
ཞེས་པ་དང་འགལ་ཏེ། སྔོན་གྱི་ཆོ་ག་གཅིག་ཁོ་ན་ཡིན་ན་ནི། ལྟ་
བུ་ཞེས་དུ་མ་མངའ་བའི་ནང་ནས་བྱེ་བྲག་ལ་མཚོན་པའི་ཚིག་ཏུ་་
གསུངས་པ་དང་འགལ་ལོ། ། ཞེས་དང༌། ཚུར་ཤོག་ལ་སོགས་པ་
དེ་རྣམས་ནི་ཆོ་ག་ཡིན་ཏེ། རྗེས་སུ་མཐུན་པའི་ཆོག་ཡིན་པའི་ཕྱིར་
དང༌། རིགས་པ་རྗེས་སུ་བསྒྲུབ་པ་ཡིན་པའི་ཕྱིར་ཞེས་རེ་རེ་ནས་
བརྗོད་དོ། ། ཞེས་སོ། ། ལུང་རྣམ་འབྱེད་ལས། ཆོ་ག་ཡིན་
ནོ་ཞེས་བྱ་བ་ནི། རྗེས་སུ་མཐུན་པའི་ཆོས་ཡིན་པའོ། ། ཞེས་
དང༌། རྣམ་འབྱེད་འགྲེལ་བ་ལས། ཆོག་ཞེས་བྱ་བ་ནི་རིགས་པ་
རྗེས་སུ་བསྒྲུབ་པ་ཞེས་བྱ་བའི་ཐ་ཚིག་གོ་ཞེས་སོ། ། གང་ཟག་
གཅིག་ལ་དགེ་བསྙེན་དགེ་ཚུལ་དགེ་སློང་གི་སྡོམ་པ་གསུམ་ཇི་ལྟར་
གནས་པའི་ཚུལ་ནི་མཛོད་ལས། ཐ་དད་དེ་དག་འགལ་བ་མེད། །
ཅེས་དང༌། འགྲེལ་བར། དོང་ཙེ་གཅིག་དང་གཉིས་ཞེས་བྱ་བ་
བཞིན་དུ་ཐ་དད་དེ་དག་ནི་མ་འདྲེས་པ་ཉིད་དེ། སྡོམ་པ་གསུམ་
དག་ལ་སྲོག་གཅོད་པ་སྤོང་བ་གསུམ་ནས་ལྷག་མ་རྣམས་ཀྱང་དེ་དང་
འདྲའོ། ། ཞེས་དང་། དེ་ལྟར་མ་ཡིན་ན་དགེ་སློང་གི་བསླབ་པ་
ཕུལ་བས་སྡོམ་པ་གསུམ་ཆར་གཏོང་བར་འགྱུར་བ་ཞིག་ན་དེ་ནི་མི་
འདོད་དེ། དེ་ལྟ་བས་ན་སྡོམ་པ་དེ་དག་ནི་ཐ་དད་པ་ཁོ་ནའོ། །
ཞེས་སོ། ། དེ་ལྟར་ན་སྡོམ་པ་གསུམ་ལྡན་གྱི་དགེ་སློང་གཅིག་གིས་
མི་གཅིག་བསད་ན་ལས་ལམ་གསུམ་འབྱུང་བར་འགྱུར་རོ་ཞེ་ན། མི་
འགྱུར་ཏེ། རྣམ་འབྱེད་འགྲེལ་ལས གང་ཟག་གཅིག་གིས་སྲོག་
ཆགས་གཅིག་བསད་ན་སྲོག་ཆགས་གཅིག་བསད་པ་ལ་ལས་ཀྱི་དངོས་
456

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གཞི་གཉིས་མི་སྲིད་པའི་ཕྱིར་རོ། ། ཞེས་གསུངས་པ་ལྟར་ལ།
དཔེར་ན་ཉི་མ་ཤར་བ་ན་ཟླ་བ་དང་སྐར་མའི་འོད་བག་ལ་ཞ་བའི་ཕྱིར།
འོད་དེ་གཉིས་ཀྱི་ཆ་ནས་གྲིབ་མ་ལོགས་ཤིག་ཏུ་མི་འབྱུང་བ་བཞིན་ནོ་
ཞེས་སོ། ། མཆིམས་འཇམ་པའི་དབྱངས་ཀྱིས། འོ་ན་དགེ་སློང་
དེ་ཉིད་དགེ་ཚུལ་དང་དགེ་བསྙེན་དུའང་འགྱུར། དགྲ་བཅོམ་པ་
དགེ་སློང་ཡིན་ཡང་དགྲ་བཅོམ་པ་ཞེས་བརྗོད་པ་བཞིན་ནོ། ། དེ་
དག་སྡེ་བའི་ལུགས་སོ། ། དོན་ལ་གནས་པ་ནི་འདི་ཡིན་ཏེ།
སྤོང་བའི་སེམས་པ་གཅིག་ཡིན་གྱི་ཐ་དད་པ་ནི་མ་ཡིན་ཏེ། སེམས་
པ་གཉིས་དང་གསུམ་ལ་སོགས་པ་དུས་གཅིག་ཅར་མི་འབྱུང་བའི་ཕྱིར་
དང་། ཚིགས་སྔ་མ་མེད་པ་ལ་བསྙེན་པར་རྫོགས་པ་སྐྱེ་བ་དང་།
ན་སྨད་པ་དག་ནི་མོས་པའི་ཁྱད་པར་ཁས་བླངས་པའི་སྟོབས་ཀྱིས་
འཐོབ་པ་དང་གཏོང་བའི་ཕྱིར་རོ།། འོན་ཀྱང་དགེ་ཚུལ་གྱི་སྡོམ་
པའི་ཁོངས་སུ་དགེ་བསྙེན་འདུ་བ་དང་། དགེ་སློང་གི་ཁོངས་སུ་
འོག་མ་གཉིས་ཀའང་འདུ་བའི་ཕྱིར་ན་སྡོམ་པ་གསུམ་ལྡན་ཞེས་བྱ་
བར་བརྗོད་དོ་གསུངས། དེ་དག་གི་ཁྱད་པར་ནི། མཛོད་ལས།
སྤང་བྱ་ལྔ་བརྒྱད་བཅུ་དང་ནི། །ཐམས་ཅད་སྤོང་བ་མནོས་པ་ལས། །
དགེ་བསྙེན་དང་ནི་བསྙེན་གནས་དང༌། །དགེ་ཚུལ་ཆེད་དང་དགེ་
སློང་ཉིད། །ཚུལ་ཁྲིམས་དང་ནི་ལེགས་སྤྱད་དང་། །ལས་དང་སྡོམ་པ་
ཞེས་བྱའོ། ། ཞེས་པ་ལྟར་སྲོག་གཅོད་མ་བྱིན་ལེན་ལོག་གཡེམ་
རྫུན་ཆང་འཐུང་བ་ལྔ་སྤང་བ་དགེ་བསྙེན་དང་།། གཞན་བཞི་ནི་
སྔར་ལྟར་ལ་འདོད་ལོག་གི་ཚབ་མི་ཚངས་སྤྱོད་སྤོང་བ་སྟེ་ལྔ་དང་།
མེ་ཏོག་ཕྲེང་བ་དང་བྱུག་པ་དང་རྒྱན་དང་། གར་དང་གླུ་དང་རོལ་
མོ་རྣམས་སྤང་བ་ཡན་ལག་གཅིག་དང་། ཁྲི་སྟན་མཐོན་པོ་དང་
457

དམ་པའི་ཆོས་འདུལ་བ་སྤྱི་ཡི་རྣམ་བཞག
ཆེན་པོ་གཉིས་སྤང་བ་ཡན་ལག་གཅིག་དང་། དུས་མ་ཡིན་པའི་ཁ་
ཟས་ཏེ་སྤང་བྱ་བརྒྱད་སྤང་བ་བསྙེན་གནས་དང་། དེ་བརྒྱད་ལས་
གར་སོགས་གསུམ་དང་། ཕྲེང་སོགས་གསུམ་དང་། གསེར་་་་་་
དངུལ་ལེན་པ་སྤང་བ་གསུམ་སྟེ་བཅུ་སྤང་བ་དགེ་ཚུལ་དང་། ཕམ་
པ་བཞི་དང་། ལྷག་མ་བཅུ་གསུམ་དང་། སྤང་ལྟུང་སུམ་ཅུ་དང་
ལྟུང་བྱེད་དགུ་བཅུ་དང༌། སོ་སོར་བཤགས་པ་བཞི་དང་། ཉེས་
བྱས་བརྒྱ་དང་བཅུ་གཉིས་སྤོང་བ་མནོས་པ་ལས་དགེ་སློང་ངོ་། །
དེ་དག་ལ་སོ་ཐར་གྱི་སྡོམ་པ་དུས་གསུམ་ལས་གང་ལྡན་ཞེ་ན། རྣམ་
རིག་བྱེད་ནི་ཐམས་ཅད་ལ། །བྱེད་པ་དག་ལ་ད་ལྟར་ལྡན། །མ་
བཏང་བར་ཏུ་སྐད་ཅིག་མ། །ཕྱིན་ཆད་འདས་ལྡན་མ་འོངས་མེད། །
ཅེས་པ་ལྟར་ན། དེ་ཡང་གང་ཟག་ད་ལྟ་བའི་དབང་དུ་བྱས་སོ། །
དགེ་སློང་མས་སྐྱེས་པ་ལ་རེག་པ་དང་། སྐྱེས་པ་དང་ལྷན་ཅིག་ཏུ་
བཞུགས་པ་དང་། གཅིག་པུར་ལམ་དུ་འགྲོ་བ་དང་། ཆུ་ལ་རྐྱལ་
བྱེད་པ་དང་། སྨྱན་བྱེད་པ་དང༌། ཟླ་མོའི་ཉེས་པ་འཆབ་པ་སྟེ་རྩ་
བའི་ཆོས་དྲུག་དང་། གསེར་ལ་རེག་པ་དང་། འདོམས་ཀྱི་སྤུ་
འབྲེག་པ་དང་། བྱིན་ལེན་མ་བྱས་པ་ཟ་བ་དང་། གསོག་འཇོག་
བྱས་པ་ཟ་བ་དང་། རྩྭ་སྔོན་པོ་གཅོད་པ་དང་། ས་རྐོ་བ་སྟེ་ཉེས་
པའི་ཆོས་དྲུག་བཅས་སྤང་བྱ་བཅུ་གཉིས་སྤངས་ནས་ལོ་གཉིས་ན་དགེ་
སློང་མ་བྱེད་པར་གསུངས་སོ། ། སྐྱེ་དགུའི་བདག་མོ་སོགས་ཀྱིས་
ལྕི་བའི་ཆོས་བརྒྱད་ཁས་བླངས་པས་བསྙེན་རྫོགས་ཀྱི་སྡོམ་པ་ཐོབ་པར་
གསུངས་ལ། དེ་བརྒྱད་ནི། དགེ་སློང་ལས་བསྙེན་པར་རྫོགས་པ་
དང་། ཟླ་བ་ཕྱེད་ཕྱེད་ཅིང་དགེ་སློང་ལས་གདམས་ངག་ནོད་པར་
བྱ་བ་དང་། ་དབྱར་དགེ་སློང་མེད་པའི་གནས་སུ་མི་འགྲོ་བ་དང་།
458

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དགག་དབྱེའི་ཚེ་གཉིས་ཀའི་དགེ་འདུན་ལ་གསུམ་གྱི་དགག་དབྱེ་བྱ་བ་
དང་། དགེ་སློང་གི་ལྟུང་བ་གླེང་བར་མི་བྱ་དང་། ལྕི་བའི་ཆོས་ཀྱི་
ལྟུང་བ་བྱུང་བ་ཟླ་བ་ཕྱེད་དུ་ཉེས་པར་བྱ་བ་སྤྱད་པར་བྱ་བ་དང་།
བསྙེན་པར་རྫོགས་ནས་ལོ་བརྒྱ་ལོན་པའི་དགེ་སློང་མས་ཀྱང་དགེ་སློང་
གསར་བུ་ལའང་ཕྱག་བྱ་བ་རྣམས་སོ། ། ཉིན་ཞག་གཅིག་གི་འོག་
ཏུ་བསྙེན་གནས་ཀྱི་སྡོམ་པ་མི་སྐྱེ་བ་ལ་རྒྱུ་མཚན་ཅི་ཡོད་ཅེ་ན། སློབ་
དཔོན་འདུན་བཟང་གིས། འདུལ་བའི་དོན་མཐའ་དག་ནི་ཐམས་
ཅད་མཁྱེན་པ་མ་ཡིན་པ་རྟོག་གེས་ཁོང་དུ་ཆུད་པར་མི་ནུས་ཏེ
གང་སྡོམ་པ་དེ་དག་ལས་ཁ་ཅིག་ནི་ཚོགས་ཀྱི་ནང་དུ་གསོལ་བ་དང་
བཞིའི་ལས་ཀྱིས་འཐོབ་ལ། ཁ་ཅིག་ནི་གང་ཟག་གཅིག་ལས་གསོལ་
བ་ཙམ་གྱིས་ཐོབ་པ་འདི་ལ་རྒྱུ་ཅི་ཞིག་ཡོད། དེས་ན་འདི་ལ་རྒྱུ་
མཚན་བཙལ་བར་མི་བྱའོ། ། ཞེས་སོ། ། སློབ་དཔོན་ནི།
མདོ་ལས་དེ་ལྟར་གསུངས་པར་ཟད་ཀྱི་འོན་ཀྱང་ཇི་སྲིད་འཚོ་བ་ལྟར་
ཉིན་ཞག་གི་འོག་ཏུ་བསྙེན་གནས་ཀྱི་སྡོམ་པ་སྐྱེ་བ་ལའང་རིགས་པ་
དང་འགལ་བ་ནི་མེད་དོ་ཞེས་བཤད་དོ། ། ཞེས་མཆིམས་འཇམ་
པའི་དབྱངས་ཀྱིས་གསུངས་སོ། ། ལུང་ཅིའི་ཕྱིར་སྡོམ་པ་གཞན་ལ་
མི་ཚངས་སྤྱོད་སྤོང་བ་ཡན་ལག་ཏུ་བཅས་ལ། དགེ་བསྙེན་ལ་འདོད་
ལོག་སྤོང་བ་ཡན་ལག་ཏུ་བཅས་ཞེ་ན། མཛོད་ལས། ལོག་གཡེམ་
ཤིན་ཏུ་སྨད་ཕྱིར་དང་། །སླ་ཕྱིར་མི་བྱེད་ཐོབ་ཕྱིར་རོ། ། ཞེས་
དང་། དགེ་བསྙེན་གྱི་ཆུང་མ་སྔ་མ་ཤི་ནས་གསར་བ་ལེན་ན་ལོག་
གཡེམ་དུ་འགྱུར་རམ་ཞེ་ན། སྡོམ་པ་ཇི་ལྟར་ཁས་བླངས་བཞིན། །
འཁོར་ཀྱི་རྒྱུད་ལས་མ་ཡིན་ནོ། ། ཞེས་སྡོམ་པ་ལེན་པའི་ཚེ་འདོད་
ལོག་མི་སྤྱོད་པར་ཁས་བླངས་པས་དེར་མི་འགྱུར་རོ། ། ངག་གི་མི་
459

དམ་པའི་ཆོས་འདུལ་བ་སྤྱི་ཡི་རྣམ་བཞག
དགེ་བ་བཞི་ལས་རྫུན་སྤོང་བ་ཁོ་ན་ཡན་ལག་ཏུ་ཅིའི་ཕྱིར་བཅས་ཞེ་ན།
དེ་ལྟར་མ་བཅས་ན་བསླབ་པ་ཐམས་ཅད་ལས་འདས་པར་གྱུར་ནའང་
ཁོ་བོ་ལ་ལྟུང་བ་མ་བྱུང་ངོ་ཞེས་རྫུན་དུ་སྨྲ་བར་ཐལ་བར་འགྱུར་བའི་
ཕྱིར་རོ། ། མིང་ཆེན་གྱི་མདོ་ལས། མིང་ཆེན་འདི་ལྟར་ཁྱིམ་པ་
གོས་དཀར་བོ་བགོས་པ་སྐྱེས་པ་ཕོའི་དབང་བོ་དང་ལྡན་པ་ཞིག་་་་
སངས་རྒྱས་ལ་སྐྱབས་སུ་འགྲོ་ཆོས་དང་དགེ་འདུན་ལའང་སྐྱབས་སུ་
འགྲོ་ཞིང་བདག་དགེ་བསྙེན་དུ་གཟུང་དུ་གསོལ། ཞེས་ཚིག་ཏུའང་
སྨྲ་ན་འདི་ཙམ་གྱིས་དགེ་བསྙེན་དུ་འགྱུར་རོ། ། ཞེས་གསུངས་
པའི་དོན། ཉི་འོག་བྱེ་བྲག་སྨྲ་བས། སྐྱབས་སུ་འགྲོ་བ་ཁོ་ནས་དགེ་
བསྙེན་དུ་འགྱུར་རོ་ཟེར་རོ། ། ཁ་ཆེ་བ་རྣམས་ཀྱིས་སྐྱབས་འགྲོ་ཁོ་
ནས་དེར་མི་འགྱུར་ཏེ། འོན་ཀྱང་སྐྱབས་སུ་འགྲོ་ཞིང་དགེ་བསྙེན་
ཉིད་དུ་ཁས་བླངས་པས་དགེ་བསྙེན་དུ་འགྱུར་བ་སྟེ། མདོ་ཉིད་ལས།
བདག་དགེ་བསྙེན་དུ་གཟུང་དུ་གསོལ་ཞེས་ཚིག་ཏུའང་སྨྲ་ན། ཞེས་
འབྱུང་བའི་ཕྱིར་ཞེས་ཟེར་རོ། ། གལ་ཏེ་དགེ་བསྙེན་གྱི་སྡོམ་པ་
ཡན་ལག་ལྔ་བོ་ཐམས་ཅད་བསྡམས་པ་ཡིན་ན། མིང་ཆེན་གྱི་མདོ་
ལས། སྣ་གཅིག་སྤྱོད་པའི་དགེ་བསྙེན་སོགས་གསུང་བ་ཇི་ལྟ་བུ་ཞེ་
ན། བྱེ་བྲག་སྨྲ་བས། དང་བོ་ནས་ཡན་ལག་རེ་གཉིས་རེ་ཁས་
བླངས་ན་ཡན་ལག་ངེས་པའི་ཕྱིར་སྡོམ་པ་མི་སྐྱེ་ལ་དང་པོར་ཡན་ལག་
ལྔ་བོ་ཁས་བླངས་པ་འདྲ་ཡང་ཕྱིས་སུ་རེ་རེ་གཉིས་རེ་ཉམས་པས་ལྷག་
མ་དེ་དང་དེ་སྲུང་བ་ནི་དགེ་བསྙེན་དེ་དང་དེ་ཡིན་ཟེར། སློབ་་
དཔོན་ནི། འདིར་མདོའི་དགོངས་པ་ནི་དང་པོ་ཉིད་ནས་སྣ་གཅིག་
ལ་སོགས་པ་བླངས་ནས་སྲུང་བ་ཉིད་ཡིན་པར་ཤེས་སོ། ། ཞེས་
གསུངས་ལ། གཞན་ཡང་ལུང་རྣམ་འབྱེད་ལས། བཞིན་བཟང་
460

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཇི་སྲིད་འཚོའི་བར་དུ་བཅོམ་ལྡན་འདས་ཀྱི་སྤྱན་སྔར་ལྔ་བ་ཚངས་
པར་སྤྱོད་པའི་བསླབ་པའི་གཞི་དག་ལོངས་ཤིག་ཅེས་ཚངས་སྤྱོད་དགེ་
བསྙེན་གསུངས་ལ། ཇི་སྲིད་འཚོའི་བར་དུ་བསྙེན་གནས་ཡན་ལག་
བརྒྱད་སྲུང་བའི་གོ་མིའི་དགེ་བསྙེན་ཞེས་བྱ་བ། སློབ་དཔོན་ཨ་བྷྱ་
ཀ་ར་སོགས་ཀྱིས་བཤད་དོ། ། མདོ་རྩ་བའི་རབ་བྱུང་གི་སྐབས་སུ།
གསོལ་བའི་འོག་ཏུ་ཡང་རུང་ངོ་། ། ཞེས་པས་རྒྱ་གར་བ་ཁ་ཅིག་
མཁན་པོར་གསོལ་བའི་འོག་ཏུ་སྐྲ་དང་ཁ་སྤུ་མ་བྲེག་པར་རབ་ཏུ་བྱུང་
ཆོག་པར་འདོད་པའི་ལོག་རྟོག་སེལ་ཞིང་། མ་བྱིན་ལེན་གྱི་ཕམ་
པའི་སྐབས་སུ། དེ་ཕྱིས་དབྱུང་ངོ་སྙམ་པའི་བློ་གྲོས་གང་ཡིན་པ་དེ་
ནི་བཀུར་བའོ། ། ཞེས་བློ་གྲོས་དེ་ནི་བརྐུས་ཟིན་པའི་རྫས་གཞན་
དུ་ཁུར་འདོད་ཀྱི་བསམ་པ་ཡིན་གྱི་རྐུས་སེམས་མིན་ཞེས་མ་བྱིན་ལེན་
གྱི་ཕམ་པའི་མཐར་ཐུག་གྲུབ་ཚད་ལ་ལོག་རྟོག་སེལ་བ་དང་། རྩོད་
པའི་གཞིའི་སྐབས་སུ་ཁ་ཅིག་གིས་ནི། འདི་ནན་ཏུར་གྱི་ཚུལ་དུ་
བསྟན་ཏོ། ། དེ་ནི་མི་བཟང་སྟེ་མདོ་སྡེ་དང་འགལ་བའི་ཕྱིར་རོ། །
ཞེས་ལྟུང་བའི་ངོ་བོ་ཉིད་འཚོལ་བ་སྦྱིན་པའི་ལས་དེ། ནན་ཏུར་
ཆད་ལས་སུ་འདོད་པའི་ལོག་རྟོག་སེལ་བར་གསུང་ལ། དེ་ཡང་མདོ་
སྡེ་ལུང་གཞི་ལས་x འོན་ཀྱང་མཚོ་མཆན་ལས། མཁན་པོར་གསོལ་
བའི་འོག་སྐྲ་དང་ཁ་སྤུ་བྲེག་པ་དང་གོས་ངུར་སྨྲིག་སྦྱིན་པའི་གོང་དུ་
ཡང་རབ་ཏུ་འབྱུང་དུ་རུང་ངོ་། ། ཞེས་འབྲུ་སྣོན་མཛད་ཅིང་།
རྣམ་བཤད་ཉི་ཟེར་ལས་ཀྱང་། ཊཱིཀ་ལས། ཁ་ཅིག་ན་རེ།
དཔེར་ན་དགེ་ཚུལ་ཉིད་རབ་ཏུ་བྱུང་བ་ཁོ་ན་ལ་བྱེད་པ་དེ་བཞིན་དུ།
སྐྲ་དང་ཁ་སྤུ་བྲེགས་པ་དང་གོས་ངུར་སྨྲིག་བྱིན་ཞིང་བསྐོན་པ་ཡང་
རབ་ཏུ་བྱུང་བ་ཁོ་ནའི་ཚུལ་ཡིན་པས། དེའི་ཕྱིར་མཁན་པོར་གསོལ་
461

དམ་པའི་ཆོས་འདུལ་བ་སྤྱི་ཡི་རྣམ་བཞག
བའི་མོད་ཁོ་ན་ལ་རབ་ཏུ་དབྱུང་བར་བྱ་ཞིང་། ཕྱིས་སྐྲ་དང་ཁ་སྤུ་
འབྲེག་པ་ལ་སོགས་པ་བྱའོ། ། ཞེས་ཟེར་རོ། ། ཞེས་བཤད་
དོ། ། དེ་ལ་བརྟེན་ནས་བོད་ཁ་ཅིག་ཀྱང་། གོ་རིམ་དེ་ཁོ་ན་
བཞིན་དུ་བྱ་སྟེ། གཞན་དུ་ན་ཆོ་ག་ལས་ཁྱིམ་པའི་རྟགས་སྤང་ངོ་། །
རབ་ཏུ་བྱུང་བའི་རྟགས་ཡང་དག་པར་ལེན་ཏོ། ། ཞེས་ད་གཟོད་
སྤོང་བ་དང་ད་གཟོད་ལེན་པའི་ཚིག་ཏུ་བྱུང་བ་སྒྲ་དོན་འགལ་བར་
འགྱུར་རོ་ཞེས་ཟེར་རོ། ། ཁ་ཅིག་ན་རེ། དེ་ནི་མི་འཐད་དེ།
ལུང་གཞི་ལས། སྐྲ་བྲེགས་ཤིང་ཆོས་གོས་བསྐོན་ནས་དེའི་འོག་ཏུ་
རབ་ཏུ་བྱུང་བར་གསུངས་པ་དང་འགལ་ཞིང་། གོ་རིམ་དེ་ལས་
བཟློག་པ་ལྟར་ན་གཙུག་ཕུད་བཞག་པ་དོན་མེད་དུ་ཐལ། གཙུག་
ཕུད་འཇོག་པ་ནི་རབ་ཏུ་འབྱུང་བར་ངེས་མ་ངེས་བརྟག་པ་ཡིན་པ་ལ
རབ་ཏུ་བྱུང་ཟིན་པའི་ཕྱིར་རོ། ། ཞེས་གཞན་ལུགས་གསུམ་བཀོད་
ནས། རང་ལུགས་ནི། རབ་ཏུ་བྱུང་བ་དང་རབ་བྱུང་གི་ཆ་ལུགས་
བྱིན་པ་འདི་གཉིས་ལ་གོ་རིམ་སྔ་ཕྱི་ངེས་པ་མེད་དེ། གསོལ་བའི་
འོག་ཏུ་ཡང་རུང་ངོ་། ། ཞེས་རྣམ་གྲངས་ཀྱི་ཚིག་ཏུ་གསུངས་པའི་
ཕྱིར་རོ། ། འགྲེལ་ཆུང་ལས། མཁན་པོར་གསོལ་བའི་འོག་དང་
སྐབས་འདི་གཉིས་གང་དུ་བྱས་ཀྱང་ཉེས་པ་མེད་དོ་ཞེས་སོ། །
ཞེས་གསུངས་སོ། ། བུ་སྟོན་རིན་པོ་ཆེའི་འདུལ་ཊཱི ཀ་འདུལ་བ་རྒྱ་
མཚོའི་སྙིང་པོ་རབ་གསལ་ལས། རུང་བའི་སྒྲ་ནི། ལུགས་ཐ་དད་
པར་རྟོགས་པའི་དོན་ཡིན་གྱི། རིགས་པར་སྟོན་པའི་དོན་ནི་མ་ཡིན་
ཏེ། རུང་བའི་སྒྲ་ནི་འདོད་པ་རྣམ་པར་བརྟག་པའི་དོན་དུའོ། །
ཞེས་བཤད་པའི་ཕྱིར། ཞེས་སོ། །
ལོ་
ལྔ་ཚན་ཉེར་གཅིག་ནི། ལུང་གཞིའི་བར་སྡོམ་ལས།
462

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཅུ་ལོན་དང་འཛིན་དང་མཁས། །རིག་དང་གསལ་དང་འཛིན་་་
འཇུག་དང་། ། སློབ་དང་སློབ་འཇུག་རྣམ་པ་གཉིས། །ཕུན་སུམ་
ཚོགས་གཉིས་རྣམ་པ་གསུམ། །སློབ་དང་མི་སློབ་བྱུང་ཤེས་དང་། །
གནས་འཆའ་འཆར་འཇུག་ལྟུང་བ་ཞེས། །ལྷོ་ཡི་རི་ལ་རྒྱུ་བ་ཡི། །སྡེ་
ཚན་ཡང་དག་བསྡུས་པ་ཡིན། ཞེས་དང་། འདུལ་བའི་མདོ་ལས།
བསྙེན་པར་རྫོགས་ནས་ལོ་བཅུ་མ་ལོན་པར་མཁན་པོ་ཉིད་དང་གནས་
ཉིད་དང་མི་གནས་པར་འདུག་པར་མི་བྱའོ།། འོག་ནས་འབྱུང་
བ་དག་ལས་ལྷན་ཅིག་སྦྱར་བ་གང་དང་ཡང་མི་ལྡན་པས་ནི་མ་ཡིན་
ནོ། ། ནད་གཡོག་དང་འགྱོད་པ་བསལ་བ་དང་སྡིག་པ་ཅན་གྱི་ལྟ་
བའི་རྣམ་པ་སྤང་བ་དང་། གནས་མངོན་པར་མི་དགའ་བ་འདོར་
བ་དག་ལ་བྱེད་དམ་བྱེད་དུ་འཇུག་ནུས་པའོ། ། སློབ་པ་ཉིད་ཡན་
ཆད་ལྔ་བ་མ་ཡིན་པ་ལ་ཚུལ་ཁྲིམས་དང་ལྡན་པ་ཉིད་དང་མང་དུ་ཐོས་
པ་ཉིད་སྦྱར་རོ། ། སྡེ་སྣོད་མངོན་པར་ཤེས་པ་ཉིད་དོ། ། དེ་
དག་འཛིན་དུ་འཇུག་ནུས་པ་ཉིད་དོ།། ལྷག་པའི་ཚུལ་ཁྲིམས་
དང་སེམས་དང་ཤེས་རབ་ལ་སློབ་པ་ཉིད་དོ། ། སློབ་ཏུ་འཇུག་
ཀྱང་ནུས་པ་ཉིད་དོ། ། ལྷག་པའི་སྤྱོད་པ་དང་འདུལ་བ་དང་སོ་
སོར་ཐར་བ་ལ་ཡང་དེ་བཞིན་ནོ། ། དད་པ་དང་ཚུལ་ཁྲིམས་དང་
ཐོས་པ་དང་གཏོང་བ་དང་ཤེས་རབ་ཕུན་སུམ་ཚོགས་པ་ཉིད་དོ། །
ཚུལ་ཁྲིམས་དང་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་
དང་དེ་ཤེས་པ་དང་མཐོང་བ་རྣམས་ཀྱིས་ཀྱང་ངོ་། ། བརྩོན་་་་
འགྲུས་བརྩམས་པ་ཉིད་དང་ཤེས་རབ་ལྡན་པ་ཉིད་དང་ཡང་སྦྱར་
རོ། ། དྲན་པ་དང་ལྡན་པ་ཉིད་དང་ནང་དུ་ཡང་དག་བཞག་པ་
ཉིད་དང་མཉམ་པར་བཞག་པ་ཉིད་དོ། ། སློབ་པ་ཉིད་དོ། །
463

དམ་པའི་ཆོས་འདུལ་བ་སྤྱི་ཡི་རྣམ་བཞག
མི་སློབ་པ་ཉིད་དོ། ། བྱུང་བ་དང་བཅས་པ་དང་རྗེས་སུ་བཅས་པ་
དང་བཀག་པ་དང་གནང་བ་མངོན་པར་ཤེས་པ་ཉིད་དོ། ། བར་
དུ་གཅོད་པ་དང་བར་དུ་གཅོད་པ་མ་ཡིན་པ་མངོན་པར་ཤེས་པ་ཉིད་
དང་སྨྲ་བ་བོ་ཉིད་དང་རྗེས་སུ་སྟོན་པ་ཉིད་དང་གནས་དང་རེ་ཞིག་གི་
གནས་འཆར་གཞུག་ནུས་པ་ཉིད་དང་ཡང་སྦྱར་རོ། ། ལྟུང་བ་
དང་ལྟུང་བ་མ་ཡིན་པ་དང་། ཡང་བ་དང་ལྕི་བ་ཉིད་མངོན་པར་
ཤེས་པ་ཉིད་དང་སོ་སོར་ཐར་བ་དང་། རྒྱས་པ་ཐོན་པ་ཉིད་དོ། །
རྒན་པ་མེད་ན་གཞོན་པ་ལ་གནས་བཅའ་བར་བྱའོ། ། འདུད་པ་
འབའ་ཞིག་མ་གཏོགས་སོ། ། ལོ་ལྔ་ལོན་ཞིང་ལྷན་ཅིག་སྦྱར་བ་ཐ་
མ་དང་ལྡན་ན་གནས་མ་བཅས་པར་ལྗོངས་རྒྱུར་འགྲོ་བར་བྱའོ། །
གཞན་དུ་ན་གསུམ་རིག་པ་ཡང་མི་བྱའོ། ། ཞེས་ལོ་བཅུ་བའི་ལྔ་
ཚན་དང་། སྡེ་སྣོད་གསུམ་འཛིན་པ་དང་། དེ་གསུམ་ལ་མཁས་པ་
དང་། དེ་གསུམ་རིག་པ་དང་། དེ་གསུམ་གསལ་བ་དང་། དེ་
གསུམ་གཞན་ལ་འཛིན་ཏུ་འཇུག་ནུས་པ་དང་། ལྷག་པའི་སྤྱོད་པ་
དང་འདུལ་བ་དང་སོ་སོར་ཐར་བ་ལ་རང་གིས་སློབ་པ་དང་། དེ་
གསུམ་ལ་གཞན་ཡང་སློབ་ཏུ་འཇུག་ནུས་པ་སྟེ་རྣམ་པ་གཉིས་དང་།
ལྷག་པའི་བསླབ་པ་གསུམ་ལ་རང་གིས་སློབ་པ་དང་། གཞན་སློབ་
ཏུ་འཇུག་ནུས་པ་སྟེ། སློབ་དང་སློབ་འཇུག་རྣམ་པ་གཉིས་གཉིས་ཏེ་
ལྔ་ཚན་བཞི་དང་། དད་པ་དང་ཚུལ་ཁྲིམས་དང་ཐོས་པ་དང་་་་
གཏོང་བ་དང་ཤེས་རབ་སྟེ། འདི་ལྔ་ཡོད་པ་ཙམ་མ་ཡིན་པར་ཕུན་
སུམ་ཚོགས་པ་ལྔ་དང་ལྡན་པ་དང༌། ཚུལ་ཁྲིམས་དང་ཏིང་ངེ་་་་
འཛིན་དང་ཤེས་རབ་དང་མི་སློབ་པའི་རྣམ་པར་གྲོལ་བ་དང་།
རྣམ་གྲོལ་དེ་ཤེས་མཐོང་གི་ཕུན་སུམ་ཚོགས་པ་སྟེ་ཕུན་ཚོགས་གོང་
464

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འོག་གི་ལྔ་བ་གཉིས་དང་། བརྩོན་འགྲུས་བརྩམས་པ་ཡང་དག་སྤོང་
བ་དང་། རྒྱུ་རྐྱེན་སོགས་ཤེས་པའི་ཤེས་རབ་དང་། ཚུལ་ལྡན་མིང་
ཐོས་གཉིས་ཏེ་ཐུན་མོང་གི་ཡན་ལག་བཞི་དང་། དྲན་པ་ཉེ་བར་
བཞག་པ་དང་ལྡན་པ་སྟེ་ལྔ་ཚན་བཅུ་གསུམ་པ་དང༌། ཐུན་མོང་གི་
ཡན་ལག་དེ་བཞིའི་སྟེང་དུ་དབེན་པར་ནང་དུ་ཡང་དག་པར་བཞག་
པ་བསྣན་པས་བཅུ་བཞི་བ་དང་། ཡང་དེ་བཞིའི་སྟེང་དུ་བྱིང་རྒོད་
ཀྱིས་མི་གཡོ་བར་མཉམ་པར་བཞག་པ་བསྣན་པས་བཅོ་ལྔ་བ་དང་།
འབྲས་བུ་དང་པོ་གསུམ་གྱི་ཞུགས་གནས་དྲུག་དང་དགྲ་བཅོམ་ཞུགས་
པ་སྟེ་སློབ་པ་འཕགས་པ་བདུན་གྱི་རྒྱུད་ལ་ཡོད་པའི་ཟག་མེད་ཀྱི་ཚུལ་
ཁྲིམས་དང་། ཏིང་ངེ་འཛིན་དང་། ཤེས་རབ་དང་། སྤང་བྱ་ཅི་
རིགས་ལས་གྲོལ་བའི་མོས་པ་རྣམ་གྲོལ་དང༌། དེ་ཤེས་མཐོང་གི་
ཕུང་བོ་སྟེ་བཅུ་དྲུག་པའོ། ། ཤེས་པ་ནི་ཤེས་པ་བརྒྱད་དང་མཐོང་
བ་ནི་བཟོད་པ་བརྒྱད་ལ་ཊཱིཀ་ལས་བཤད་དོ། ། མི་སློབ་པ་དགྲ་
བཅོམ་པའི་ཟག་མེད་ཀྱི་ཚུལ་ཁྲིམས་ཀྱི་ཕུང་བོ་སོགས་ལྔ་སྟེ་བཅུ་་་་
བདུན་པའོ། ། བྱུང་བ་གླེང་གཞི་ཤེས་པ་དང་། བཅས་པ་ཤེས་
པ་དང་། རྗེས་བཅས་ཤེས་པ་དང་། བཀག་པ་ཤེས་པ་དང་།
གནང་བ་ཤེས་པ་སྟེ་ལྔ་ཚན་བཅོ་བརྒྱད་པའོ། ། བར་དུ་གཅོད་པ་
ཤེས་པ་དང་། བར་དུ་གཅོད་པ་མ་ཡིན་པ་ཤེས་པ་དང་། དེ་
གཉིས་ཀྱི་དོན་གཞན་ལ་སྨྲ་བ་དང་། སློབ་མ་རྣམས་ཉེས་སྤྱོད་ལས་
བཟློག་པར་རྗེས་སུ་སྟོན་པ་དང་། རང་གི་སློབ་མ་སློབ་དཔོན་་་་་
གཞན་ལ་དུས་ཡུན་རིང་བོར་གནས་འཆའ་བར་འཇུག་པ་སྟེ་བཅུ་དགུ་
བའོ། ། འདིའི་ཡན་ལག་དང་པོ་བཞིའི་སྟེང་དུ་རང་གི་སློབ་མ་
སློབ་དཔོན་གཞན་ལ་དུས་རེ་ཞིག་གི་བར་དུ་གནས་འཆའ་བར་འཇུག་
465

དམ་པའི་ཆོས་འདུལ་བ་སྤྱི་ཡི་རྣམ་བཞག
ནུས་པ་བསྣན་པས་ཉི་ཤུ་བའོ། ། ལྟུང་བ་སྡེ་ལྔ་ཤེས་པ་དང་།
ལྟུང་བ་མ་ཡིན་པ་ཤེས་པ་དང་། ལྟུང་བ་ཡང་བ་ཤེས་པ་དང་།
ལྟུང་བ་ལྕི་བ་ཤེས་པ་དང་། སོ་སོ་ཐར་བའི་མདོ་དང་ལུང་རྒྱས་པ་བློ་
ནས་ཐོན་པ་སྟེ་ལྔ་ཚན་ཉི་ཤུ་རྩ་གཅིག་གསུངས་སོ། ། མདོ་རྩ་བར།
རང་ཉིད་བསྙེན་པར་རྫོགས་ནས་ལོ་བཅུ་མ་ལོན་པར་གཞན་གྱི་མཁན་
པོ་ཉིད་དང་། གནས་ཀྱི་སློབ་དཔོན་ཉིད་དང་། མི་གནས་པར་
འདུག་པ་སྟེ་གནས་ཀྱི་བླ་མ་མ་བསྟེན་པར་འདུག་པར་མི་བྱའོ། །
དེ་ལྟར་བསྙེན་པར་རྫོགས་ནས་ལོ་བཅུ་ལོན་པས་བཙུན་པ་བསྟན་པའི་
ཡོན་ཏན་དང་ལྡན་ཡང་། འོག་ནས་འབྱུང་བ་དག་ལས། ལྔ་ཚན་
དུ་ལྷན་ཅིག་སྦྱར་བ་གང་དང་ཡང་མི་ལྡན་པས་ནི་དེ་གསུམ་བྱར་རུང་
བ་མ་ཡིན་ནོ། ། ལྔ་ཚན་དེ་དག་གང་ཞེ་ན། ·གནས་པ་སློབ་མ་ན་
བར་གྱུར་ན་དེ་ལ་སྙིང་བརྩེ་བས་དེའི་ནད་གཡོག་དང་། གནས་
པར་ལྟུང་བ་བྱུང་བས་འགྱོད་པ་སྐྱེས་པར་གྱུར་བ་ལ་མཁན་པོ་འདུལ་
བར་མཁས་པས་དེའི་འགྱོད་པ་བསལ་བ་དང་། གནས་པར་སྡིག་པ་
ཅན་གྱི་ལྟ་བའི་རྣམ་པ་སྐྱེས་པ་ན་གནས་ཀྱི་སློབ་དཔོན་མངོན་པ་ལ་
མཁས་པས་དེ་སྤང་བ་དང་། རང་ཉིད་གནས་པའི་ཡུལ་དུ་སློབ་མ་
གནས་པར་མངོན་པར་མི་དགའ་བ་ཡིན་ན་གནས་དེ་འདོར་ཞིང་ཡུལ་
གང་ལ་དགའ་བ་དག་ལ་རང་གིས་འཇོག་པར་བྱེད་དམ་བྱེད་དུ་་་་
འཇུག་ནུས་པ་དང་། བསྙེན་པར་རྫོགས་ནས་ལོ་བཅུ་ལོན་པ་སྟེ་ལྔ་
ཚན་དང་པོའོ། ། ཊཱིཀ་ལས། ལོ་བཅུ་ལོན་པ་འདི་ནི་ལྔ་བ་དང་
པོའི་ཡན་ལག་ལྔ་བ་ཡིན་པར་རིག་པར་བྱ་ཞེས་སོ ། འོག་ནས་
སློབ་པ་ཉིད་ཅེས་པ་ཡན་ཆད་དུ་ལྔ་ཚན་དུ་ཚང་བ་མ་ཡིན་པ་ཕུན་
ཚོགས་གོང་འོག་ལས་གཞན་བཅུ་གསུམ་ལ། ཚུལ་ཁྲིམས་དང་ལྡན་
466

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་ཉིད་དང་། མང་དུ་ཐོས་པ་ཉིད་ཡན་ལག་ཏུ་སྦྱར་རོ། ། སྡེ་
སྣོད་མངོན་པར་ཤེས་པ་ཉིད་དོ། ། ཞེས་པས་སྡེ་སྣོད་གསུམ་ཚིག་
དོན་གྱི་སྒོ་ནས་འཛིན་པ་དང༌། སྡེ་སྣོད་གསུམ་གྱིས་བརྗོད་བྱ་སྟོན་
ཚུལ་ལ་མཁས་པ་དང༌། སྡེ་སྣོད་གསུམ་གྱི་དོན་རང་གིས་རིག་པའི་
སྒོ་ནས་དེ་གསུམ་གྱི་གནད་ཚང་བའི་བསྟན་བཅོས་རྩོམ་ནུས་པ་དང་།
དེ་གསུམ་གཞན་ལ་གསལ་བར་སྟོན་ནུས་པ་སྟེ་ལྔ་ཚན་བཞི་བསྟན་
ཏོ། ། སྡེ་སྣོད་དེ་དག་གཞན་ལའང་འཛིན་དུ་འཇུག་ནུས་པ་ཉིད་
དོ། ། ཞེས་པས་ལྔ་ཚན་དྲུག་པ་དང་། ཕྱི་རོལ་བ་ལས་ལྷག་པའི་
ཚུལ་ཁྲིམས་དང་སེམས་དང་ཤེས་རབ་ལ་སློབ་པ་ཉིད་དོ། ། ཞེས་
པས་བདུན་པ་དང་། ལྷག་པའི་བསླབ་པ་གསུམ་ལ་གཞན་སློབ་ཏུ་
འཇུག་ཀྱང་ནུས་པ་ཉིད་དོ། ། ཞེས་པས་བརྒྱད་པ་དང་། མུ་
སྟེགས་པ་སོགས་འཇིག་རྟེན་པ་སྤྱིའི་སྤྱོད་པ་ལས་ལྷག་པའི་འདུལ་བའི་
སྤྱོད་པ་དང་། འདུལ་བ་ལུང་སྡེ་བཞི་དང༌། སོ་སོར་ཐར་བ་་
གསུམ་ལ་ཡང་སློབ་པ་དང་སློབ་འཇུག་གི་ལྔ་བ་གཉིས་ཡོད་པ་སྔ་མ་དེ་
བཞིན་ནོ།། དད་པ་དང་། ཚུལ་ཁྲིམས་དང་། ཐོས་པ་དང་།
གཏོང་བ་དང་། ཤེས་རབ་ཕུན་སུམ་ཚོགས་པ་ཉིད་དོ། ། ཞེས་
ཕུན་ཚོགས་གོང་མའི་ལྔ་བ་དང་། ཚུལ་ཁྲིམས་དང་ཏིང་ངེ་འཛིན་
དང་ཤེས་རབ་དང་རྣམ་པར་གྲོལ་བ་དང་། དེ་ཤེས་པ་དང་མཐོང་
བ་རྣམས་ཀྱིས་ཀྱང་ངོ་། ། ཞེས་པས་ཕུན་ཚོགས་འོག་མའི་ལྔ་བ་
དང་། ཡང་དག་སྤོང་བ་བཞིའི་ངོ་བོ་བརྩོན་འགྲུས་བརྩམས་པ་ཉིད་
དང་། ཤེས་རབ་དང་ལྡན་པ་ཉིད་དང་ཡང་ཚུལ་ལྡན་མང་ཐོས་
གཉིས་སྦྱར་རོ། ། དེ་ལྟར་ན་ཐུན་མོང་གི་ཡན་ལག་དེ་བཞིའི་སྟེང་
དུ་དྲན་པ་ཉེར་བཞག་བཞི་དང་ལྡན་པ་ཉིད་སྦྱར་བས་བཅུ་གསུམ་པ་
467

དམ་པའི་ཆོས་འདུལ་བ་སྤྱི་ཡི་རྣམ་བཞག
དང་། ཡན་ལག་དང་པོ་བཞིའི་སྟེང་དུ་ནང་དུ་ཡང་དག་པར་་་་
བཞག་པ་ཉིད་བསྣན་པས་བཅུ་བཞི་བ་དང་། ཡང་དེ་བཞིའི་སྟེང་
དུ་མཉམ་པར་བཞག་པ་བསྣན་པས་བཅོ་ལྔ་བ་ཉིད་དོ། ། སློབ་པ་
ཉིད་དོ། ། ཞེས་པས་སློབ་པའི་ཚུལ་ཁྲིམས་དང་ཏིང་ངེ་འཛིན་
དང་ཤེས་རབ་དང་རྣམ་པར་གྲོལ་བ་དང་། དེ་ཤེས་མཐོང་གི་ཕུང་
བོ་སྟེ་བཅུ་དྲུག་པ་དང་། མི་སློབ་པ་ཉིད་དོ། ། ཞེས་པའི་མི་སློབ་
པའི་ཟག་མེད་ཀྱི་ཕུང་བོ་ལྔ་སྟེ་བཅུ་བདུན་པ་དང༌། སྔོན་གྱི་བྱུང་བ་
དང་། བསླབ་པ་བཅས་པ་དང་། རྗེས་སུ་བཅས་པ་དང་།
བཀག་པ་དང་། གནང་བ་མངོན་པར་ཤེས་པ་ཉིད་དོ། ། བར་
དུ་གཅོད་པ་དང་། བར་དུ་གཅོད་པ་མ་ཡིན་པ་མངོན་པར་ཤེས་པ་
ཉིད་དང་། བར་དུ་གཅོད་པ་དང་མི་གཅོད་པ་དེ་གཉིས་གཞན་ལ་
་སྨྲ་བ་བོ་ཉིད་དང་། སློབ་མ་ལ་གདམས་ངག་རྗེས་སུ་སྟོན་པ་ཉིད་
དང་། རང་གི་སློབ་མའི་སློབ་དཔོན་གཞན་ཡུན་རིང་གནས་ཀྱི་སློབ་
དཔོན་དུ་བསྟན་པར་འདོད་ན་མོས་པ་ལྟར་གནས་འཆའ་རུ་འཇུག་པ་
དང་ལྔ་ནི་བཅུ་དགུ་བ་དང་། རེ་ཞིག་གི་བར་དུ་སློབ་དཔོན་གཞན་
ལ་གནས་འཆར་འཇུག་ནུས་པ་ཉིད་དང་བར་དུ་གཅོད་པ་ཤེས་པ་
སོགས་ཡན་ལག་དང་པོ་བཞི་སྦྱར་བས་ལྔ་ཚན་ཉི་ཤུ་བར་འགྱུར་རོ། །
གང་བྱས་ན་ལྟུང་བ་དང་། ལྟུང་བ་མ་ཡིན་པ་ཤེས་པ་གཉིས་དང་།
ལྟུང་བ་ཡང་བ་དང་། ལྕི་བ་ཉིད་མངོན་པར་ཤེས་པ་ཉིད་དང་།
སོ་སོ་ཐར་བ་དང་ལུང་རྒྱས་པ་བློ་ནས་ཐོན་པ་ཉིད་དོ། ། གནས་ཀྱི་
སློབ་དཔོན་བསླབ་པ་རྒན་པ་མེད་ན་བསྟན་མཁས་ཀྱི་ཡོན་ཏན་ལྡན་
པའི་གནས་བརྟན་གཞོན་པ་ལ་གནས་བཅའ་བར་བྱའོ། ། དེའི་ཚེ་
རྒན་པས་གཞོན་པ་དེ་ལ་ལུས་ཀྱིས་འདུད་པ་ཕྱག་འཚལ་མི་དགོས་ལ།
468

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དེ་འབའ་ཞིག་མ་གཏོགས་གནས་པས་བྱ་བ་མཐའ་དག་བྱ་དགོས་
སོ། ། བསྙེན་པར་རྫོགས་ནས་ལོ་ལྔ་ལོན་ཞིང་ལྷན་ཅིག་སྦྱར་བ་ཐ་
མ་ལྟུང་ཤེས་ཀྱི་ལྔ་ཚན་དང་ལྡན་ན་གནས་མ་བཅས་པར་ལྗོངས་རྒྱུར་
འགྲོ་བར་བྱའོ། ། དེ་ལས་གཞན་དུ་ན་དགྲ་བཅོམ་པ་སྔོན་གྱི་་་
གནས་རྗེས་སུ་དྲན་པ་དང་འཆི་འཕོ་སྐྱེ་ཤེས་དང་ཟག་ཟད་མངོན་
ཤེས་ཀྱིས་དུས་གསུམ་རིག་པ་ཡིན་ཡང་མཁན་པོ་དང་གནས་ཀྱི་སློབ་
དཔོན་དང་གནས་མ་བཅས་པ་ལྗོངས་རྒྱུཪ་འགྲོ་བར་མི་བྱའོ། །
ཞེས་གསུང་ངོ༌། ། རྫོགས་ནས་ལོ་བཅུ་ལོན་པ་ནི། ལྔ་བ་ལྷག་མ་
ཉི་ཤུའི་དོན་གྱིས་ཡན་ལག་ཡིན་པས། ལྷག་པའི་སྤྱོད་པ་སོགས་
གསུམ་ལ་སློབ་ཏུ་འཇུག་པ་དང་ལྷག་པའི་བསླབ་པ་གསུམ་ལ་སློབ་ཏུ་
འཇུག་པའི་ལྔ་བ་གཉིས་ལ་དེ་གསུམ་ལ་རང་གིས་སློབ་པ་དགོས་པས་
དོན་གྱིས་ཡན་ལག་དགུ་ཕྲུག་རེ་དང་། སློབ་པ་དང་། མི་སློབ་
པའི་ལྔ་བ་གཉིས་ལ་ཚུལ་ལྡན་མང་ཐོས་གཉིས་དོན་གྱིས་བསྣན་པས
བདུན་ཕྲུག་གཉིས་དང་། ཐོག་མའི་ལྔ་ཕྲུག་གཅིག་དང་། དྲུག་
ཕྲུག་བཅུ་དྲུག་ཡོད་པར་གསུང་ངོ༌། ། དེ་ཡང་བྱུང་ཤེས་ཀྱི་ལྔ་བ་
དང་ལྔ་བ་ཐ་མ་ནི། ལྔ་བ་ཁྱད་པར་ཅན་མ་ཡིན་ཏེ། འདུལ་བ་
འབའ་ཞིག་ཤེས་པའི་ལྔ་ཚན་ཡིན་པའི་ཕྱིར། ལྷག་མ་བཅུ་དགུ་ནི།
ལྔ་བ་ཁྱད་པར་ཅན་ཡིན་ཏེ། འདུལ་བ་ཤེས་པའི་སྟེང་དུ་སྡེ་སྣོད་
གཞན་གཉིས་ཤེས་པ་དང་འཕགས་ཆོས་ཐོབ་པ་ལ་སོགས་པ་ཡོན་ཏན་
ཡར་ལྡན་དུ་ཡོད་པའི་ཕྱིར། ལྔ་བ་རང་དབང་ཅན་ཡིན་མིན་གྱི་
དོན་ནི། ལྔ་ཚན་གཅིག་ཚང་བར་བྱེད་པ་ལ་ལྔ་བ་གཞན་གྱི་ཡན་
ལག་ངེས་གཟུང་དུ་དགོས་ན་ལྔ་བ་རང་དབང་ཅན་མ་ཡིན་པ་ཞེས་བྱ་
ལ། མི་དགོས་པ་ནི་རང་དབང་ཅན་ཞེས་བྱའོ། ། དེ་ལྟར་ན་སྡེ་
- 469

དམ་པའི་ཆོས་འདུལ་བ་སྤྱི་ཡི་རྣམ་བཞག
སྣོད་གསུམ་གསལ་དང་། དེ་གསུམ་འཛིན་དུ་འཇུག་ནུས་པ་དང་།
ལྷག་པའི་ཚུལ་ཁྲིམས་སོགས་ལ་སློབ་ཏུ་འཇུག་ནུས་པ་དང་། ལྷག་
པའི་སྤྱོད་པ་སོགས་ལ་སློབ་ཏུ་འཇུག་ནུས་པའི་ལྔ་བ་བཞི་ནི་ལྔ་བ་རང་
དབང་ཅན་མ་ཡིན་ལ། གཞན་བཅུ་བདུན་ནི་རང་དབང་ཅན་་་་
ནོ། ། རྫོགས་ནས་ལོ་བཅུ་ལོན་ཞིང་འདུལ་བ་ཤེས་ན། གང་ཟག་
རང་དབང་ཅན་ཡིན་ཏེ། གནས་ཀྱི་བླ་མ་མ་བསྟེན་པར་འདུག་ཏུ་
རུང་བའི་ཕྱིར། རྫོགས་ནས་ལོ་བཅུ་མ་ལོན་པའམ་ལོན་ཀྱང་འདུལ་
བ་མི་ཤེས་ན། གང་ཟག་རང་དབང་ཅན་མ་ཡིན་ཏེ། ལོ་བཅུ་མ་
ལོན་པ་དང་། ལྷན་ཅིག་སྦྱར་བ་གང་དང་ཡང་མི་ལྡན་པས་ནི་མ་
ཡིན་ནོ། ། ཞེས་གསུངས་པའི་ཕྱིར། ཡན་ལག་རང་དབང་ཅན་
ཡིན་མིན་གྱི་དོན་ནི་ལྔ་ཚན་གྱི་ཡན་ལག་གང་ཞིག ལྔ་ཚན་གཞན་
གྱིས་ཡན་ལག་ལྔ་མ་ཚང་བའི་ཁ་སྐོང་དུ་འགྲོ་དགོས་པ་རྣམས་ཡན་
ལག་རང་དབང་ཅན་མ་ཡིན་པས། ཁ་སྐོང་གི་ཡན་ལག་ཏུ་འགྲོ་མི་
དགོས་པ་རྣམས་ཡན་ལག་རང་དབང་ཅན་ནོ། ། དེ་ལྟར་ན་ཚུལ་
ལྡན་མང་ཐོས་གཉིས་དང་བརྩོན་འགྲུས་བརྩམས་པ་དང་། ཤེས་
རབ་དང་ལྡན་པ་སྟེ་བཞི་དང་། བར་དུ་གཅོད་པ་དང་དེ་མ་ཡིན་
པར་ཤེས་པ་གཉིས་དང༌། སྨྲ་བ་བོ་ཉིད་དང་། རྗེས་སུ་སྟོན་པ་
གཉིས་ཏེ་བརྒྱད་ནི་ཡན་ལག་རང་དབང་ཅན་མ་ཡིན་པར་ཀུན་མཁྱེན་
མཚོ་སྣ་བས་གསུངས་སོ། ། སུམ་བརྒྱ་བ་ལས། ཚུལ་ཁྲིམས་ལྡན་
ཞིང་འདུལ་བའི་ཆོ་ག་ཤེས། །ནད་པ་སྙིང་བརྩེ་འཁོར་ནི་དག་པ་་
དང་། །ཆོས་དང་ཟང་ཟིང་ཕན་འདོགས་ལ་བརྩོན་པ། །དུས་སུ་་
འདོམས་པ་དེ་དག་བླ་མར་བསྔགས། །ཞེས་སོ། ། རབ་བྱུང་དང་
བསྙེན་རྫོགས་ཐུན་མོང་གི་བར་ཆད་འགའ་ཞིག་གི་མིང་ལ་བཀོལ་བ་
470

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཞེས་གསུང་བ་ནི། རབ་ཏུ་བྱུང་བའི་ཕྱིར་འོངས་པ་ལ། ཁྱེད་མུ་
སྟེགས་ཅན་མ་ཡིན་ནམ་ཞེས་དྲི་བ་དང་། རབ་ཏུ་འབྱིན་པར་བྱེད་
པ་གྲོགས་ལྡན་པ་དག་གིས་ཀྱང་དེ་མ་ཡིན་ནམ་ཞེས་དྲི་བ་དང་།
ཡིན་ཟེར་ན་རབ་ཏུ་བྱུང་བར་མི་བྱ་བར་སོངས་ཞེས་བརྗོད་པ་གསུམ་
དང་། བསྙེན་པར་རྫོགས་པའི་ཕྱིར་འོངས་པ་ལ་ཡང་དེ་ལྟར་དྲི་བ་
གཉིས་དང་ཡིན་ཟེར་ན་བསྙེན་རྫོགས་མི་བྱ་བར་སོངས་བརྗོད་པ་
གསུམ་སྟེ། ཚིག་དྲུག་ནི་བཀོད་པའི་མིང་ཅན་བཀོད་པ་ཞེས་མིང་
འདོག་སའི་གཞི་ཡིན་ལ བཀོལ་བ་ཞེས་པ་ནི་དེ་དྲུག་གི་མིང་ངོ་། །
བརྗོད་བྱ་ཚུལ་ཁྲིམས་ནི། མཚོ་ཊཱིཀ་ལས། དབྱེ་བསྡུས་མཚན་
ཉིད་སྒྲ་བཤད་དང་། །རྒྱུ་རྐྱེན་འབྲས་བུ་ངོ་བོ་དང་། །གནས་ཚུལ་
བྱེད་པའི་ལས་དང་བཅུར། །སོ་སོར་ཐར་སྡོམ་རྣམ་པར་བཤད། །
ཅེས་གསུངས་པ་ལྟར་བཅུ་ལས། དང་པོ་རྟེན་གྱི་སྒོ་ནས་དབྱེ་བ་ནི།
མཛོད་ལས། སོ་སོར་ཐར་ཅེས་བྱ་རྣམས་བརྒྱད། ཅེས་དགེ་སློང་
ཕ་མ། དགེ་ཚུལ་ཕ་མ། དགེ་བསྙེན་ཕ་མ། དགེ་སློང་མ་དང་།
བསྙེན་གནས་ཀྱི་སྡོམ་པ་སྟེ་བརྒྱད་གསུངས་སོ། ། གཉིས་པ་བསྡུ་
ན་བསྙེན་གནས་དང་། དགེ་བསྙེན་ཕ་མའི་སྡོམ་པ་ནི་ཁྱིམ་པའི་
རྒྱུད་ལ་ཡང་ཡོད་པས་ཁྱིམ་པའི་ཕྱོགས་ཀྱི་སྡོམ་པ་དང༌། ལྷག་མ་ལྔ་
ནི་རབ་བྱུང་ཁོ་ནའི་རྒྱུད་ལ་ཡོད་པས་དེའི་ཕྱོགས་ཀྱི་སྡོམ་པར་བཤད་
དོ། །
གསུམ་པ་ནི། ལུས་ངག་གཞན་གནོད་གཞི་དང་བཅས་པ་
ལས་ལོག་པའི་འདོད་པའི་སས་བསྡུས་ཀྱི་ངེས་འབྱུང་གི་སྡོམ་པ་དེ།
འདིར་བསྟན་སོ་ཐར་གྱི་སྡོམ་པའི་མཚན་ཉིད། གཞན་གནོད་གཞི་
དང་བཅས་པ་ལས་ལོག་ཅེས་པའི་གཞི་ལ། སློབ་དཔོན་གང་སྤེལ་
471

དམ་པའི་ཆོས་འདུལ་བ་སྤྱི་ཡི་རྣམ་བཞག
ལྟར་ན་ཡིད་ཀྱི་ལས་གསུམ་དང༌། རྒྱལ་བའི་སྲས་ལྟར་ན་བཅས་
རྐྱང་གི་ཁ་ན་མ་ཐོ་བ་ལ་བཤད་དོ། ། རྫས་སུ་རྣམ་པ་བཞི་ཡིན་
ནོ། །མཚན་ལས་མིང་ནི་འཕོ་བའི་ཕྱིར། །ཐ་དད་དེ་དག་འགལ་བ་
མེད། །སྤང་བྱ་ལྔ་བརྒྱད་བཅུ་དག་ནི། །ཐམས་ཅད་སྤོང་བ་མནོས་པ་
ལས། །དགེ་བསྙེན་དང་ནི་བསྙེན་གནས་དང༌། །དགེ་ཚུལ་ཆེད་དང་
དགེ་སློང་ཉིད། །ཅེས་དགེ་སློང་དགེ་ཚུལ་དགེ་བསྙེན་བསྙེན་གནས་
ཀྱི་སྡོམ་པ་བཞིར་གསུངས་ལ། བྱེ་བྲག་སྨྲ་བ་ལྟར་ན། ཉེས་པར་
སྤྱོད་པའི་མི༼མཐུན་ཕྱོགས་ཀྱི་དངོས་གཞིར་གྱུར་པའི་འདོད་པའི་་
གཟུགས་ཀྱི་ངོ་བོར་གྱུར་པའི་སྡོམ་པ་དེ་སོ་ཐར་གྱི་སྡོམ་པའི་མཚན་
ཉིད།
བཞི་བ་ནི། བམ་པོ་ལྔ་བཅུ་བ་ལས་སོ་སོར་ཐར་བའི་སྒྲ་་
བཤད་གསུམ་གསུང་སྟེ། པྲ་ཏི་མོགྷ། ཞེས་པའི་པྲ་ཏི་ནི། དང་
པོ་དང་། སོ་སོ་དང་། ཐབས་གསུམ་ལ་འཇུག་ཅིང་། མོ་ཀྵ་ནི།
ཐར་བ་སྟེ། དེ་ཡང་རིམ་པ་བཞིན། སྡོམ་མིན་ལས་དང་པོར་ཐར་
བ་དང་། ཚུལ་ཁྲིམས་བསྲུང་བའི་གང་ཟག་སོ་སོ་ངན་འགྲོ་དང་
འཁོར་བ་ལས་ཐར་བར་འགྱུར་གྱི། གཞན་གྱིས་ཚུལ་ཁྲིམས་་་་་་་་་་་་
བསྲུངས་པས་གཞན་ཐར་བར་མི་འགྱུར་བ་དང་། ཐར་བའི་ཐབས་
གསུམ་ལ་འཇུག་པ་ལས། དང་པོའི་དབང་དུ་བྱས་ནས། མཛོད་
ལས། དང་པོའི་རྣམ་རིག་རྣམ་རིག་མིན། །སོ་སོར་ཐར་དང་བྱ་
བའི་ལམ། །ཞེས་དང་། རང་འགྲེལ་ལས། སྐད་ཅིག་དང་པོ་དག་
ནི་སོ་སོ་ཐར་བ་ཞེས་ཀྱང་བྱ། སོ་སོ་ཐར་བའི་སྡོམ་པ་ཞེས་ཀྱང་བྱ་སྟེ།
སྐད་ཅིག་མ་གཉིས་པ་ལ་སོགས་པ་ནི། སོ་སོ་ཐར་བའི་སྡོམ་པ་ཁོ་ན་
ཡིན་གྱི་སོ་སོ་ཐར་བ་ནི་མ་ཡིན་ནོ། ། ཞེས་སོ། །
472

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྔ་བ་རྒྱུའི་སྒོ་ནས་གཏན་ལ་དབབ་པ་ནི། མཛོད་ལས།
བྱེད་རྒྱུ་ལྷན་ཅིག་འབྱུང་བ་དང༌། །སྐལ་མཉམ་མཚུངས་པར་ལྡན་པ་
དང་། ། ཀུན་ཏུ་འགྲོ་དང་རྣམ་སྨིན་དང་། །རྒྱུ་ནི་རྣམ་པ་དྲུག་ཏུ་་
འདོད། །ཅེས་རྒྱུ་དྲུག་གསུང་བ་ལས། སོ་སོར་ཐར་བའི་སྡོམ་པ་ནི།
རྒྱུ་དང་པོ་གསུམ་ལས་སྐྱེས་ལ། ཕྱི་མ་གསུམ་ལས་མ་ཡིན་ཏེ། རིམ་
པ་བཞིན་ཤེས་པ་དང་ཉོན་མོངས་ཅན་དང་རྣམ་སྨིན་མ་ཡིན་པའི་
ཕྱིར་རོ། ། དེ་ཡང་མདོ་སྡེ་བ་ལྟར་ན་སོ་ཐར་གྱི་སྡོམ་པའི་གཙོ་བོ་
སེམས་པར་འདོད་པས་མཚུངས་ལྡན་གྱི་རྒྱུ་ལས་སྐྱེ་བའང་ཡིན་ཏེ།
མཚུངས་ལྡན་རྒྱུ་ནི་སེམས་དག་དང༌། །སེམས་བྱུང་རྟེན་མཚུངས་་
ཅན་རྣམས་སོ། ། ཞེས་འབྱུང་བའི་ཕྱིར་རོ། ། སོ་ཐར་གྱི་སྡོམ་
པ་ནི་རང་གི་མཚན་ཉིད་སྐྱེ་སོགས་བཞི་དང་ཕན་ཚུན་ལྷན་ཅིག་་་་
འབྱུང་བའི་རྒྱུ་འབྲས་ཡིན་ཏེ། ལྷན་ཅིག་འབྱུང་གང་ཕན་ཚུན་་་
འབྲས།།འབྱུང་བཞིན་སེམས་ཀྱི་རྗེས་འཇུག་དང་། །སེམས་དང་་
མཚན་ཉིད་མཚན་གཞི་བཞིན། །ཞེས་གསུངས་པའི་ཕྱིར། སོ་ཐར་
གྱི་སྡོམ་པ་ནི། རང་གི་སྐྱེ་བའི་སྐྱེ་བ་སོགས་མཐུན་པའི་མཚན་ཉིད་
བཞིའི་ལྷན་ཅིག་འབྱུང་བའི་རྒྱུ་ཡིན་ལ དེའི་བཞིའི་ལྟན་ཅིག་་་
འབྱུང་འབྲས་མ་ཡིན་པའི་མུ་དང་། དེའི་མཐུན་པའི་མཚན་ཉིད་
བཞི་བོ་དེ། སོ་ཐར་གྱི་སྡོམ་པའི་ལྷན་ཅིག་འབྱུང་འབྲས་ཡིན་ལ་སོ་
ཐར་གྱི་སྡོམ་པའི་ལྷན་ཅིག་འབྱུང་རྒྱུ་མ་ཡིན་པའི་མུ་སྟེ། དཔེར་ན།
རྒྱལ་བོས་རང་གི་འཁོར་ཀུན་སྐྱོང་ཡང་ཉིང་གཡོག་གིས་དེ་ལ་དངོས་
སུ་བྱ་བ་བྱེད་མི་ནུས་པ་བཞིན་ཡིན་པའི་ཕྱིར། སོ་ཐར་གྱི་སྡོམ་པའི་
རྩ་བའི་མཚན་ཉིད་བཞི་ནི། མཚན་གཞི་སྡོམ་པའི་ལྷན་ཅིག་འབྱུང་
བའི་རྒྱུ་འབྲས་གཉིས་ཀ་སྟེ། མཚན་ཉིད་དག་ནི་སྐྱེ་བ་དང་། །རྒ་
― 473 -

དམ་པའི་ཆོས་འདུལ་བ་སྤྱི་ཡི་རྣམ་བཞག
དང་གནས་དང་མི་རྟག་ཉིད། །དེ་དག་སྐྱེ་བའི་སྐྱེ་ལ་སོགས།།དེ་
ཆོས་བརྒྱད་དང་གཅིག་ལ་འཇུག །ཅེས་ཐུག་མེད་དུ་མི་འགྱུར་བའི་
ཚུལ་གསུངས་པའི་ཕྱིར། རྒྱལ་སྲས་མ་ལས། སོ་སོ་ཐར་བའི་སྡོམ་
པས་བསྡུས་པའི་སྤོང་བ་བདུན་ནི་ཕན་ཚུན་ལྷན་ཅིག་འབྱུང་བའི་རྒྱུ་
མ་ཡིན་ཏེ། ཚོགས་པ་ཐ་དད་པའི་ཕྱིར། ཞེས་དང་། བསམ་
གཏན་དང་ཟག་པ་མེད་པའི་སྡོམ་པས་བསྡུས་པའི་སྤོང་བ་བདུན་ནི།
ཕན་ཚུན་ལྷན་ཅིག་འབྱུང་བའི་རྒྱུ་ཡིན་ཏེ། ཞེས་གསུངས་ལ། དེ་
ཡང་མངོན་པའི་རྒྱན་ལས། འབྱུང་གྱུར་གྱི་གཟུགས་དྲི་རོ་རེག་བྱ་
,སོགས་རྫས་བརྒྱད་འདུས་པ་ལྟ་བུའི་གཟུགས་སོགས་ལྔ་ལྷན་ཅིག་་་
འབྱུང་ཡང་མཚན་ཉིད་ཀྱིས་རིང་བས། དེ་དག་ལྷན་ཅིག་འབྱུང་རྒྱུ་
མིན་ནོ། ། བསམ་གཏན་ཟག་མེད་ཀྱི་སྡོམ་པ་ནི་ནང་ཕན་ཚུན་
གཅིག་གཅིག་གི་འབྱུང་རྒྱུ་ཡིན་ཏེ། གཅིག་སྐྱེ་ན་གཞན་རྣམས་ཀྱང་
ངེས་པར་སྐྱེ་ལ། གཅིག་མ་སྐྱེ་ན་གཞན་རྣམས་ཀྱང་མི་སྐྱེ་བའི་ཕྱིར་
རོ། ། སོ་ཐར་ལ་ནི་ངེས་པ་མེད་དེ། སྣ་གཅིག་སྤྱོད་པ་སོགས་
ཡོད་པའི་ཕྱིར། ཞེས་གསུངས་པ་ལྟར་རོ། ། ཤ་མི་སྨོན་ལམ་འོད་
སོགས་མཁས་པ་འགའ་ཞིག་གིས། སོ་ཐར་སྐད་ཅིག་དང་བོ་ནི།
ཟག་མེད་སྐད་ཅིག་དང་བོ་ལྟར་སྐལ་མཉམ་གྱི་རྒྱུ་ལས་སྐྱེ་བ་མིན་ཏེ།
སྡོམ་པ་ལེན་པའི་སྦྱོར་བའི་ཚེ་ན་སྡོམ་པ་མེད་པས་སོ། ། ཞེས་་
གསུང་ངོ༌། ། འོན་ཀྱང་སོ་ཐར་དང་པོ་དང་དེའི་སྦྱོར་བ་གཉིས་ཀ་
ཡང་དགེ་བ་ཟག་བཅས་ཙམ་དུ་སྐལ་བ་མཉམ་པས་དེ་ཡང་སྐལ་་་་
མཉམ་གྱི་རྒྱུ་ལས་སྐྱེ་བ་སྟེ། མངོན་པའི་རྒྱན་ལས།། སྐལ་བ་མཉམ་
པའི་རྒྱུ་ནི་དགེ་བ་དང་ཉོན་མོངས་ཅན་དང་མ་བསྒྲིབས་ལུང་མ་་་་
བསྟན་དུ་འདྲ་བ་སྐྱེ་བའི་རྒྱུའོ། དགེ་བའང་ཟག་བཅས་ཟག་མེད་སོ་
474

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སོར་འདྲ་བ་ཡིན་གྱི་དགེ་བ་ཙམ་དུ་འདྲ་བས་ནི་མ་ཡིན་ཏེ། ཟག་
མེད་སྐད་ཅིག་དང་པོའང་སྐལ་མཉམ་གྱི་རྒྱུ་ལས་སྐྱེ་བར་ཐལ་བར་
འགྱུར་བའི་ཕྱིར་རོ། ། ཞེས་སོ། ། འབྱུང་བ་ལས་སྐྱེ་ཚུལ་ནི།
མཛོད་ལས། འབྱུང་བ་ཆེ་རྣམས་སྒྱུར་བྱས་པ། །དེ་ནི་རྣམ་རིག་
བྱེད་མིན་བརྗོད། །ཅེས་དང་། འགྲེལ་བ་ལས། འདོད་པ་ན་སྤྱོད་
པའི་རྣམ་པར་རིག་བྱེད་མ་ཡིན་པ་ནི་སྐད་ཅིག་མ་དང་བོ་ཕྱིན་ཆད་
འདས་པའི་འབྱུང་བ་ཆེན་པོ་དེ་དག་རྒྱུར་བྱས་ནས་སྐྱེའོ། ། དེ་
དག་ནི་འདིའི་གཞིའི་དོན་དུ་འགྱུར་ལ། ལུས་ཀྱི་འབྱུང་བ་ཆེན་པོ་
ད་ལྟར་བྱུང་བ་རྣམས་ནི་རྟེན་གྱི་དོན་དུ་འགྱུར། ཞེས་སྡོམ་པ་མ་སྐྱེ་
བ་སྐྱེད་པར་བྱེད་པའི་གཞིའི་འབྱུང་བ་དང་། སྐྱེས་ཟིན་པ་གནས་
པར་བྱེད་པའི་རྟེན་གྱི་འབྱུང་བ་ཆེན་པོ་དག་ལས་སྐྱེ་བར་གསུངས་
སོ། ། སྡོམ་པའི་རྒྱུ་དུས་ཀྱི་ཀུན་སློང་ནི། མཛོད་ལས། ཀུན་
སློང་རྣམ་གཉིས་རྒྱུ་དང་ནི། །དེ་ཡི་དུས་ཀྱི་སློང་ཞེས་བྱ། །གཉིས་
ལས་དང་པོ་རབ་འཇུག་བྱེད། །གཉིས་པ་རྗེས་སུ་འཇུག་བྱེད་ཡིན། །
ཞེས་པ་ལྟར། རྒྱུའི་ཀུན་སློང་ལ་སྡོམ་པ་ལེན་པར་འདོད་པ་དང་།
འཐོབ་པར་ཤེས་པ་དང་། མྱ་ངན་ལས་འདས་པའི་བསམ་པ་དང་
ལྡན་པའོ། ། དེ་ཡང་མཛོད་འགྲེལ་ལས། ངེས་པ་ལྔ་བོ་སེམས་
ཅན་དང་། ཡན་ལག་དང་ཡུལ་དང་དུས་དང་ཚེ་ངེས་པ་མི་བྱེད་ན་
སོ་སོ་ཐར་བའི་སྡོམ་པ་འཐོབ་སྟེ། སེམས་ཅན་ཆེ་གེ་མོ་ཞིག་ལས་
སྤང་ཞེས་བྱ་བ་ནི་སེམས་ཅན་ངེས་པའོ། ། ཡན་ལག་ཆེ་གེ་མོ་ཞིག་
སྤང་ངོ་ཞེས་བྱ་བ་ནི་ཡན་ལག་ངེས་པའོ། ། ཡུལ་ཆེ་གེ་མོ་ཞིག་ཏུ་
ཞེས་བྱ་བ་ནི། ཡུལ་ངེས་པའོ། ། འཐབ་མོ་མ་གཏོགས་ཞེས་བྱ་
བ་ནི་ཚེ་ངེས་པ་སྟེ། དེ་ལྟར་མནོས་ན་ལེགས་པར་སྤྱད་པ་ཙམ་དུ་ནི་
475

དམ་པའི་ཆོས་འདུལ་བ་སྤྱི་ཡི་རྣམ་བཞག
འགྱུར་རོ། ། ཞེས་སྡོམ་པ་ལེན་པའི་ཚེ་ཀུན་སློང་སྤྱི་ཞུགས་ཀྱི་སྒོ་
ནས་ངེས་པ་ལྔ་དང་བྲལ་བ་དགོས་པར་གསུངས་སོ། ། འཐོབ་
ཤེས་དངོས་སུ་མེད་ཀྱང་རྒྱུ་རྐྱེན་གཞན་ཚང་ན་སྡོམ་པ་སྐྱེ་སྟེ། ལུང་
ཞུ་བ་ལས་གཉིད་ལོག་པ་དང་ར་རོ་བ་དང་སྙོམས་པར་ཞུགས་པ་ལ་
ཡང་སྡོམ་པ་སྐྱེ་བར་གསུངས་པའི་ཕྱིར། ཀུན་མཁྱེན་ཤེས་རབ་་་
བཟང་པོས། མྱ་ངན་ལས་འདས་པའི་བསམ་པ་བརྟན་པོ་དང་ལྡན་
པ་ནི། ངེས་འབྱུང་གི་སྡོམ་པའི་ཡན་ལག་ཏུ་དགོས་ཏེ། ཊཱིཀ་ལས།
མྱ་ངན་ལས་འདས་པའི་བསམ་པ་བརྟན་པོ་མེད་པར་སྡོམ་པ་མི་སྐྱེ་
བས་ཞེས་ཏེ། ངེས་འབྱུང་གི་སྡོམ་པ་མི་སྐྱེ་བས་ཞེས་དགོངས་པའོ་
ཞེས་ངེས་འབྱུང་གི་བསམ་པ་མེད་ན་ངེས་འབྱུང་གི་སྡོམ་པ་མི་སྐྱེ་ཡང་
སོ་སོར་ཐར་བའི་སྡོམ་པ་ཙམ་ཞིག་ནི་སྐྱེ་བར་གསུང་བ་ནི་བཀའ་དྲིན་
ཤིན་ཏུ་ཆེ་སྟེ། འཚོ་བའི་ཆེད་དུ་རབ་ཏུ་བྱུང་བ་ལ་ཡང་སྡོམ་པ་སྐྱེ་
བར་འདུལ་བ་བསྡུས་པ་ལས། དེ་ལྟར་རབ་ཏུ་བྱུང་བ་ནི། གཅིག་
ཏུ་ཡོངས་སུ་དག་པ་མ་ཡིན་ཞིང་། དེ་ནི་བསྙེན་པར་རྫོགས་པ་མ་
ཡིན་པར་ཡང་བརྗོད་པར་མི་བྱའོ། ། ཞེས་གསུངས་པའི་ཕྱིར།
དྲུག་པ་རྐྱེན་ནི། མཛོད་ལས། རྐྱེན་ནི་བཞི་བོ་དག་ཏུ་་་
གསུངས། །རྒྱུ་ཞེས་བྱ་བ་རྒྱུ་ལྔ་ཡིན། །སེམས་དང་སེམས་བྱུང་སྐྱེས་པ་
རྣམས། །ཐ་མ་མིན་མཚུངས་དེ་མ་ཐག ། དམིགས་པ་ཆོས་རྣམས་
ཐམས་ཅད་དོ། །བྱེད་རྒྱུ་ཞེས་བྱ་བདག་པོར་བཤད། །ཅེས་དང་།
བཞི་ཡིས་སེམས་དང་སེམས་བྱུང་རྣམས། །གསུམ་གྱིས་སྙོམས་པར་
འཇུག་པ་གཉིས། །གཞན་ནི་གཉིས་པོ་དག་ལས་སྐྱེད།
གཟུགས་ཅན་རྣམས་རྒྱུ་རྐྱེན་བདག་རྐྱེན་གཉིས་ཙམ་ལས་སྐྱེ་བར་་་
གསུངས་ཤིང་། སོ་ཐར་གྱི་སྡོམ་པ་ནི་ལུགས་འདིར་གཟུགས་སུ་་
476

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཤད་པའི་ཕྱིར།
བདུན་པ་ནི། འབྲས་བུ་ལྔ་ལས་གང་ཡིན་ཞེ་ན། རྣམ་སྨིན་
གྱི་འབྲས་བུ་དང་བྲལ་འབྲས་མ་གཏོགས་གཞན་གསུམ་ཡིན་ཏེ།
བྱེད་རྒྱུ་དང་སྐལ་མཉམ་གྱི་རྒྱུ་དང་ལྷན་ཅིག་འབྱུང་རྒྱུ་ལས་སྐྱེ་བའི་
ཕྱིར། བདག་པོའི་འབྲས་བུ་དང་པོའི་ཡིན། །ཞེས་དང་། རྒྱུ་་
མཐུན་རྒྱུ་དང་འདྲ་བའོ། །གང་གི་སྟོབས་ཀྱིས་གང་སྐྱེས་པའི། །
འབྲས་དེ་སྐྱེས་བུ་བྱེད་ལས་སྐྱེས། །ཞེས་པས་སོ། །
བརྒྱད་པ་སོ་ཐར་གྱི་སྡོམ་པའི་ངོ་བོ་ནི། གཟུགས་སུ་འདོད་དེ།
གཟུགས་ནི་དབང་བོ་ལྔ་དང་དོན།།། ལྔ་དང་རྣམ་རིག་བྱེད་མིན་་་
ཉིད། །ཅེས་དང༌། །རྣམ་རིག་མིན་རྣམ་གསུམ་ཞེས་བྱ། །སྡོམ་དང་
སྡོམ་པ་མི་དང་གཞན།།ཞེས་སྡོམ་པ་སྡོམ་མིན་བར་མའི་དགེ་མི་དགེ་
རྣམས་གཟུགས་སུ་གསུངས་པའི་ཕྱིར། སུམ་བརྒྱ་བ་ལས། དགེ་
ཚུལ་བརྟུལ་ཞུགས་ཆུ་ལོན་བརྩིགས་པ་འདྲ། །ཞེས་སྤྱིའི་སྤང་བྱ་་་་་
སྤོངས་པ་ལ་ཆུ་རགས་བརྩིགས་པ་དང་འདྲ་བར་གསུངས་པས་་་་་་་
གཟུགས་ཀྱིས་སྤང་བྱ་སྤོང་བར་འདོད་ཅིང༌། སེམས་ཀྱིས་སྤོང་བ་ནི་
དེའི་གྲོགས་ཙམ་ཡིན་ནོ་གསུང༌། མདོ་སྡེ་བས་སྡོམ་པའི་ངོ་བོ་་་་
སེམས་པར་འདོད་དེ། སེམས་པ་གང་གིས་ཆོ་ག་སྔོན་དུ་བཏང་ནས་
ཁས་བླངས་ཏེ་ལུས་ངག་གི་ལས་མི་དགེ་བ་བཀག་ནས་ལུས་དང་ངག་
དག་སྡོམ་པར་བྱེད་པའི་སེམས་པ་ཁྱད་པར་ཅན་ཞིག་ལ་འདོད་པའི་
ཕྱིར། དེ་ལྟར་མཛོད་འགྲེལ་ལས། ལས་སྔོན་དུ་འགྲོ་བའམ།
སེམས་ཕྱིར་འབྱུང་བ་གང་ཡིན་པ་དེ་ནི་རྒྱུད་ཡིན་ནོ། ། དེ་གཞན་
དང་གཞན་དུ་སྐྱེ་བ་ནི་ཡོངས་སུ་འགྱུར་བ་ཡིན་ནོ། ། ཞེས་སོ། །
སེམས་ཙམ་པས། སྡོམ་པའི་ངོ་བོ་སྤང་བྱ་བཞིའམ་བདུན་སྤོང་བའི་
477

དམ་པའི་ཆོས་འདུལ་བ་སྤྱི་ཡི་རྣམ་བཞབ
སེམས་པ་བག་ཆགས་དང་བཅས་པ་ལ་འདོད་དེ། ལས་གྲུབ་པ་ལས།
གལ་ཏེ་སེམས་པ་ཁོ་ན་ལུས་ཀྱི་ལས་སུ་འགྱུར་ན་སེམས་རྣམ་པར་་
་གཡེང་བ་དག་དང་སེམས་མེད་པ་དག་ལ་སེམས་པ་དེ་མེད་ན།
སྡོམ་པ་དང་སྡོམ་པ་མིན་པ་གཉིས་ཇི་ལྟར་ཡོད་ཅེ་ན། སེམས་པའི་
ཁྱད་པར་གྱི་བག་ཆགས་མ་བཅོམ་པའི་ཕྱིར། སྡོམ་པ་དང་སྡོམ་པ་
མ་ཡིན་པ་གཉིས་ཡོད་དོ། ། ཞེས་དང་། དྲིན་ལན་བསབ་པའི་
མདོ་དང་མཛོད་འགྲེལ་ལས། དགེ་སློང་གི་སྡོམ་པའི་ཚུལ་ཁྲིམས་
གྲངས་མེད་དཔག་ཏུ་མེད་པ་ཐོབ་པར་གསུངས་ཀྱང་ངེས་དོན་དུ་མི་
བཟུང་སྟེ། རང་བཞིན་གྱི་ཁ་ན་མ་ཐོ་བ་སྤོང་བའི་སྡོམ་པའི་་་་་་
གཟུགས་བདུན་དུ་གསུངས་པ་རྣམས་ངེས་པར་གསུང་ངོ་། ། ཞེས་
ཉི་ཟེར་ལས་སོ། །
དགུ་བ་སྡོམ་པའི་གནས་ཚུལ་ནི་དཔེར་ན་ཀ་བ་གཅིག་ལ་ཐག་
པ་ཐ་དད་པ་གསུམ་གྱིས་བསྡམས་པ་ལྟར། གང་ཟག་གཅིག་ལ་དགེ་
བསྙེན་དགེ་ཚུལ་དགེ་སློང་གི་སྡོམ་པ་ཐ་དད་པ་གསུམ་ལྡན་ཏེ།
ཅེས་མཛོད་ལས། ཐ་དད་དེ་དག་འགལ་བ་མེད། དང་།
འགྲེལ་བ་ལས། དེ་དག་ནི་མ་འདྲེས་པ་ཉིད་ཡིན་ཏེ། དེ་ལྟ་མ་
ཡིན་ན་དགེ་སློང་གི་བསླབ་པ་ཕུལ་བས་སྡོམ་པ་གསུམ་ཆར་བཏང་
བར་འགྱུར་བ་ཞིག་ན་དེ་ནི་མི་འདོད་དོ། ། ཞེས་སོ། ། བཅུ་བ་
ཚུལ་ཁྲིམས་ཀྱི་བྱེད་ལས་ནི། སུམ་བརྒྱ་བ་ལས། ཉོན་མོངས་དགྲ་
གཡུལ་རྒྱལ་བྱེད་ཚུལ་ཁྲིམས་ཏེ། །ངེས་པར་འབྱུང་བའི་ཚུལ་ཁྲིམས་
སྡུག་བསྔལ་སྤོང་། །དཔལ་འབྱོར་འཐོབ་དང་མེ་ཏོག་མདའ་ཅན་
འཇོམས། ། རྫོགས་པའི་བྱང་ཆུབ་དཔལ་ནོད་དབང་བསྐུར་ཡིན།
ཞེས་དང༌། ཕམ་པ་བྱུང་ལ་འཆབ་སེམས་སྐྱེས་ན། བྱང་ཆུབ་མཐོ་
478 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རིས་བླངས་སྐྱེ་དང་། ཆོས་དང་ཟང་ཟིང་ཕྱིར་བཅོས་རུང་། །ཞེས་
པ་ལྟར་གྱི་སྡོམ་པའི་དགོས་པ་དྲུག་སྒྲུབ་མི་ནུས་པ་ཉིད་དུ་ཉམས་པར་
འགྱུར་རོ་གསུང་། ཁ་ཅིག་ན་རེ། མདོ་རྩ་བ་རྩོམ་པའི་གོ་རིམ་
ལོག་པ་ཡིན་ཏེ རྒྱས་བཤད་སྔོན་དང་མདོར་བསྡུས་ཕྱིས་སུ་་་་་
བརྩམས་པའི་ཕྱིར། སྒྲའི་བསྟན་བཅོས་ལས། གཉིས་ལས་ཡི་གེ་
རབ་ཉུང་ངམ། །ཡང་ན་མཆོད་འོས་སྔོན་དུ་སྦྱར། །ཞེས་པ་དང་
འགལ་ཏེ། མདོར་བསྡུས་ཡི་གེ་ཉུང་ལ་རྒྱས་བཤད་ཡི་གེ་མང་བའི་
ཕྱིར་ཟེར། དེ་ནི་རྒྱུ་མཚན་གཞན་མེད་པའི་དབང་དུ་བྱས་པ་ཡིན་
ལ། རྩོམ་པའི་གོ་རིམ་འདི་ལྟར་འཐད་དེ། བཅོམ་ལྡན་འདས་
ཀྱིས་ཀྱང་ལུང་སྡེ་བཞི་སོགས་ཀྱི་རྗེས་སུ་གསུངས་ཤིང་། འདུལ་བ་
མདོར་བསྡུས་སྡེ་བཞི་ལུང་གི་སྔོན་དུ་གསུང་ན། གང་དང་མཐུན་པ་
དང་མི་མཐུན་པའི་དགག་སྒྲུབ་གནང་པའི་བཅས་པ་མ་མཛད་པས།
གང་དང་མཐུན་པ་དང་མི་མཐུན་པའི་ཚུལ་ཡང་མི་ཤེས་པའི་ཕྱིར་
རོ། ། ལུང་ཕྲན་ཚེགས་ལས། དགེ་སློང་དག ཁྱེད་ཀྱིས་ངས་
སྔོན་གནང་བ་ཡང་མེད་བཀག་པ་ཡང་མེད་པ་གང་ཡིན་པ་དེ
གལ་ཏེ་མི་རུང་བ་བསྟན་ཅིང་རུང་བ་དང་མི་མཐུན་ན་རུང་བ་མ་ཡིན་
པའི་ཕྱིར་སྤྱད་པར་མི་བྱའོ། ། གལ་ཏེ་རུང་བ་བསྟན་ཅིང་མི་རུང་
བ་དང་མི་མཐུན་ན། རུང་བ་ཡིན་པའི་ཕྱིར་སྤྱད་པར་བྱ་སྟེ་འདི་ལ་
འགྱོད་པར་མི་བྱའོ། ། ཞེས་པ། མདོ་རྩ་བ་ལས། མི་རུང་བ་
དང་མཐུན་ལ་རུང་བ་དང་འགལ་བ་ནི་རུང་བ་མ་ཡིན་པར་བསྡུའོ། །
ཕྱི་མ་དང་མཐུན་ལ་སྔ་མ་དང་འགལ་བ་ནི་རུང་བར་རོ། ། ཞེས་
གསུངས་སོ། ། འདི་དག་གི་དོན་ཀུན་མཁྱེན་ཤེས་རབ་བཟང་བོས།
དབྱེ་བ་ངོ་བོ་མཚན་ཉིད་ངེས་ཚིག་དང་། །གཞི་དང་རྒྱུ་མཚན་དང་ནི་
479

དམ་པའི་ཆོས་འདུལ་བ་སྤྱི་ཡི་རྣམ་བཞག
སྦྱར་ཚུལ་དང་། །སྔར་བཅས་རྗེས་བཅས་གང་ཡིན་བརྟག་པ་སྟེ། །
བརྒྱད་ཀྱིས་འདི་དོན་རྣམ་པར་བཤད་པར་བྱ། ཞེས་གསུངས།
དེ་ཡང་འདུལ་བ་མདོར་བསྡུས་མ་གསུང་བའི་གོང་དུ་རུང་ངོ་ཞེས་
གནང་བ་ཡང་མེད། མི་རུང་ངོ་ཞེས་བཀག་པའང་མེད་ཅིང་།
དོན་ལ་གནང་བཀག་གི་རྒྱུ་མཚན་ཡོད་པའི་གཞི་དེ་ལ་རུང་མི་རུང་
དཔྱད་པ་ཡིན་ནོ། ། མདོར་བསྡུས་དེ་ལ་རྒྱུ་མཚན་གྱི་སྒོ་ནས་དབྱེ་
ན་དགག་སྒྲུབ་གནང་གསུམ་ལས། བྱེ་མ་སྲོག་ཆགས་ཅན་བརྐོ་བ་ནི་
ས་བརྐོ་བ་བཀག་པ་དང་མཐུན་ལ། དགེ་ཚུལ་གྱིས་གསོ་སྦྱོང་བྱ་བ་
ནི་དགེ་ཚུལ་གྱིས་དགག་དབྱེ་བྱ་དགོས་པར་བཅས་པ་དང་མཐུན་
ཞིང་། ཁམ་ཕོར་ཟས་བཟའ་རུང་བ་ནི་རྡོ་ཡི་ཡོལ་གོར་དུ་ཟས་་་
བཟའ་བ་གནང་བ་དང་རྒྱུ་མཚན་མཚུངས་པས་རིམ་པ་བཞིན།
མདོར་བསྡུས་ཀྱི་དགག་སྒྲུབ་གནང་བའི་བཅས་པའོ། ། དེས་ན་
སྔར་གནང་བཀག་དངོས་སུ་མེད་ཀྱང་། རུང་མཐུན་གསུངས་པ་
ནས་མི་རུང་བ་ཐམས་ཅད་མི་རུང་བར་རུང་མཐུན་གྱིས་བཀག
རུང་བ་ཐམས་ཅད་རུང་བར་རུང་མཐུན་གྱིས་གནང་བ་ཡིན་པས་འདི་
ནི་ཚིག་ཉུང་ཡང་དོན་རྒྱ་ཆེའོ། ། ངོ་བོའི་སྒོ་ནས་དབྱེ་ན། རྒྱུ་
ཚོགས་དང་བཅས་པ་དང་། ཡན་ལག་གི་མདོར་བསྡུས་གཉིས་ལས།
དང་བོ་ནི། དགེ་སློང་གིས་བྱེ་མ་སྲོག་ཆགས་ཅན་བརྐོ་བ་བཀག་པ་
ལྟ་བུ་ནི་རྒྱུ་དང་བཅས་རྐྱེན་དང་བཅས་པའོ། ། གཉིས་པ་ནི།
འཁྲིག་ཚིག་སྨྲ་བའི་ལྷག་མ་ལ་ཡུལ་བུད་མེད་རྫུ་འཕྲུལ་ཅན་མ་ཡིན་པ་
ཡན་ལག་ཏུ་དགོས་པ་དངོས་སུ་གསུང་བས། བསྙེན་བཀུར་
བསྔགས་པའི་ལྷག་མ་སོགས་བུད་མེད་ལ་བརྟེན་པའི་ལྟུང་བ་ཉེར་
གཉིས་ཀྱི་ཡན་ལག་ཏུ་སྦྱར་དགོས་པ་ལྟ་བུའོ། ། གནས་སྐབས་ཀྱི་
480

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྒོ་ནས་དབྱེ་ན། ངོ་བོ་ཉིད་དང་བྱེད་པའི་མདོར་བསྡུས་གཉིས།
དེ་ཡང་མདོར་བསྡུས་མ་གསུང་བའི་གནས་སྐབས་སུ་ལྟུང་བའི་ངོ་བོ་
དོན་གྱིས་ཡོད་ཀྱང་རུང་མཐུན་སྦྱོར་མི་ཤེས་པས་ངོ་བོ་ཉིད་ཀྱིས་་་་
མདོར་བསྡུས་དང་། དེ་གསུངས་ཕྱིན་ཆད་མདོར་བསྡུས་ཀྱི་བྱེད་པ་
ལ་བརྟེན་ནས་རུང་མཐུན་སྦྱོར་ཤེས་པའི་བྱེད་པའི་འདུལ་བ་མདོར་
བསྡུས་གཉིས། གཉིས་པ། ལུང་ལས་བྱ་བ་བྱེ་བྲག་གིས་གསལ་ཁ་
མ་བཏོད་པའི་འདུལ་བའི་བསླབ་པའོ། ། བྱ་བ་བྱེ་བྲག་གིས་་་་
གསལ་ཁ་མ་བཏོད་པའི་བསླབ་པའི་མཚམས་སྟོན་པའི་བཀའོ། །
ཚུལ་ཁྲིམས་སྟོན་པས་ན་འདུལ་བ། ལུང་སྡེ་བཞི་ལ་ལྟོས་ན་ཚིག་
མདོར་བསྡུས་པས་འདུལ་བ་མདོར་བསྡུས་ཞེས་བྱའོ། ། བྱ་བ་བྱེ་
བྲག་གིས་གསལ་ཁ་མ་བཏོད་པའི་འདུལ་བའི་བསླབ་པའོ། །
དགག་བྱའི་རྒྱུ་མཚན། དགོས་པའི་རྒྱུ་མཚན། དགག་དགོས་་་
གང་ཡང་མེད་པའི་རྒྱུ་མཚན་ནོ། ། དགག་བྱ་ལ་སྤྱི་དང་སྒོས་ཀྱི་
དགག་བྱ་གཉིས་ཡོད་པས་དེ་གཉིས་ལ་རིམ་པ་བཞིན་བཅས་པ་རྣམ་
འཇོག་གི་དགག་བྱ་དང་། བྱ་བ་དེ་འབྲེལ་གྱི་དགག་བྱ་ཞེས་ཟེར་
རོ། ། སྤྱིའི་དགག་བྱ་ལ་ཡང་དགོས་ཀྱི་དགག་བྱ་ལ་ཐུག་པའི་བར་
དུ་ཚོད་མི་ཤེས་པ་དང་། བཅས་པའི་རྒྱ་རལ་ཏེ་ཧ་ཅང་ཐལ་བར་
འགྱུར་བ་དང་། བྱ་བ་དེ་ལ་གནས་སྐབས་དེར་སྒོས་ཀྱི་དགག་བྱ་
མེད་ཀྱང་སྤྱིར་བྱ་བ་དེ་ལ་དགག་བྱ་ཡོད་པའི་རིགས་གསུམ་ཡོད་དེ།
སྤྱིའི་དགག་བྱ་ཆང་འཐུང་བའི་ཚོད་མ་ཟིན་པར་སྒོས་ཀྱི་དགག་བྱ་
མྱོས་ཤིང་ར་རོ་བར་འགྱུར་བ་དང་། བཅས་པའི་ཁ་ན་མ་ཐོ་བར་
འཇུག་པ་ཧ་ཅང་ཐལ་བས་རང་བཞིན་གྱིས་ཁ་ན་མ་ཐོ་བས་གོས་པར་
འགྱུར་བ་དང༌། རྩ་ཉག་མ་གཅིག་གིས་བརྡེག་པ་ནི། སྐབས་དེར་
481

དམ་པའི་ཆོས་འདུལ་བ་སྤྱི་ཡི་རྣམ་བཞག
ལུས་སྲོག་ལ་གནོད་པའི་དགག་བྱ་མེད་ཀྱང་། སྤྱིར་ན་གཞན་ལ་
བརྡེག་པ་གནོད་པའི་རིགས་ཅན་ཡིན་པས་དགེ་སློང་ལ་ལྟུང་བྱེད་
འབྱུང་བའི་ཕྱིར འོད་ལྡན་ལས། མྱོས་པར་འགྱུར་བའི་ཚོད་
ཡོངས་སུ་མི་ཤེས་པའི་ཕྱིར་དང་། ཧ་ཅང་ཐལ་བའི་ཕྱིར་དང་།
དེའི་རིགས་དང་ལྡན་པ་ཉིད་ཡིན་པས ཞེས་དང་། སྨྲིག་ཚལ་
བྲེག་པས་ཨ་མྲ་ཚལ་ཉམས་བཞིན། ཞེས་པ་ལྟར་རོ། ། སྤྱིར་ན་
རང་བཞིན་གྱི་ཁ་ན་མ་ཐོ་བའི་ལྟུང་བ་བསྐྱེད་པ་སྒོས་ཀྱི་དགག་བྱ་
རྫོགས་པ་ལ་ལྟོས་པ་སྟེ། དཔེར་ན། དགེ་སློང་གིས་མི་གཞན་ལ་
གནོད་སེམས་ཀྱིས་བརྡེག་ཀྱང་དེ་མ་ཤི་ན་ཕམ་པ་མི་འབྱུང་བ་བཞིན་
ནོ། དེས་ན་བཅས་རྐྱང་གི་ལྟུང་བ་ཕལ་ཆེར་བྱ་བ་དེ་འབྲེལ་གྱི་་
དགག་བྱ་མ་རྫོགས་ཀྱང་། བཅས་པ་རྣམ་འཇོག་གི་དགག་བྱ་སྟེ་
སྤྱིའི་དགག་བྱ་རྫོགས་ན་ལྟུང་བ་བསྐྱེད་ལ། རང་བཞིན་གྱིས་ཁ་ན་
མ་ཐོ་བའི་ལྟུང་བ་ཕལ་ཆེར་བྱ་བ་དེ་འབྲེལ་གྱི་དགག་བྱ་སྟེ་སྒོས་ཀྱི་
དགག་བྱ་མ་རྫོགས་ན་ལྟུང་བའི་དངོས་གཞི་མི་བསྐྱེད་དོ། །
དགོས་པའི་རྒྱུ་མཚན་ནི། དངོས་སམ་བརྒྱུད་པས་རང་གཞན་གྱི་
རྒྱུད་ལ་ལམ་གོང་མ་སྐྱེ་བའི་རྒྱུར་འགྱུར་བ་སྟེ སེམས་ཅན་དགྲ་
བཅོམ་ཡོན་ཏན་ལྡན་པ་རྣམས། །དེ་ཡང་རྒྱུ་ནི་འདུལ་བ་ཡིན་པར་
གསུངས། །ཞེས་པས་སོ།། ཊཱིཀ་ལས། ཉལ་བ་དང་འགྲོ་བའི་
བཤང་བ་དང་གཅི་བ་མི་བྱ་བ་ཉིད་དང་། ཉལ་བ་དང་འགྲོ་བས་
ཟས་བཟའ་བར་མི་བྱ་བ་ཉིད་ཅེས་བྱ་བ་ལ་སོགས་པ་དག་ནི་དགག་
པའི་རྣམ་པ་ཡིན་ལ། ཞེས་འགྲེང་བས་བཤང་གཅི་བྱ་བ་དང་ཟས་
བཟའ་བ་དངོས་སུ་བཀག་པ་དང་མཐུན་པས་ཉལ་བ་དང་འགྲོ་བས་
དེ་དག་བྱ་བ་ལ་ཡང་དགག་པའི་མདོར་བསྡུས་སྦྱར་རོ། ། སུམ་
482

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྒྱ་བ་ལས། གལ་ཏེ་དངོས་སུ་གསུངས་པ་མེད་གྱུར་ཀྱང་། །
དགག་དབྱེ་གསུངས་ཕྱིར་འདིས་ནི་གསོ་སྦྱོང་ཡོད། ཅེས་དགེ་ཚུལ་
གྱིས་གསོ་སྦྱོང་བྱ་དགོས་པ་བསྒྲུབ་པའི་མདོར་བསྡུས་དང་། གནང་
བའི་མདོར་བསྡུས་ནི། ཊཱི་ཀ་ལས། ཚྭ་དང་བསྲེ་བའི་ཆུ་བཏུང་
བར་བྱ་བ་ཉིད་དང༌། ཞེས་སོགས་གསུང་བ་ལྟར་རོ། །
བརྒྱད་པ་སྔར་བཅས་དང་རྗེས་བཅས་གང་ཡིན་པ་བརྟག་པ་ནི།
རྣམ་བཤད་ཉི་མའི་འོད་ཟེར་ལས། འདུལ་བ་མདོར་བསྡུས་ཐམས་
ཅད་རྗེས་བཅས་ཡིན་ཏེ། དངོས་བཅས་རྣམས་མཛད་ཟིན་པའི་
རྗེས་སུ་སངས་རྒྱས་མྱ་ངན་ལས་འདའ་བའི་ཚེ་ཞལ་ཆེམས་ཀྱི་ཚུལ་དུ་
བཅས་པའི་ཕྱིར། ཞེས་དང་། དགེ་སློང་དག་ཁྱེད་ཀྱི་ངས་སྔོན་
གནང་བ་ཡང་མེད་བཀག་པ་ཡང་མེད་པ་གང་ཡིན་པ་དེ། ཞེས་
རུང་མཐུན་གྱི་བཅས་པ་ཐམས་ཅད་སྔོན་གནང་བཀག་གང་ཡང་མ་
བྱས་པར་གསུངས་པས་རྗེས་བཅས་ཡིན་ནོ། ། བུ་སྟོན་རིན་པོ་
ཆེའི་འདུལ་བའི་སྤྱིའི་རྣམ་ལས། བཅས་པ་ཞེས་བྱ་བ་ནི་བསླབ་པའི་
གཞི་རྣམས་ཀྱི་མཚམས་རྣམ་པར་བཞག་པ་སྟེ། གཞི་འདི་མི་བྱ།
བྱས་ན་ལྟུང་བ་འདིར་འགྱུར། ཆད་ལས་འདི་ཡོད། གཞི་འདི་བྱ།
མ་བྱས་ན་ལྟུང་བ་འདི་ཡོད། ཆད་ལས་འདི་ཡོད། ཅེས་རྣམ་པར་
བཞག་པ་སྟེ། དེ་ལ་བྱུང་ལ་མ་བྱས་པ་དང་། བྱུང་ལ་བཅས་པ་
དང་། མ་བྱུང་ལ་བཅས་པ་དང་གསུམ་ལས། དང་བོ་ནི། སྒྲ་
གཅན་འཛིན་གྱིས་ཤེས་བཞིན་གྱི་རྫུན་སྨྲས་པ་ལ། བཅོམ་ལྡན་་་་
འདས་ཀྱིས་རྣམ་གྲངས་དུ་མས་སྨད་ནས་སྒོ་གསུམ་ལ་སོ་སོར་རྟོག་
པའི་གདམས་ངག་བསྟན་ཏེ། སྒྲ་གཅན་འཛིན་བསྙེན་པར་མ་་་་་
རྫོགས་པས་བསླབ་པ་བཅའ་བ་ནི་མ་མཛད་དོ། ། བྱུང་ལ་བཅས་
483

དམ་པའི་ཆོས་འདུལ་བ་སྤྱི་ཡི་རྣམ་བཞག
པ་ནི་ཤཱཀྱ་ལག་རྒྱུད་ཀྱིས་ཤེས་བཞིན་གྱི་རྫུན་སྨྲས་པས་ལྟུང་བྱེད་་་་
འབའ་ཞིག་པར་བཅས་པ་ལྟ་བུའོ། ། བཟང་སྦྱིན་གྱིས་མི་ཚངས་
སྤྱོད་བྱས་པ་ལ་ཕམ་པ་དང་བོ་བཅས་པ་ལྟ་བུ་དགག་པའི་བཅས་པ་
དང་། མུ་སྟེགས་ཅན་འཕྱ་བ་ལ་བརྟེན་ནས་དབྱར་གནས་པ་ཁས་
བླང་བར་བྱའོ། ། ཞེས་པ་ལྟ་བུ་སྒྲུབ་པའི་བཅས་པ་དང་། ཤཱ་
རིའི་བུས་མུ་སྟེགས་ཅན་ཚར་བཅད་པ་ལ་བརྟེན་ནས། ཕས་ཀྱི་རྒོལ་
བ་ཚར་གཅད་པའི་ཕྱིར་ཕྱི་རོལ་གྱི་བསྟན་བཅོས་བཀླག་པ་ངས་རྗེས་
སུ་གནང་ངོ་ཞེས་གསུངས་པ་ལྟ་བུ་གནང་བའི་བསླབ་པའོ། །
རྗེས་སུ་བཅས་པ་ལ། དགོན་པ་བས་སྤྲ་མོར་སྤྱད་པས་བཅས་པ་ལྟ་
བུ་དགག་པའི་རྗེས་སུ་དགག་པ་དང་། འཇིགས་པས་དབྱར་རལ་
བའི་དགེ་སྟོང་གིས་ཕྱིཪ་དབྱར་གཉིས་པ་ཁས་བླང་བར་བྱའོ། །
ཞེས་པ་ལྟ་བུ་སྒྲུབ་པའི་རྗེས་སུ་སྒྲུབ་པ་དང་། · གང་ཟག་ཤཱ་རིའི་བུ་ལྟ་
བུ་ལ་ཉི་མའི་སུམ་ཆ་བདེ་བ་མིན་པ་ལ་ཕྱི་བའི་བསྟན་བཅོས་ཀློག་ཏུ་
གནང་བ་ལྟ་བུ་གནང་བའི་རྗེས་སུ་གནང་བ་སྟེ། འདི་གསུམ་ལ་
མཚན་ཉིད་མི་འདོར་བའི་རྗེས་བཅས་གསུམ་ཟེར་རོ། ། བཀག་པ་
ལས་གནང་པ་ནད་པ་ལ་ཕྱི་དྲོའི་ཁ་ཟས་གནང་བ་ལྟ་བུ། བཀག་པ་
ལས་སྒྲུབ་པ་དགེ་སློང་མ་དང་ལམ་དུ་འགྲོ་བ་བཀག་པ་ལས། དགེ་
སློང་མ་ན་བར་གྱུར་ན་འགྲོགས་དགོས་པ་ལྟ་བུ། སྒྲུབ་པ་ལས་་་་
བཀག་པ་དབྱར་གནས་པར་བྱ་བ་ལས། དབྱར་གསུམ་པ་བཀག་པ་
ལྟ་བུ། སྒྲུབ་པ་ལས་གནང་བ་རྐྱེན་དབང་གིས་དབྱར་རལ་དུ་གནང་
བ་ལྟ་བུ། གནང་བ་ལས་བཀག་པ་མཆིལ་ལྷམ་གཉིས་གནང་བ་ལས།
ལྷམ་ཀྲོག་ཀྲོག་ཟེར་བ་བཀག་པ་ལྟ་བུ། གནང་བ་ལས་སྒྲུབ་པ་ཆོས་
ལྡན་གྱི་དགོས་པ་སྒྲུབ་པའི་དོན་དུ་དབྱར་ཞག་བདུན་བྱིན་གྱིས་་
484

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརླབས་ཏེ་འགྲོ་བར་གནང་བ་ལས། ཆོས་ལྡན་གྱི་དགོས་པ་མ་གྲུབ་
ན་དེ་ལས་འདས་པར་ཕྱི་རོལ་ཏུ་གནས་དགོས་པ་ལྟ་བུའོ། ཞེས་
དང་། དགེ་སློང་དགོན་པ་བ་དང་མཚན་རིང་རྒྱབ་མཉེན་ལྟ་བུ་ལ་
ཕམ་པར་བྱུང་ཟིན་གྱི་ཞེས་པ་ལྟ་བུ་རྗེས་བཅས་བསམ་ངོ་བ་སྟེ། མི་
ལ་བཀག་གི་དུད་འགྲོ་ལ་མ་ཡིན་ནོ་སྙམ་པ་དང་། གཞན་ལ་བཀག་
གི་རང་ལ་མ་ཡིན་ནོ་སྙམ་པའི་བསམ་པ་བཟློག་པའི་ཕྱིར་གསུངས་
པས་རྗེས་བཅས་བཏགས་པ་བ་ཡིན་ནོ། ། ཞེས་གསུངས་སོ། །
ལུང་གི་སྐབས་འགའ་ཞིག་ཏུ་སྒྲུབ་པའི་བསླབ་བྱ་ལ་གནང་བའི་མིང་
བཏགས་པའང་ཡོད་དེ། གསོ་སྦྱོང་ལ་དྲོན་བྱ་བར་རྗེས་སུ་གནང་།
ཞེས་པ་དང་། ལྟུང་བ་མེད་པ་ལ་གནང་བའི་མིང་བཏགས་པ་ལྔ་
ཡོད་དེ། ལྷག་མ་དང་པོའི་སྐབས་སུ་སྔ་མ་ནི་བཅས་པ་ཡིན་ལ།
འདི་ནི་རྗེས་སུ་གནང་བ་སྟེ། རྨི་ལམ་གྱི་མ་གཏོགས་སོ། ། ཞེས་
པ་ལྟ་བུའོ། ། དབྱར་གནས་པཔ་ལས་ཞག་བདུན་ནམ་བཞི་བཅུ་
བྱིན་བརླབས་བྱས་ནས་འགྲོ་བར་གནང་བ་ནི། རྗེས་བཅས་བསམ་
ངོའམ་བཏགས་པ་བ་སྟེ། དབྱར་མི་རལ་བར་བསྲུང་བ་ནི་སྒྲུབ་པའི་
བསླབ་པ་ཡིན་ལ་བྱིན་གྱིས་བརླབས་ཏེ་སོང་བས་ཀྱང་དབྱར་རལ་བར་
སྔར་གྱི་བཅས་པ་སོ་ན་གནས་པས་སོ། ། དགག་སྒྲུབ་གནང་་་་་
གསུམ་གྱི་བསླབ་པ་འཆའ་བའི་རྒྱུ་གསུམ་ཡོད་པས་དང་པོ་ནི།
འདུལ་བ་བསྡུ་བར། ་ངན་འགྲོར་འགྲོ་བར་འགྱུར་བ་དང་། །བདེ་
འགྲོ་ཆོས་ཀྱི་རྙེད་པ་དང་། །སྲོག་དང་དགེ་སྦྱོང་ཚུལ་དང་ནི། །བར་
དུ་གཅོད་པ་གང་ཡིན་པ། །དེ་ནི་སངས་རྒྱས་འགོག་པར་མཛད། །
ལྡོག་པ་དག་ནི་གནང་བ་ཡིན། །ཞེས་དགག་པའི་བསླབ་པ་འཆའ་
བའི་རྒྱུ་བཅོ་ལྔ་བོ་རྒྱུ་ལྔར་བསྡུས་ནས་གསུངས། སྒྲུབ་པའི་བསླབ་པ་
485

དམ་པའི་ཆོས་འདུལ་བ་སྤྱི་ཡི་རྣམ་བཞག
འཆའ་བའི་རྒྱུ་ནི་ངན་འགྲོར་འགྲོ་བའི་ལས་ཉོན་གྱི་གཉེན་པོ་དང་།
བདེ་འགྲོར་བར་དུ་གཅོད་པའི་གཉེན་པོ་དང༌། ཆོས་ཀྱི་རྙེད་པའི་
བར་དུ་གཅོད་པའི་གཉེན་པོ་དང་། ལུས་སྲོག་གི་བར་དུ་གཅོད་
པའི་གཉེན་པོ་དང་། དགེ་སྦྱོང་གི་ཚུལ་གྱི་བར་དུ་གཅོད་པའི་་་་་
གཉེན་པོ་དང་ལྔ་སྟེ། ལྡོག་པ་དག་ནི་གནང་བ་ཡིན། ཞེས་པས་
བསྟན་ལ། འདིར་གནང་ཞེས་པ་སྒྲུབ་པའི་བསླབ་པར་བཤད་དོ། །
གནང་བའི་བསླབ་པ་འཆའ་བའི་རྒྱུ་ནི། བྱས་ཀྱང་ཉེས་པ་མེད།
མ་བྱས་ཀྱང་ཉེས་པ་མེད་པའོ། ། དགག་དགོས་རྒྱུ་མཚན་ཆེ་ཆུང་
གིས་ཆེ་བས་ཆུང་བ་ཟིལ་གྱིས་གནོན་པ་ནི། སྲོག་སྲུང་དགོས་པའི་
རྒྱུ་མཚན་ཆེ་བས་རྩྭ་བཅད་པ་སོགས། སྐྱེས་པ་བཅད་པའི་ཉེས་བྱས་
ཟིལ་གྱིས་མནན་པ་ལྟ་བུའོ། ། འོ་ན་དགེ་འདུན་དབྱེན་དང་ཁྲག་
འབྱིན་པའི་མཚམས་མེད་ཀྱི་ལས་གཉིས་ལ་ལྟུང་བ་སྦོམ་པོ་ཙམ་ལས་
མ་བཤད་ཅིང་། གོས་འཆང་བའི་སྤང་ལྟུང་གིས་དུད་འགྲོ་གསོད་
པའི་ལྟུང་བྱེད་ཟིལ་གྱིས་གནོན་པར་འགྱུར་རོ་ཞེ་ན། དགག་དགོས་
ཆེ་ཆུང་གིས་ལྟུང་བ་ཆེ་ཆུང་དུ་འགྱུར་བའང་མང་མོད་ཀྱང་། ལྟུང་
བ་དེ་འབྱུང་ཉེ་རིང་དང་བྱེད་པའི་མཐུ་ཡོད་མེད་དང་སྲིད་མི་སྲིད་
དང་། མཚང་ཆེ་ཆུང་དང་། འབྱུང་དཀའ་སླ་སོགས་ཀྱིས་ཀྱང་ཅི་
རིགས་པར་བཞག་གོ ། ལུང་སིལ་བུ་ལས། དགེ་སློང་དག་ངས་
ཕོངས་པ་བ་ལ་གནང་བ་དེ། མི་ཕོངས་པའི་ཚེ་མ་སྤྱོད་ཅིག ཅེས་
གསུངས་པ་ལྟ་བུའོ། ། འདུལ་བའི་བར་སྡོམ་ལས། མི་ཚངས་
སྤྱོད་དང་རྐུ་བ་དང་། །མི་ལ་བསད་པར་མི་བྱ་བ། །རྫུན་དུ་སྨྲ་དང་
བཅས་པ་ཡི། །ཆོས་བཞི་འདིར་ནི་གསུངས་པ་ཡིན། ཁུ་བ་འཛིན་
པ་འཁྲིག་ཚིག་བསྙེན་བཀུར་སྨྱན། །ཁང་བ་ཁང་ཆེན་དང་ནི་གཞི་
486

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མེད་པ། །བག་ཙམ་དགེ་འདུན་དབྱེན་དང་དེའི་རྗེས་ཕྱོགས། །ཁྱིམ་
སུན་འབྱིན་དང་བཀའ་བློ་མི་བདེ་བའོ། །འཆང་བ་འབྲལ་བ་འཇོག་
པ་དང་། །འཁྲུར་འཇུག་པ་དང་ལེན་པ་དང༌། །སློང་དང་སྟོད་་་་་
གཡོགས་སྨད་གཡོགས་བཅས། །རིན་ཐང་སོ་སོར་བསྐུར་བའོ། །
སྲིན་བལ་འབའ་ཞིག་ཆ་གཉིས་དང༌། །དྲུག་དང་མཐོ་གང་ལམ་དང་
ནི། །འཁྲུ་བ་དང་ནི་གསེར་དངུལ་དང་། །མངོན་ཚན་ཅན་དང་ཉོ་
ཚོང་ངོ་། །ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་
ཐ་ཆུང་དང་། །དགོན་པ་བ་དང་རས་ཆེན་དང་། །བསྡོས་པ་དང་ནི་
གསོག་འཇོག་གོ ། རྫུན་སྐྱོན་དགེ་སློང་ཕྲ་མ་དང༌། །སྐྱོ་སྔོགས་བྱེད་
དང་སྟོན་པ་དང་། །འདོན་དང་གནས་ངན་ལེན་དང་ཆོས། །བཤེས་
ངོར་བྱེད་དང་ཁྱད་དུ་གསོད། །ས་བོན་འཕྱ་བ་བསྒོ་བ་དང་། །ཁྲི་
དང་གདིང་དང་སྐྲོད་པ་དང་། །ཕྱིས་གནོན་འབྱུང་བ་འདེབས་པ་
དང་། །རིམ་པ་ལྷག་པ་རྩིག་པའོ། །མ་བསྐོས་ཉི་མ་ནུབ་པ་དང་། །
ཟས་དང་ཆོས་གོས་གཉིས་དག་དང༌། །དོན་མཐུན་གྲུ་དང་དབེན་པ་
གཉིས། །དགེ་སློང་མ་ཡིས་སྦྱར་བཅུག་པའོ། །ཡང་ཡང་ཟས་དང་
འདུག་གནས་གཅིག །ཕྱེ་དང་བཅའ་དང་སྟོབས་པ་དང༌། །འདུལ་
དང་དུས་མིན་གསོག་འཇོག་དང་། ཁ་ནས་མིད་དང་བསོད་པ་་
ཉིད། །སྲོག་ཆགས་བཅས་དང་ཉམས་སར་འདུག ། འགྲེང་དང་
གཅེར་བུ་དམག་དང་ནི། །ཞག་གཉིས་བཤམས་དཀྲུག་འགྲོ་བ་་་་་
དང་། །རྡེག་དང་གཟས་དང་གནས་ངན་ལེན། །བདེ་དང་མེ་དང་
འདུན་པ་དང་། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་
དོག་བསྒྱུར་བ་དང་། །རིན་པོ་ཆེ་དང་ཚ་བའི་དུས། །དུད་འགྲོ་་་་
འགྱོད་པ་སོར་མོ་དང་། །རྩེ་དང་ལྷན་ཅིག་དངངས་བྱེད་དང་།
487

དམ་པའི་ཆོས་འདུལ་བ་སྤྱི་ཡི་རྣམ་བཞག
སྦེད་དང་གདེང་མེད་གཞི་མེད་དང་། །སྐྱེས་པ་མེད་པར་ལམ་དུ་
འགྲོའོ། །རྐུ་དང་ཉི་ཤུ་མ་ལོན་དང༌། །རྐོ་དང་མགྲོན་དང་བསླབ་པ་
དང་། །འཐབ་དང་མི་སྨྲ་འགྲོ་བ་དང་། །མ་གུས་ཆང་འཐུང་དུས་
མིན་པའོ། །ཟས་བཅས་སྐྱ་རེངས་ད་གདོད་དང་། ཁབ་རལ་དང་
ནི་ཁྲི་རྐང་དང་། །བདལ་དང་གདིང་དང་གཡན་པ་དང་། །རས་
ཆེན་བདེ་གཤེགས་ཆོས་གོས་སོ།།གྲོང་དང་ཁྱིམ་གཞན་ཉིད་དང་
ནི།།སློབ་པ་རྣམས་དང་དགོན་པ་ནི། །སངས་རྒྱས་ཕན་པ་གསུངས་
པ་ཡིས། ། སོ་སོར་བཤགས་པར་བྱ་བར་གསུངས། ། ཞེས་སོ། །
ལྟུང་བ་སྡེ་ལྔའི་ངོ་བོ་ནི། འདུལ་བའི་བསྟན་བཅོས་ཆེན་པོ་རྣམ་
བཤད་ཉི་མའི་འོད་ཟེར་ལྟར་འགོད་པར་བྱ་ལ། དེ་ཡང་ལྟུང་བ་
རྣམས་ཀྱིས་སྤྱིའི་དགག་བྱ་ནི། ལྟུང་བ་དེར་ཞུགས་ན་ངན་སོང་དུ་
ལྟུང་བ་དང་། གཞན་མ་དད་པ་སྐྱེ་བ་དང་ལས་དང་ལམ་ལ་སྒྲིབ་པ་
ལ་སོགས་པའོ། ། སོ་སོའི་དགག་བྱ་ནི་ལྟུང་བ་རང་རང་གི་སྐབས་
སུ་འཆད་པར་འགྱུར་རོ། ། མི་ཚངས་པར་སྤྱོད་པའི་ཕམ་པའི་ངོ་
བོ་ནི། བཅས་ལྡན་དགེ་སློང་གིས་རང་ངམ་གཞན་གྱི་ལམ་དང་ཡན་
ལག་ཕྲད་པའི་བདེ་བ་ཉམས་སུ་མྱོང་ཞིང་བདག་གིར་བྱས་པ་ལས་
གྱུར་པའི་ལྟུང་བའི་དངོས་གཞིའོ། ། དགག་བྱ་ནི་འདོད་ཆགས་
འཕེལ་བའོ། ། མ་བྱིན་ལེན་གྱི་ཕམ་པའི་ངོ་བོ་ནི། བཅས་ལྡན་
དགེ་སློང་གིས་མི་གཞན་ལ་དབང་བའི་རྫས་རིན་ཐང་ཚང་བ་རྐུ་་་་
སེམས་ཀྱིས་རང་ངམ་བཅོལ་བས་ལུས་ངག་ཏུ་གྲུབ་ཅིང་ཐོབ་བློ་སྐྱེས་
་པ་ལས་གྱུར་པའི་ལྟུང་བའོ། ། དགག་བྱ་ནི་གཞན་གྱི་ལོངས་སྤྱོད་
ལ་གནོད་པ་དང་རང་འདོད་པ་ཆེ་བའོ། ། སྲོག་གཅོད་ཀྱི་ཕམ་
པའི་ངོ་བོ་ནི། བཅས་ལྡན་དགེ་སློང་གིས་མི་གཞན་གསོད་སེམས་
-'488

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཀྱིས་རང་ངམ་བཅོལ་བས་གསོད་པའི་སྦྱོར་བ་བྱས་པ་དེའི་རྐྱེན་ཀྱིས་
ཤི་བ་ལས་གྱུར་པའི་ལྟུང་བའོ། ། དགག་བྱ་ནི་མིའི་སྲོག་ལ་གནོད་
པའོ། ། རྫུན་སྨྲ་བའི་ཕམ་པའི་ངོ་བོ་ནི། བཅས་ལྡན་དགེ་སློང་
གིས་རང་ལ་མིའི་ཆོས་བླ་མའི་ཡོན་ཏན་མི་ལྡན་བཞིན་དུ་འདུ་ཤེས་
བསྒྱུར་ཏེ་རང་ལ་ཡོན་ཏན་དེ་དང་ལྡན་པར་སྨྲས་ཤིང་དོན་གོ་བ་ལས་
གྱུར་པའི་ལྟུང་བའོ། ། དགག་བྱ་ནི་རང་ཆོམ་རྐུན་པའི་གྲངས་སུ་
ཆུད་པ་དང་བསླུས་པའི་སྒོ་ནས་གཞན་ལ་གནོད་པ་སྟེ། ལུང་རྣམ་
འབྱེད་ལས། འདི་ན་གང་ཞིག་དགྲ་བཅོམ་མ་གྱུར་པར། །བདག་
ཉིད་དགྲ་བཅོམ་ཡིན་ཞེས་བརྗོད་བྱེད་པ། །དེ་ནི་ཚངས་བཅས་་་་་
འཇིག་རྟེན་རྐུན་པོ་སྟེ། ། ཚུལ་ཁྲིམས་འཆལ་བ་ཡིན་ཞེས་བརྗོད་
པར་བྱ། །ཞེས་གསུངས་སོ། ། བར་སྡོམ་ལས། མི་ཚངས་སྤྱོད་
དང་རྐུ་བ་དང་། །མི་ལ་བསད་པར་མི་བྱ་བ། །རྫུན་དུ་སྨྲ་དང་བཅས་
པ་ཡི། །ཆོས་བཞི་འདིར་ནི་གསུངས་པ་ཡིན། །ཞེས་སོ། །
དེ་ནས་དགེ་འདུན་ལྷག་མའི་སྡེ་རྣམས་འཆད་དེ། དང་བོ་
འབྱིན་ལྷག་གི་ངོ་བོ་ནི་ཡན་ལག་ལ་འབྱུང་སེམས་ཀྱིས་འབྱིན་བྱེད་
ཀྱིས་རེག་ཅིང་བརྩལ་བས་ཁུ་བ་གནས་ནས་འཕོས་པའོ། ། དགག་
བྱ་ནི་ས་བོན་གྱིས་བསྐྱེད་པའི་འདོད་ཆགས་འཕེལ་བའོ། ། གཉིས་
པ་རེག་པའི་ལྷག་མའི་ངོ་བོ་ནི་བཅས་ལྡན་དགེ་སློང་གིས་ཆགས་་་་
སེམས་ཀྱིས་བུད་མེད་ལ་རེག་ཅིང་རེག་པ་བདག་གིར་བྱས་པ་ལས་
གྱུར་པའི་ལྟུང་བའོ། ། དགག་བྱ་ནི་འཁྲིག་པའི་འདོད་ཆགས་་་
འཕེལ་བའོ། ། གསུམ་པ་འཁྲིག་ཚིག་སྨྲ་བའི་ལྷག་མའི་ངོ་བོ་ནི།
བཅས་ལྡན་དགེ་སློང་གིས་ཆགས་སེམས་ཀྱིས་བུད་མེད་ལ་འཁྲིག་པ་
གསལ་བར་སྨྲས་པས་དོན་གོ་བ་ལས་གྱུར་པའི་ལྟུང་བའོ། །
489

དམ་པའི་ཆོས་འདུལ་བ་སྤྱི་ཡི་རྣམ་བཞག
དགག་བྱ་ནི་འཁྲིག་པའི་འདོད་ཆགས་འཕེལ་ཞིང་ཕམ་པ་དང་པོའི་
རྒྱུར་འགྱུར་བའོ། ། བཞི་བ་འཁྲིག་པ་བསྙེན་བཀུར་བསྔགས་པའི་
ལྷག་མའི་ངོ་བོ་ནི། བཅས་ལྡན་དགེ་སློང་གིས་བུད་མེད་ལ་འཁྲིག་
པས་བདག་ཉིད་ལ་བསྙེན་བཀུར་བ་བསྔགས་ཏེ་དོན་གོ་བ་ལས་གྱུར་
པའི་ལྟུང་བའོ། ། དགག་བྱ་ནི་སྔར་ལྟར་རོ། ། ལྔ་བ་སྨྱན་བྱེད་
པའི་ལྷག་མ་ནི། བཅས་ལྡན་དགེ་སློང་གིས་སྐྱེས་པ་དང་བུད་མེད་
དག་སྨྱན་བྱེད་པའི་མཐུན་པ་སྒྲུབ་པའི་ཆེད་དུ་ཕྲིན་ལན་གསུམ་མམ་
དེ་དང་འདྲ་བའི་སྦྱོར་བའི་རྐྱེན་གྱིས་དེ་གཉིས་ཕྲད་པ་ལས་གྱུར་པའི་
ལྟུང་བའོ། ། དགག་བྱ་ནི་གཞན་ཆགས་ཤིང་ཉོན་མོངས་པ་དང་
ཕམ་པ་དང་པོའི་རྒྱུར་འགྱུར་བའོ། ། དྲུག་པ་ཁང་བའི་ལྷག་མ་ནི།
བཅས་ལྡན་དགེ་སློང་གིས་ས་གཞི་མ་དག་པར་དཀོན་མཆོག་ལས་
གཞན་པའི་ཆེད་དུ་མངོན་གྱུར་གྱི་བདག་པོ་གཅིག་གི་དོན་དུ་ཁང་བ་
ཚད་ལས་ལྷག་པ་བརྩིགས་པ་ལས་གྱུར་པའི་ལྟུང་བའོ། །དགག་བྱ་ནི་
འདོད་པ་ཆེ་བ་དང་སྲོག་ཆགས་ལ་གནོད་པ་དང་རྩོད་པ་རྒྱས་པ་དང་
དོན་དང་བྱ་བ་མང་བའོ། ། བདུན་པ་ཁང་ཆེན་གྱི་ལྷག་མ་ནི།
བཅས་ལྡན་དགེ་སློང་གིས་ས་གཞི་མ་དག་པར་དཀོན་མཆོག་གསུམ་
གང་རུང་གི་ཆེད་དུ་མངོན་གྱུར་གྱི་བདག་པོ་ཚོགས་ཀྱི་དོན་དུ་གནས་
བརྩིགས་པ་ལས་གྱུར་པའི་ལྟུང་བའོ། ། དགག་བྱ་ནི་སྔར་ལྟར་
རོ། ། ཁང་བ་ཁང་ཆེན་གྱིས་གཞི་མ་དག་པ་གསུམ་ལྡན་ནི།
བཙལ་བའི་ས་གཞི་དེར་སྲོག་ཆགས་ཕྲ་མོ་མང་བ་དང་། རྩོད་པ་
,དང་བཅས་པ་དང་། ཕྱི་རོལ་འདོམ་གང་གི་ནང་རོལ་ན་ཆུ་ཀླུང་
དང་ངམ་གྲོག་ལ་སོགས་པའི་རྐྱེན་གྱིས་བརྩིགས་སུ་མི་རུང་བའོ། །
ལུང་རྣམ་འབྱེད་ལས། ཁང་ཆེན་ཞེས་བྱ་བ་ནི་སྦྱིན་པར་བྱ་བ་ཆེན་
490

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པོ་ཡིན་གྱི་ཚད་ཀྱི་ཆེ་བ་ནི་མ་ཡིན་ནོ། ། ཞེས་སོ། ། སྤྱོད་ལམ་
བཞིའི་སྣོད་མ་ཡིན་པ་ཉིད་ལ་ནི་ཉེས་པ་མེད་དོ། ། ཞེས་དང་།
ཚད་དང་ལྡན་པའི་ཁྲུས་ཕྱེད་དང་དོ་ནི་བདེ་བར་གཤེགས་པའི་མཐོ་
གང་སྟེ། ནང་རོལ་ནས་དེ་བཅུ་གཉིས་དང་བདུན་གྱི་ཚད་དོ། །
ཞེས་དགེ་སློང་གི་སྤྱོད་ལམ་བཞི་ཤོང་བའི་ཁང་པའི་ཚད་ནི་ཁང་བའི་
ནང་རོལ་ནས་སྲིད་དུ་ཁྲུ་བཅོ་བརྒྱད་དང་། ཞེང་དུ་ཁྲུ་ཕྱེད་དང་
བཅུ་གཅིག་ཏུ་གསུང་ལ། ཐུབ་པ་ཆེན་པོའི་སྐུའི་བོངས་ཚད་ནི་མི་
འབྲིང་བོའི་ཚད་ལས་གསུམ་འགྱུར་གྱི་ཆེ་བར་གསུང་། བརྒྱད་པ་
གཞི་མེད་སྐུར་འདེབས་ཀྱི་ལྷག་མ་ནི། བཅས་ལྡན་དགེ་སློང་གིས་
དགེ་སློང་ཕམ་པས་མ་གོས་པ་ལ་ཉམས་འདུན་གྱི་བསམ་པས་སྦྱོར་བ་
གསལ་བར་སྨྲས་ཏེ་ཕམ་པས་སྐུར་བ་བཏབ་པ་ལས་གྱུར་པའི་ལྟུང་
བའོ། ། དགག་བྱ་ནི་རང་རིགས་ལ་གནོད་པའོ། ། དགུ་བ་
གཞི་བག་ཙམ་ཞིག་ཡོད་པའི་སྐུར་འདེབས་ཀྱི་ལྷག་མ་ནི། བཅས་
ལྡན་དགེ་སློང་གིས་གཞི་བག་ཙམ་ཡོད་པ་ལ་བརྟེན་ནས་བྱེད་པ་པོ་
དང་བྱ་བ་མ་སྦྱར་བར་ཕམ་པའི་སྐུར་བ་བཏབ་པ་ལས་གྱུར་པའི་ལྟུང་
བའོ། ། དགག་བྱ་སྔར་དང་འདྲའོ། ། བཅུ་བ་དགེ་འདུན་་་
དབྱེན་གྱི་ལྷག་མ་ནི། བཅས་ལྡན་དགེ་སློང་གིས་དགེ་འདུན་གྱི་ཆོས་
དང་ལྡན་པའི་ལས་ཆོས་མ་ཡིན་པའི་ཕྱོགས་སུ་འབྱེད་པར་བྱེད་པ་ལ་
བཞམས་བསྒོ་དང་གསོལ་བཞིའི་ལས་ཀྱིས་བཟློག་ཅིང་མི་གཏོང་བ་
ལས་གྱུར་པའི་ལྟུང་བའོ། ། དགག་བྱ་ནི་རང་རིགས་ཀྱི་དགེ་་་་་་
འདུན་ལ་གནོད་པའོ། ། བཅུ་གཅིག་པ་དབྱེན་གྱི་རྗེས་སུ་ཕྱོགས་
པའི་ལྷག་མ་ནི། · བཅས་ལྡན་དགེ་སློང་གིས་དགེ་འདུན་གྱི་དབྱེན་
བྱེད་པ་དེའི་གྲོགས་བྱེད་ཅིང་བཞམས་བསྒོ་དང་གསོལ་བཞིའི་ལས་
491

དམ་པའི་ཆོས་འདུལ་བ་སྤྱི་ཡི་རྣམ་བཞག
ཀྱིས་བཟློག་ཀྱང་མི་གཏོང་བ་ལས་གྱུར་པའི་ལྟུང་བའོ། ། དགག་
བྱ་ནི་སྔ་མ་དང་འདྲའོ། ། བཅུ་གཉིས་པ་ཁྱིམ་སུན་འབྱིན་པའི་
ལྷག་མ་ནི། བཅས་ལྡན་དགེ་སློང་གིས་ཁྱིམ་སུན་ཕྱུང་སྟེ་དགེ་འདུན་
གྱིས་བསྐྲད་པ་ན་དགེ་འདུན་ལ་སྐུར་བ་འདེབས་པ་དེ་བཞམས་བསྒོ་
དང་གསོལ་བཞིའི་ལས་ཀྱིས་བཟློག་ཀྱང་མི་གཏོང་བ་ལས་གྱུར་པའི་
ལྟུང་བའོ། ། དགག་བྱ་ནི་ཁྱིམ་པའི་སྡིག་རྐྱེན་བྱས་པས་ཁྱིམ་པ་ལ་
གནོད་ཅིང་དགེ་འདུན་གྱི་ཐུགས་བདེ་བ་ལ་གནོད་པའོ། ། བཅུ་
གསུམ་པ་བཀའ་བློ་མི་བདེ་བའི་ལྷག་མ་ནི། བཅས་ལྡན་དགེ་སློང་
ལ་ལྟུང་བ་གླེང་བ་ན་བསླབ་པའི་གཞི་མཐའ་དག་ལ་གླེང་བ་འགོག་
ཅིང་བཞམས་བསྒོ་དང་གསོལ་བཞིའི་ལས་ཀྱིས་ཟློག་ཀྱང་མི་གཏོང་བ་
ལས་གྱུར་པའི་ལྟུང་བའོ། །དགག་བྱ་ནི་རང་རིགས་ཀྱི་ཚུལ་ཁྲིམས་
དང་སེམས་བདེ་བ་ལ་གནོད་པའོ། ། དགེ་འདུན་ལྷག་མའི་སྒྲ་
བཤད་ནི། ལུང་རྣམ་འབྱེད་ལས། ལྟུང་བ་དེ་དགེ་འདུན་ལས
རྣམ་པར་ལྡང་བར་འགྱུར་གྱི་གང་ཟག་ལས་མ་ཡིན་ནོ། ། འདི་ནི་
ལྷག་མ་དང་བཅས་པ་ཡིན་ཏེ། དེས་ན་དགེ་འདུན་ལྷག་མའོ། །
ཞེས་སོ། ། ཁུ་བ་འཛིན་པ་འཁྲིག་ཚིག་བསྙེན་བཀུར་སྨུན། ཁང་
བ་ཁང་ཆེན་དང་ནི་གཞི་མེད་པ། །བག་ཙམ་དགེ་འདུན་དབྱེན་དང་
དེའི་རྗེས་ཕྱོགས། །ཁྱིམ་སུན་འབྱིན་དང་བཀའ་བློ་མི་བདེ་བའོ། །
ཞེས་སོ། །
དེ་ནས་སྤང་བའི་ལྟུང་བྱེད་རྣམས་འཆད་དེ། འོད་ལྡན་ལས།
ཉི་མ་མ་ཤར་ཡང་སྐྱ་རེངས་ཤར་ན་ནི་ཉིན་མོའི་ཐ་སྙད་བཏགས་ཏེ་
སྣང་བ་ཡོད་པའི་ཕྱིར་རོ། ། སྣང་བ་སྐྱ་རེངས་དང་བོ་ལ་སོགས་པ་
དེ་ཡིན་ནོ། ། ཞེས་དང༌། སྐྱ་རེངས་ཤར་བ་དེ་ནི་བསྟན་བཅོས་
492

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་གྲགས་པའི་ཉིན་མོའོ། ། ཞེས་དང༌། ཊཱིཀ་ལས། ཉིན་མོའི་
དང་བོ་ནི་སྐུ་རིངས་ཤར་བ་ཡིན ཉི་མ་ནུབ་བའི་འོག་ཏུ་འོད་་
དམར་པོ་ཆགས་པ་གང་ཡིན་པ་དེ་འདས་པར་གྱུར་པ་ནི་མཚན་མོའི་
དང་བོ་ཡིན་གསུང་ངོ་། ། མཛོད་འགྲེལ་ལས། མུན་པའི་གནས་
སྐབས་ནི་མཚན་མོ་ཡིན་ནོ། ། ཞེས་པ་ནི་འཇིག་རྟེན་སྤྱིའི་དབང་
དུ་བྱས་པའོ། ། དང་བོ་གོས་ཞག་བཅུ་ལས་འདས་པར་འཆང་
བའི་སྤང་བ་ནི། བཅས་ལྡན་དགེ་སློང་གིས་རང་ལ་དབང་བའི་གོས་
བྱིན་གྱིས་མ་བརླབས་པར་རང་ངམ་ཤན་སྟོབས་ཀྱིས་ཞག་བཅུ་ལས་
ཆོས་འདས་པའི་ལྟུང་བའོ། ། དགག་བྱ་ནི་འདོད་པ་ཆེའོ། །
གོས་དང་འབྲལ་བའི་སྤང་བ་ནི། བཅས་ལྡན་དགེ་སློང་གིས་རང་གི་
འཚོ་བའི་ཡོ་བྱད་དུ་བྱིན་གྱིས་བརླབས་པའི་ཆོས་གོས་གང་ཡང་རུང་
བ་མཚམས་ཐ་དད་དུ་འབྲལ་བར་བྱས་པའི་ལྟུང་བའོ། ། དགག་
བྱ་ནི་དགེ་སློང་གི་རྟགས་ཐུན་མོང་མ་ཡིན་པ་ཉམས་པ་དང་ཆོས་གོས་
ཆུད་ཟོས་པའོ། ། རྩ་བར། དེའི་གནས་ཉེ་འཁོར་དང་བཅས་པ་
ཡོལ་
ནས་གཞན་ན་གནས་པ་ལ་སྐྱ་རེངས་ཤར་ནའོ། ། བ་དང་
་་་་་་་་་་་རྩིག་པ་སོགས་ཀྱིས་མཚམས་བྱས་པ་ལ་ནི་མཚམས་གནས་ཀྱི་
མཐའོ། །། བདག་པོ་གཅིག་ཉིད་མ་ཡིན་པའི་བར་གྱི་མཚམས་་་
རྣམས་ནི་ཐ་དད་པ་ཉིད་དོ། ། ནོར་ལས་དང་ལྟ་བ་ལས་ཐ་དད་པ་
མ་ཡིན་པའི་གནས་ཀྱི་བར་མཚམས་ལྟ་བུ་ཡང་ངོ་། ། ཞེས་དེ་དག་
མཚམས་ཐ་དད་པ་མ་ཡིན་པར་གསུངས་སོ། ། མཚོ་མཆན་ལས།
ཁང་བ་གློས་གཤིབས་གཉིས་སྤུན་ནོར་མ་བགོས་པར་གཉིས་ལ་དབང་
ལྟ་བུ། ནོར་ལས་དང་། ལྟ་བ་ལས་དད་པ་ཐ་དད་མ་ཡིན་པའི་
གནས་ཀྱི་བར་མཚམས་རྣམས་ཀྱང་ཐ་དད་པ་མ་ཡིན་ནོ་ཞེས་སྦྱར་ཏེ།
493

དམ་པའི་ཆོས་འདུལ་བ་སྤྱི་ཡི་རྣམ་བཞག
གནས་ཐ་དད་པ་མ་ཡིན་པ་དེར་ཆོས་གོས་དང་མི་འབྲལ་ལོ་ཞེས་དང་།
ལུང་རྣམ་འབྱེད་ལས། སྒོ་ལ་སོགས་པ་ཐུན་མོང་ངོ་ཞེས་བསྟན་པ་
དག་གིས་ནི། སྒོ་ཁང་ཡང་མ་འཕང་བ་མ་ཡིན་ཏེ། སྒོ་ཁང་ཡང་
ཐུན་མོང་བ་ཉིད་དུ་འཕངས་པ་ཉིད་ཐུན་མོང་བ་ཉིད་དུ་བསྡུས་པ་
ཡིན་ནོ། ། དེས་ན་སྒོ་ཁང་དང་མཚམས་ནང་དེའི་གནས་ཁང་
གཞན་རྣམས་སུ་ཆོས་གོས་དང་མི་འབྲལ་ལོ། ། ཞེས་གསུངས་པ་
ལྟར་རོ། ། ཟླ་འཇོག་གི་སྤང་བ་ནི། བཅས་ལྡན་དགེ་སློང་གིས་
བྱིན་གྱིས་བརླབ་པར་བྱ་བའི་ཆོས་གོས་གསུམ་མ་ཚང་བ་ན་ཁ་བསྐང་
བའི་གོས་ལ་རེག་པ་དང་བཅས་ཏེ། ཁ་བསོག་གི་གོས་བྱིན་གྱིས་མ་
བརླབས་པར་བཞག་པ་ལས་རང་ངམ་ཤན་སྟོབས་ཀྱིས་ཞག་སུམ་ཅུ་
ལས་འདས་པ་ལས་བྱུང་བའི་ལྟུང་བའོ། ། དགག་བྱ་འཆང་བ་
དང་འདྲའོ། ། འཁྲུར་འཇུག་གི་སྤང་བ་ནི་བཅས་ལྡན་དགེ་སློང་
གི་དགེ་སློང་མ་ཉེ་དུ་མ་ཡིན་པ་ལ་ཆོས་གོས་སམ་གདིང་བ་འཁྲུ་བ་ལ་
སོགས་པ་བྱེད་དུ་འཇུག་ཅིང་ཕ་རོལ་ལ་ལས་བྱས་པ་ལས་གྱུར་པའི་
སྟོང་བའོ། ། དགག་བྱ་ནི་ཆགས་པས་རྒྱུ་བྱས་ཏེ་རང་རིགས་ཀྱི་
བསླབ་པ་ལ་གནོད་པའོ། ། གོས་ལེན་པའི་སྤང་བ་ནི། བཅས་
ལྡན་དགེ་སློང་གིས་དགེ་སློང་མ་ཉེ་དུ་མ་ཡིན་པ་ལས་གོས་བླངས་ཏེ་
ཐོབ་པ་ལས་གྱུར་པའི་ལྟུང་བའོ། ། དགག་བྱ་ནི་སྔར་ལྟར་རོ། །
གོས་སློང་བའི་སྤང་བ་ནི། བཅས་ལྡན་དགེ་སློང་གིས་རང་ལ་ཆོས་
གོས་གསུམ་ཚང་བ་ཡོད་བཞིན་དུ་ཁྱིམ་པ་ཉེ་དུ་མ་ཡིན་པ་ལ་གོས་
བསླངས་ཏེ་ཐོབ་པ་ལས་གྱུར་པའི་ལྟུང་བའོ། ། སློང་བར་རིགས་
པའི་སྤང་བ་ནི། བཅས་ལྡན་དགེ་སློང་གིས་ཆོས་གོས་གསུམ་ཡན་
ཆད་མ་ཚང་བས་སྦྱིན་བདག་ལ་གོས་བསླངས་ཏེ་ཐོབ་ཀྱང་དེ་ལས་
494

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྷག་པ་སློང་བ་ཐོབ་པ་སོགས་ཀྱི་ལྟུང་བའོ། ། འདི་ལ་ལྷག་པ་སློང་
བའི་ལྟུང་བ་གསུམ་དང༌། ལྷག་པ་ཐོབ་པ་དེ་སྦྱིན་བདག་ལ་ཕྱིར་མི་
སྦྱིན་པའི་ལྟུང་བ་གཉིས་ཏེ་སྤང་ལྟུང་དངོས་གཞི་ལྔ་གསུངས་སོ། །
དགག་བྱ་ནི་སྦྱིན་བདག་གི་ལོངས་སྤྱོད་ལ་གནོད་པའོ། ། པགས་
པ་སློང་བའི་སྤང་པ་ནི། བཅས་ལྡན་དགེ་སློང་ལ་སྦྱིན་བདག་གིས་
སྦྱིན་པར་བསམ་པས་པགས་པ་ལ་དེ་ལས་ལྷག་པའི་གོས་བསླངས་ཏེ་
ལྷག་པ་དེ་ཐོབ་པ་ལས་གྱུར་པའི་ལྟུང་བའོ། ། དགག་བྱ་ནི་གཞན་
གྱི་ལོངས་སྤྱོད་ལ་གནོད་པ་དང་རང་འདོད་པ་ཆེ་བའོ། ། སོ་སོ་
ནས་པགས་པ་སློང་བའི་སྤང་བ་ནི། བཅས་ལྡན་དགེ་སློང་ལ་ཁྱིམ་
པ་ཕོ་མོ་སོ་སོ་ནས་གོས་རེ་རེ་བསམ་པས་པགས་པ་ལ་དེ་ལས་ལྷག་པའི་
གོས་སོ་སོ་བསླངས་ཏེ་ལྷག་པ་ཐོབ་པ་ལས་བྱུང་བའི་ལྟུང་བའོ། །
དགག་བྱ་ནི་སྔ་མ་དང་འདྲའོ། ། བསྐུར་བའི་སྤང་བ་ནི། བཅས་
ལྡན་དགེ་སློང་གིས་གོས་སམ་གོས་ཀྱི་རིན་རྙེད་པ་སྦྱིན་བདག་གིས་ཕོ་
ཉ་བ་ལ་བསྐུར་ཞིང་ཕོ་ཉ་བས་ཞལ་ཏ་བ་ལ་གཏད་པའི་དངོས་པོ་དེ་
བསྐུལ་བ་དང་བསྡད་པ་དྲུག་ལས་ལྷག་པར་བླངས་པའམ་མ་ལྷག་ཀྱང་
སྦྱིན་བདག་གི་སེམས་བསྡུ་བར་ཁས་མི་ལེན་པ་ལས་བསླངས་པར་གྱུར་
པའི་ལྟུང་བའོ། ། དགག་བྱ་ནི་ཧ་ཅང་བརྟུན་ངེས་པས་གཞན་ལ་
གནོད་པ་དང་རང་འདོད་པ་ཆེ་བའོ། ། འཆང་བ་འབྲལ་བ་་་་་
འཇོག་པ་དང་། འཁྲུར་འཇུག་པ་དང་ལེན་པ་དང༌། །སློང་དང་
སྟོད་གཡོགས་སྨད་གཡོགས་དང༌། །རིན་ཐང་སོ་སོར་བསྐུར་བའོ། །
བཅུ་ཚན་དང་པོའོ། ། སྲིན་བལ་ལས་བྱས་པའི་སྟན་གྱི་སྤང་བ་ནི།
བཅས་ལྡན་དགེ་སློང་གིས་རང་ལ་དབང་བའི་སྲིན་བལ་གྱིས་སྟན་བྱས་
སམ་བྱེད་དུ་བཅུག་སྟེ་གྲུབ་པ་ལས་གྱུར་པའི་ལྟུང་བའོ། ། དགག་
495 ---

དམ་པའི་ཆོས་འདུལ་བ་སྤྱི་ཡི་རྣམ་བཞག
བྱ་ནི་འདོད་པ་ཆེ་བ་དང་། དོན་དང་བྱ་བ་མང་བའོ། ། བལ་
ནག་པོ་འབའ་ཞིག་གི་སྤང་བ་ནི། བཅས་ལྡན་དགེ་སློང་གིས་རང་
ལ་དབང་བའི་བལ་ནག་པོ་འབའ་ཞིག་གིས་སྟན་བྱས་སམ་བྱེད་དུ་
བཅུག་སྟེ་གྲུབ་པ་ལས་གྱུར་པའི་ལྟུང་བའོ། ། དགག་བྱ་ནི་འདོད་
པ་ཆེན་པོ་སོགས་སོ། ། ཆ་གཉིས་བསྲེས་པའི་སྤང་བ་ནི། བཅས་
ལྡན་དགེ་སློང་གིས་སྟན་ཀྱི་རྒྱུ་བལ་དཀར་འཁོབ་བལ་དང་བཅས་པ་
ཆ་གཅིག བལ་ནག་པོ་ཆ་གཅིག་སྟེ་ཆ་གཉིས་བསྲེས་པ་ལས་བལ་
ནག་པོ་སྲང་ཕྱེད་ཡན་ཆད་ལྷག་པ་ལས་གྱུར་པའི་ལྟུང་བའོ། །
དགག་བྱ་ནི་སྔ་མ་དང་འདྲའོ། ། ལོ་དྲུག་གི་སྟན་གྱི་སྤང་པ་ནི།
བཅས་ལྡན་དགེ་སློང་གིས་སྟན་སྔ་མ་བྱས་ནས་ལོ་དྲུག་མ་ལོན་པར་
སྟན་གསར་བ་རང་ངམ་བསྐོས་པས་ཟིན་པར་བྱས་པ་ལས་བྱུང་བའི་
ལྟུང་བའོ། །: དགག་བྱ་ནི་ཆོག་མི་ཤེས་པ་དང་དོན་དང་བྱ་བ་མང་
བའོ། ། བདེ་གཤེགས་མཐོ་གང་མ་གླེན་པའི་སྤང་བ་ནི། བཅས་
ལྡན་དགེ་སློང་གིས་གདིང་བ་གསར་བ་ལ་གདིང་བ་རྙིང་བ་ལས་བདེ་
བར་གཤེགས་པའི་མཐོ་གང་གིས་མ་གླེན་པའི་གདིང་བ་གསར་བ་ལ་
ལོངས་སྤྱད་པ་ལས་བྱུང་བའི་ལྟུང་བའོ། ། དགག་བྱ་ནི་ང་རྒྱལ་
དང་དྲེགས་པ་སྐྱེ་བ་དང་རང་གི་ཡོ་བྱད་ཆུད་ཟོས་པར་འགྱུར་བའོ། །
ལམ་དུ་བལ་ཁུར་བའི་སྤང་བ་ནི། བཅས་ལྡན་དགེ་སློང་གིས་ཁུར་
ཙ་ཁུར་མཁན་མེད་ན་དཔག་ཚད་གསུམ་དང་རྒྱང་གྲགས་གཅིག་ལས་
འདས་པར་བལ་ཁུར་བ་དང་ཁུར་མཁན་ཡོད་བཞིན་དུ་དགེ་སློང་རང་
གིས་ཁུར་ཏེ་རྒྱང་གྲགས་གཅིག་འདས་པ་ལས་བྱུང་བའི་ལྟུང་བའོ། །
དགག་བྱ་ནི་གཞན་མ་དད་པ་སྐྱེ་བ་དང་དོན་དང་བྱ་བ་མང་བའོ། །
བལ་རྨེལ་དུ་འཇུག་པའི་སྤང་བ་ནི། བཅས་ལྡན་དགེ་སློང་གིས་དགེ་
496

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སློང་མ་ཉེ་དུ་མ་ཡིན་པ་ལ་བལ་རྨེལ་དུ་འཇུག་གམ་འཁྲུར་འཇུག་གམ་
འཚེད་དུ་འཇུག་པ་ལས་གྱུར་པའི་ལྟུང་བའོ། ། དགག་བྱ་ནི་་་་་
ཆགས་པའི་རྒྱུར་འགྱུར་བའོ། ། གསེར་དངུལ་ལ་རེག་པའི་སྤང་བ་
ནི། བཅས་ལྡན་དགེ་སློང་གིས་རང་གི་རིན་པོ་ཆེ་རུང་བ་མ་བྱས་པ་
ལ་རང་ངམ་བསྐོས་པས་རེག་པ་ལས་གྱུར་བའི་ལྟུང་བའོ། །
དགག་བྱ་ནི་ནོར་ལ་སྲེད་པ་འཕེལ་བའོ། ། མངོན་ཚན་ཅན་གྱི་
སྤང་བ་ནི། བཅས་ལྡན་དགེ་སློང་གིས་གསེར་དངུལ་ལ་སོགས་པའི་
དངོས་པོ་ཁྱིམ་པ་ལ་བུན་བསྐྱེད་དུ་བཏང་སྟེ། ཡུལ་དུས་དེ་ན་བུན་
བསྐྱེད་གང་ཡོད་ཐོབ་པ་ལས་བྱུང་བའི་ལྟུང་བའོ། ། དགག་བྱ་ནི་
འདོད་པ་ཆེ་བ་སོགས་སོ། ། ལུང་རྣམ་འབྱེད་ལས། མངོན་ཚན་
ཞེས་བྱ་བ་ནི། དབྱིག་གམ་གསེར་རོ། ། མངོན་ཚན་ཅན་སློང་ན་
ཞེས་བྱ་བ་ནི། གསེར་རམ་དངུལ་ལོ། ། ཞེས་སོ། ། འོན་
ཀྱང་གསེར་དངུལ་ཞེས་པ་མཚོན་པ་སྟེ། ནས་དང་འབྲས་ལ་སོགས་
པ་བསྐྱེད་དུ་བཏང་བ་ལས་ཁེ་ཐོབ་ནའང་ལྟུང་བ་འདི་འབྱུང་བར་
གསུངས་སོ།། ཉོ་ཚོང་གི་སྤང་བ་ནི། བཅས་ལྡན་དགེ་སློང་གིས་
ནས་དང་འབྲས་ལ་སོགས་པའི་དངོས་པོ་ཁྱིམ་པ་དང་ཉོ་ཚོང་བྱས་ཏེ་
ཁེ་ཐོབ་པ་ལས་བྱུང་བའི་ལྟུང་བའོ། ། དགག་ངུ་རྩི་སྔ་མ་དང་་
འདྲའོ། ། ཁ་ཅིག དགེ་སློང་གིས་ཉོ་ཚོང་བྱས་ཏེ་ཁེ་ཐོབ་ན་མ་
བྱིན་ལེན་གྱི་ཕམ་པ་འབྱུང་ཟེར་བ་ནི། སྐབས་འདི་དང་དངོས་སུ་
འགལ་ལོ། །སྲིན་བལ་འབའ་ཞིག་ཆ་གཉིས་དང༌། །དྲུག་དང་མཐོ་
གང་ལམ་དང་ནི། །འཁྲུ་བ་དང་ནི་གསེར་དངུལ་དང་། །མངོན་ཚན་
ཅན་དང་ཉོ་ཚོང་ངོ་། ། བཅུ་ཚན་གཉིས་པའོ། ། ལྷུང་བཟེད་
འཆང་བའི་སྤང་བ་ནི། བཅས་ལྡན་དགེ་སློང་གིས་རང་ལ་དབང་
497

དམ་པའི་ཆོས་འདུལ་བ་སྤྱི་ཡི་རྣམ་བཞག
བའི་ལྷུང་བཟེད་བྱིན་གྱིས་མ་བརླབས་པར་རང་ངམ་ཤན་སྟོབས་ཀྱིས་
ཞག་བཅུ་འདས་པ་ལས་བྱུང་བའི་ལྟུང་བའོ། ། དགག་བྱ་ནི་་་་་
འདོད་པ་ཆེ་བའོ། ། ལྷུང་བཟེད་ལྷག་པ་ཚོལ་བའི་སྤང་བ་ནི།
བཅས་ལྡན་དགེ་སློང་གིས་རང་ལ་དབང་བའི་ལྷུང་བཟེད་ཡོད་བཞིན་
དུ་ཁྱིམ་པ་ཉེ་དུ་མ་ཡིན་པ་ལ་ལྷུང་བཟེད་བླངས་ཏེ་ཐོབ་པ་ལས་བྱུང་
བའི་ལྟུང་བའོ། ། · དགག་བྱ་ནི་སྦྱིན་བདག་གི་ལོངས་སྤྱོད་འ
གནོད་པ་དང་རང་འདོད་པ་ཆེ་བའོ།། སྐབས་འདིར་བསླབ་པར་
བྱ་བ་ནི། རྩ་བར་ཧ་ཅང་ཆགས་པར་མི་བྱའོ། ། ཡོ་བྱད་ལ་ཧ་
ཅང་ཆགས་པར་མི་བྱའོ།། ཞེས་དང་། ཊཱིཀ་ལས། དགེ་སློང་
གིས་སྤྱིར་དངོས་པོ་ཐམས་ཅད་ལ་ཧ་ཅང་ཆགས་པར་མི་བྱ། བྱེ་
བྲག་ཏུ་ལྷུང་བཟེད་ལ་སོགས་པ་ཡོ་བྱད་ལ་ཧ་ཅང་ཆགས་པར་མི་བྱ་
གསུང་། གོས་འཐག་ཏུ་འཇུག་པའི་སྤང་བ་ནི། བཅས་ལྡན་དགེ་
སློང་གིས་ཐ་ག་བ་ཉེ་དུ་མ་ཡིན་པ་ལ་རྔན་པ་མེད་པར་གོས་འཐག་ཏུ་
བཅུག་སྟེ་ཁྲུ་གང་ཡན་ཆད་བཏགས་ཟིན་ཅིང་རྔན་པ་ལ་ཐོབ་བློ་སྐྱེས་
པ་ལས་བྱུང་བའི་ལྟུང་བའོ། ། དགག་བྱ་ནི་ཐ་ག་བའི་ལོངས་སྤྱོད་
ལ་གནོད་པ་དང་རང་འདོད་པ་ཆེ་བའོ། ། གོས་འཐག་པ་བསྐྱེད་
པའི་སྤང་བ་ནི། བཅས་ལྡན་དགེ་སློང་གིས་རང་ལ་བསྔོས་པའི་གོས་
སྦྱིན་བདག་གིས་འཐག་ཏུ་བཅུག་པ་དེའི་ཞེང་དཀྱུས་ཆེར་བསྐྱེད་་་
པའམ་ཐགས་བཟང་དུ་བསྐྱེད་པ་ལས་བྱུང་བའི་ལྟུང་བའོ། །
དགག་བྱ་ནི་སྔ་མ་ལྟར་རོ། ། བྱིན་འཕྲོག་གི་སྤང་བ་ནི། བཅས་
ལྡན་དགེ་སློང་གིས་གོས་སོགས་གཞན་ལ་བྱིན་པ་རང་གི་ཡིན་པར་
བསམ་ནས་རྐུ་སེམས་མེད་པར་འཕྲོགས་ཏེ་ཐོབ་བློ་སྐྱེས་པ་ལས་བྱུང་
བའི་ལྟུང་བའོ། ། དགག་བྱ་ནི་རང་རིགས་ཀྱི་ལོངས་སྤྱོད་ལ་་་་་
498

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གནོད་པ་དང་མ་བྱིན་ལེན་པའི་རྒྱུར་འགྲོ་བའོ། ། དགེ་སློང་་་་་་
དགོན་པ་བའི་འབྲལ་བའི་སྤང་བ་ནི། བཅས་ལྡན་དགེ་སློང་དགོན་
པ་བས་འཇིགས་པའི་དབང་གིས་ཆོས་གོས་གསུམ་ལས་གང་ཡང་རུང་
བ་ཞིག་སྤྱོད་ཡུལ་གྱི་གྲོང་དུ་བཞག་སྟེ་བྱ་བ་ཚོས་ལྡན་གྱི་ཆེད་དུ་དགོན་
པ་དང་ཆོས་གོས་དེའི་གནས་ཉེ་འཁོར་དང་བཅས་པ་ལས་ཕྱི་རོལ་ཏུ་
གནས་དེར་བར་ཆད་ཀྱི་དབང་མ་གཏོགས་པ་ཞག་དྲུག་འདས་པ་ལས་
གྱུར་པའི་ལྟུང་བའོ། ། དགག་བྱ་ནི་དགེ་སློང་གི་ཆ་ལུགས་ཁྱད་
པར་ཅན་ཉམས་པ་དང་ཡོ་བྱད་ཀྱི་ཁྱད་པར་ཆུད་ཟོས་པར་འགྱུར་
བའོ། ། ལུང་རྣམ་འབྱེད་ལས། བྱིན་འཕྲོག་སྟོན་ཟླ་ཐ་ཆུང་་་
དང་། །དགོན་པ་བ་དང་རས་ཆེན་དང་། །ཞེས་འབྱུང་ལ།
བར། དགོན་པ་བའི་འབྲལ་སྤང་ཪས་ཆེན་བཙལ་སྔས་ཀྱི་སྔོན་དུ་
གསུང་བ་ཅི་ཞེ་ན། རྩ་བའི་གོ་རིམ་ནི་ལུང་ཞུ་བ་ལྟར་ཡིན་ལ། དེ་
ང་དབྱར་དང་འབྲེལ་བའི་ལྟུང་བ་གཉིས་ལྷན་ཅིག་ཏུ་བསྟན་ན་
རྟོགས་པར་སླ་བའི་ཕྱིར་རོ་གསུང་། དབྱར་གྱི་ཆར་བའི་གོས་རས་
ཆེན་བཙལ་སྔས་པས་སྤང་བ་ནི། བཅས་ལྡན་དགེ་སློང་གིས་དབྱར་
གྱི་རས་ཆེན་བཙལ་བའི་དུས་ཀྱི་སྔ་རོལ་དུ་བླངས་ཏེ་ཐོབ་པ་ལས་བྱུང་
བའི་ལྟུང་བའོ། ། དགག་བྱ་ནི་འདོད་པ་ཆེ་བ་དང་སྦྱིན་བདག་གི་
ལོངས་སྤྱོད་ལ་གནོད་པའོ། ། རས་ཆེན་བཞག་འཕྱིས་པའི་སྤང་བ་
ནི། བཅས་ལྡན་དགེ་སློང་གིས་དབྱར་ཟླ་གསུམ་པའི་དགག་དབྱེའི་
དུས་ལས་ཟླ་བ་ཕྱེད་འདས་པར་དབྱར་གྱི་རས་ཆེན་འཆང་བ་ལས་
གྱུར་པའི་ལྟུང་བའོ། ། དགག་བྱ་ནི་འདོད་པ་ཆེ་བ་དང་རང་གི་ཡོ་
བྱད་ཆུད་ཟོས་པའོ། ། བསྔོས་བསྒྱུར་གྱི་སྤང་བ་ནི། སྦྱིན་བདག་
གིས་དགེ་སློང་གཞན་ལ་དངོས་པོའི་གོས་སམ་ནོར་རྫས་དེ་བཅས་ལྡན་
499

དམ་པའི་ཆོས་འདུལ་བ་སྤྱི་ཡི་རྣམ་བཞག
དགེ་སློང་གིས་རང་ལ་བསྒྱུར་ཏེ་ཐོབ་པ་ལས་བྱུང་བའི་ལྟུང་བའོ། །
དགག་བྱ་ནི་རང་རིགས་ཀྱི་ལོངས་སྤྱོད་ལ་གནོད་པ་དང་རང་འདོད་
པ་ཆེའོ། ། གསོག་འཇོག་གི་སྤང་བ་ནི། བཅས་ལྡན་དགེ་སློང་
གིས་སྨན་བཞི་བོ་གང་ཡང་རུང་བ་བཟའ་བའི་ཆེད་ཀྱི་བྱིན་ལེན་ཡོད་
བཞིན་དུ་སྦྱིན་དུས་སམ་རང་དུས་ལས་འདས་པའི་ལྟུང་བའོ། །
དགག་བྱ་ནི་ཟས་ལ་བརྟེན་པའི་འདོད་པ་ཆེ་བ་དང་ཟས་ལ་སྲེད་པ་ཆེ་
བར་མངོན་པའི་སྒོ་ནས་གཞན་མ་དད་པ་སྐྱེ་བའོ། ། ལྷུང་བཟེད་
གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་དང་། །དགོན་
པ་བ་དང་རས་ཆེན་དང་། །བསྔོས་པ་དང་ནི་གསོག་འཇོག་གོ །
བཅུ་ཚན་གསུམ་པ་སྟེ་སྤང་བའི་ལྷུང་བྱེད་རྣམས་སོ། ། ལྟུང་བྱེད་
འབའ་ཞིག་པ་ལ་བཅུ་ཚན་དགུ་ལས། བཅུ་ཚན་དང་པོའི་དང་པོ་
ཤེས་བཞིན་དུ་རྫུན་སྨྲ་བའི་ལྟུང་བྱེད་ནི། བཅས་ལྡན་དགེ་སློང་གིས་
རྫུན་བཞི་ལས་གཞན་པ་ཤེས་བཞིན་གྱི་རྫུན་ངག་ཏུ་སྨྲས་ཏེ་དོན་གོ་བ་
ལས་གྱུར་པའི་ལྟུང་བའོ། ། དགག་བྱ་ནི་གཞན་བསླུས་པའི་སྒོ་
ནས་གཞན་ལ་གནོད་པའོ། ། རྫུན་བཞི་ནི། ཆོས་མ་ཡིན་པ་ལ་
ཆོས་སུ་དང་ཆོས་ལ་ཆོས་མ་ཡིན་པར་སྨྲ་བ་སོགས་སྦོམ་པའི་རྫུན་དང་།
གསོ་སྦྱོང་གི་ཚེ་ལན་གསུམ་གྱི་བར་དྲིས་ཀྱང་མ་དག་པ་ཤེས་བཞིན་དུ་
ཅང་མི་སྨྲ་བ་ལྟ་བུ་ཉེས་བྱས་ཀྱི་རྫུན་དང་། མི་ཆོས་བླ་མའི་རྫུན་སྨྲ་
བ་ཕམ་པའི་རྫུན་དང་། གཞི་མེད་པ་དང་བག་ཙམ་གྱིས་སྐུར་་་་
འདེབས་སོགས་ལྷག་མའི་རྫུན་བཞིའོ། ། སྐྱོན་ནས་སྨྲ་བའི་ལྟུང་
བྱེད་ནི། བཅས་ལྡན་དགེ་སློང་གིས་དགེ་སློང་གཞན་ལ་ཡུལ་དུས་དེ་
ན་སྐྱོན་དུ་གྲགས་པ་གང་ཡང་རུང་བ་སྨྲས་ཏེ་དོན་གོ་བ་ལས་བྱུང་བའི་
ལྟུང་བའོ། ། དགག་བྱ་ནི་གཞན་གྱི་སེམས་བདེ་བ་ལ་གནོད་་་་་་
500

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའོ། ། ཕྲ་མ་བྱེད་པའི་ལྟུང་བྱེད་ནི། བཅས་ལྡན་དགེ་སློང་གིས་
དགེ་སློང་གཞན་གཉིས་ཡན་ཆད་དབྱེ་བའི་བསམ་པས་ཕྲ་མའི་ཚིག་
སྨྲས་ཏེ་དོན་གོ་བ་ལས་བྱུང་བའི་ལྟུང་བའོ། ། དགག་བྱ་ནི་ཐུགས་
མཐུན་པ་ལ་གནོད་པའོ། ། དེ་ལྟར་སྨྲས་པ་བདེན་ཡང་ཕྲ་མའོ། །
སྐྱོ་སྔོགས་བྱེད་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་
སློང་གཉིས་ཡན་ཆད་ཀྱི་རྩོད་པ་དགེ་འདུན་གྱིས་ལེགས་པར་ཞི་བར་
བྱས་པ་ལ་ངག་གིས་སྐྱོ་སྔོགས་བྱས་ཏེ་དོན་གོ་བ་ལས་བྱུང་བའི་ལྟུང་
བའོ། ། དགག་བྱ་ནི་རང་རིགས་ཀྱི་མཛའ་བའི་ལོངས་སྤྱོད་ལ་
གནོད་པའོ། ། ཊཱིཀ་ལས། སྐྱོ་སྔོགས་བྱེད་པ་ནི་འཁྲུག་ལོང་བྱེད་
པ་སྟེ། ཞེས་སོ། ། སྟོན་པའི་ལྟུང་བྱེད་ནི། བཅས་ལྡན་དགེ་
སློང་གིས་ཁྲིམས་གྲོགས་སྐྱེས་པ་མེད་པར་ཁྱིམ་པ་མོ་ལ་ཆོས་ཚིག་་་་་
ལྔའམ་དྲུག་ལས་ལྷག་པར་བསྟན་ཏེ་དོན་གོ་བ་ལས་བྱུང་བའི་ལྟུང་
བའོ། ། དགག་བྱ་ནི་ཆགས་པའི་རྒྱུར་འགྱུར་བའོ། ། འདོན་
པའི་ལྟུང་བྱེད་ནི། བཅས་ལྡན་དགེ་སློང་གིས་བསྙེན་པར་མ་རྫོགས་
པའམ་བསླབ་པ་བྱིན་པ་དང་དུས་མཉམ་དུའམ་མཇུག་ཐོགས་སུ་ཆོས་
ཚིག་བཞིར་ལོངས་པ་འདོན་པ་ལས་བྱུང་བའི་ལྟུང་བའོ། ། དགག་
བྱ་ནི་ལུང་འབོག་པ་བོ་དང་ཆོས་ལ་མ་གུས་པའོ། ། གནས་ངན་
ལེན་བརྗོད་པའི་ལྟུང་བྱེད་ནི། བཅས་ལྡན་དགེ་སློང་གིས་ཡུལ་་་
བསྙེན་པར་མ་རྫོགས་པ་ལ་དགེ་སློང་གཞན་གྱི་ཕམ་ལྷག་གི་ལྟུང་བ་
སོགས་བརྗོད་ཅིང་དོན་གོ་བ་ལས་བྱུང་བའི་ལྟུང་བའོ། ། དགག་
བྱ་ནི་ངན་པ་མགོ་གཅིག་ཏུ་བསྒྲེ་བའི་སྒོ་ནས་རང་རིགས་ལ་མ་དད་
པར་འགྱུར་བའོ། ། མི་ཆོས་བླ་མ་བདེན་པ་སྨྲ་བའི་ལྟུང་བྱེད་ནི།
བཅས་ལྡན་དགེ་སློང་རང་གིས་མི་ཆོས་བླ་མ་ཐོབ་པ་དེ་བསྙེན་པར་མ་
501

དམ་པའི་ཆོས་འདུལ་བ་སྤྱི་ཡི་རྣམ་བཞག
རྫོགས་པ་ལ་བདེན་པར་སྨྲས་ཏེ་དོན་གོ་བ་ལས་བྱུང་བའི་ལྟུང་བའོ། །
དགག་བྱ་ནི་རང་ལ་སྐུར་བ་འདེབས་པ་དང་གཞན་རང་ལ་འགྲན་
ནས་རྫུན་སྨྲ་བའི་རྒྱུར་འགྱུར་བའོ། ། བཤེས་ངོར་བྱས་སོ་ཞེས་
སྐུར་བ་འདེབས་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་
འདུན་ལ་དབང་བའི་རྙེད་པ་ཟས་ལས་གཞན་པ་དེ་གང་ཟག་ལ་ལོག་
པར་བསྔོས་སོ་ཞེས་སྐུར་བ་བཏབ་པའི་དོན་གོ་བ་ལས་བྱུང་བའི་ལྟུང་
བའོ།། དགག་བྱ་ནི་རང་རིགས་ཀྱི་སེམས་བདེ་བ་ལ་གནོད་་་་་་
པའོ། ། ཁྱད་དུ་གསོད་པའི་ལྟུང་བྱེད་ནི། —བཅས་ལྡན་དགེ་སློང་
གིས་འདུལ་བའི་ཚིག་ལ་ཁྱད་དུ་གསོད་པའི་ཚིག་དགེ་སློང་གཞན་ལ་
སྨྲ་ཞིང་དོན་གོ་བ་ལས་བྱུང་བའི་ལྟུང་བའོ། ། དགག་བྱ་ནི་ཁྱད་དུ་
བསད་པས་ཁ་ན་མ་ཐོ་བ་ཆེན་པོར་འགྱུར་བའོ། ། རྫུན་སྐྱོན་དགེ་
སློང་ཕྲ་མ་དང་། །སྐྱོ་སྔོགས་བྱེད་དང་སྟོན་པ་དང༌། །འདོན་དང་
གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། །
བཅུ་ཚན་དང་པོའོ། ། ས་བོན་སྐྱེ་འཇིག་གི་ལྟུང་བྱེད་ནི། བཅས་
ལྡན་དགེ་སློང་གིས་ས་བོན་ནམ་ཕྱི་རོལ་གྱི་སྐྱེ་བ་རུང་བའི་ཆོས་དང་མ་
འབྲེལ་བ་ཉམས་འདུན་གྱིས་རང་ངམ་བསྐོས་པས་ཉམས་པར་བྱས་པ་
ལས་བྱུང་བའི་ལྟུང་བའོ། ། དགག་བྱ་ནི་སྲོག་ཆགས་ལ་གནོད་
པའོ། ། ལུང་རྣམ་འབྱེད་ལས། ས་བོན་ལྔ་སྟེ། རྩ་བའི་ས་བོན་
དང་། སྡོང་བུའི་ས་བོན་དང་། ཐོ་གུའི་ས་བོན་དང་། བཀས་
པའི་ས་བོན་དང་། ས་བོན་གྱི་ས་བོན་ཉིད་ནི་ལྔ་བའོ། ། ཞེས་
སོ། ། དང་པོ་ནི་ཤུ་དག་དང་ཡུང་ང་སོགས། གཉིས་པ་སྡོང་བུ་
བཙུགས་པ་ལས་དེ་སྐྱེ་བའོ། ། ཐོ་གུའི་དེ་ནི་གོ་སྙོད་ལྟ་བུ་སྟེ། ཐོ་
གུ་ནི་རྩེ་མོའི་མིང་ངོ་། ། འབྲས་བུ་འབྲུའི་སྣོད་བཀས་པ་ལས་ས་
502
V1

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བོན་འབྱུང་བ་ནི་བཀས་པའི་ས་བོན་ནོ་ཞེས་ཕྲན་ཚེགས་འགྲེལ་བ་
ལས་གསུངས་སོ། ། འཕྱ་བའི་ལྟུང་བྱེད་ནི། དགེ་འདུན་ཞལ་ཏ་
ཚུལ་བཞིན་དུ་བྱེད་པའི་དགེ་སློང་བཅས་ལྡན་དེ་དགེ་སློང་དམན་པའི་
གྲངས་སུ་བགྲངས་པས་བདག་དང་འབྲེལ་བའི་དོན་གྱིས་ཐོས་པར་
འཕྱ་བའམ་གཞོགས་འཕྱས་བྱས་ཏེ་དོན་གོ་བ་ལས་བྱུང་བའི་ལྟུང་
བའོ། ། དགག་བྱ་ནི་རང་རིགས་ཀྱི་སེམས་བདེ་བ་ལ་གནོད་་་་་
པའོ། ། བསྒོ་བ་རྣ་ལ་གཟོན་པའི་ལྟུང་བྱེད་ནི། བཅས་ལྡན་དགེ་
སློང་གིས་རང་ལ་དགེ་སློང་གིས་ཆོས་དང་ལྡན་པར་བསྒོ་བ་ལ་ལན་
ལོག་པར་སྨྲ་བ་དང་དགེ་སློང་གིས་དྲིས་པ་ལན་ལོག་པར་སྨྲ་བ་ལས་
བྱུང་བའི་ལྟུང་བའོ། ། དགག་བྱ་ནི་རང་རིགས་ཀྱི་སེམས་བདེ་བ་
ལ་གནོད་པའོ། ། གནས་མལ་མ་བསྡུས་པར་འགྲོ་བའི་ལྟུང་བྱེད་
ནི། བཅས་ལྡན་དགེ་སློང་གིས་དགེ་འདུན་གྱི་གནས་མལ་མ་བསྡུས་
པར་ཕན་ཕུན་དུ་འགྱུར་པའི་ཉེན་ཅན་གྱི་ཕྱོགས་སུ་བཞག་སྟེ་ཕན་
ཕུན་དུ་གྱུར་བའམ་འདོམ་བཞི་བཅུ་རྩ་དགུ་འདས་པ་ལས་གྱུར་པའི་
ལྟུང་བའོ། ། དགག་བྱ་ནི་དགེ་འདུན་གྱི་གནས་མལ་ཆུད་ཟོས་
པའོ། ། གདིང་བ་མ་བསྡུས་པའི་ལྟུང་བྱེད་ནི། བཅས་ལྡན་དགེ་
སློང་གིས་དགེ་འདུན་དབང་བའི་གནས་སུ་རྩྭའམ་ལོ་མའི་གདིང་བ་མ་
བསྡུས་པར་ཕན་ཕུན་དུ་འགྱུར་པའི་ཉེན་ཅན་གྱི་ཕྱོགས་སུ་བཞག་སྟེ་
ཕན་ཕུན་དུ་གྱུར་བའམ་འདོམ་བཞི་བཅུ་རྩ་དགུ་འདས་པ་ལས་གྱུར་
པའི་ལྟུང་བའོ། ། དགག་བྱ་ནི་དགེ་འདུན་གྱི་གནས་དང་ལོངས་
སྤྱོད་ལ་གནོད་པ་དང་སྲོག་ཆགས་ཕྲ་མོ་ལ་གནོད་པའོ། ། སྐྲོད་
པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་འདུན་དབང་
བའི་གནས་ནས་ཕན་པའི་རྐྱེན་དང་མི་ལྡན་པར་དགེ་སློང་གཞན་རང་
503

དམ་པའི་ཆོས་འདུལ་བ་སྤྱི་ཡི་རྣམ་བཞག
ངམ་བསྐོས་པས་བསྐྲད་དེ་ཉེ་འཁོར་འདས་པ་ལས་བྱུང་བའི་ལྟུང་
བའོ། ། དགག་བྱ་ནི་རང་རིགས་ལ་གནོད་པའོ། ། ཕྱིས་གནོན་
བྱེད་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་འདུན་་་་
དབང་བའི་གནས་སུ་སྔར་བཞུགས་པའི་དགེ་སློང་ལ་མཐོ་འཚམ་པའི་
ཕྱིར་ཕྱིས་གནོན་བྱས་པ་ལས་བྱུང་བའི་ལྟུང་བའོ། ། དགག་བྱ་ནི་
རང་རིགས་ཀྱི་ལུས་སེམས་ལ་གནོད་པའོ། ། རྩ་བ་འབྱུང་ལ་་་་་
འདུག་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་འདུན་
དབང་བའི་གནས་ཀྱི་སྟེང་གི་ཐོག་ཏུ་མནན་པར་འོས་པ་རྩ་བ་ཕུར་བུ་
ལྟ་བུའི་སྟེང་དུ་འདུག་པའམ་ཉལ་བ་ལས་བྱུང་བའི་ལྟུང་བའོ།
དགག་བྱ་ནི་དགེ་འདུན་གྱི་གཙུག་ལག་ཁང་ལ་གནོད་པའོ། །
འདེབས་པའི་ལྟུང་བྱེད་ནི། བཅས་ལྡན་དགེ་སློང་གིས་གཞན་དོན་
དུའམ་རང་གཞན་ཐུན་མོང་གི་དོན་དུ་ཆུ་དང་ས་དང་ཤིང་ལ་སོགས་
པ་སྲོག་ཆགས་དང་བཅས་པ་ལ་སྲོག་ལ་མ་ལྟོས་པའི་བསམ་པས་ཆུ་
སོགས་ལོངས་སྤྱོད་པས་ཞར་ལ་དུད་འགྲོ་ཤི་བ་ལས་བྱུང་བའི་ལྟུང་
བའོ། ། དགག་བྱ་ནི་དུད་འགྲོའི་སྲོག་ལ་གནོད་པའོ། ། རིམ་
པ་ལྷག་པ་རྩིག་པའི་ལྟུང་བྱེད་ནི། བཅས་ལྡན་དགེ་སློང་གིས་གཙུག་
ལག་ཁང་རྩིག་པ་ན་ཉིན་ཞག་གཅིག་ལ་ཕ་གུ་རིམ་པ་གསུམ་ལས་ལྷག་
པར་བརྩིགས་པ་ལས་བྱུང་བའི་ལྟུང་བའོ། ། དགག་བྱ་ནི་གཙུག་
ལག་ཁང་འཇིག་པ་དང་དོན་དང་བྱ་བ་མང་བའོ། ། ས་བོན་འཕྱ་
བ་བསྒོ་བ་དང་། ཁྲི་དང་གདིང་དང་སྐྲོད་པ་དང་། །ཕྱིས་གནོན་
འབྱུང་བ་འདེབས་པ་དང་། ། རིམ་པ་ལྷག་པ་རྩིག་པའོ། །
བཅུ་ཚན་གཉིས་པའོ། ། མ་བསྐོས་པར་དགེ་སློང་མ་ལ་ཆོས་སྟོན་
པའི་ལྟུང་བྱེད་ནི། བཅས་ལྡན་དགེ་སློང་གང་དགེ་སློང་མའི་སྟོན་པ་
504 པ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལ་ཚུལ་བཞིན་དུ་བསྐོས་པ་མ་ཡིན་པས་དགེ་སློང་མ་ལ་ཆོས་བསྟན་པ་
ལས་བྱུང་བའི་ལྟུང་བའོ། ། དགག་བྱ་ནི་ཆགས་པའི་རྐྱེན་བྱས་ཏེ་
རང་རིགས་ཀྱི་བསླབ་པ་ལ་གནོད་པའོ། ། ཉི་མ་ནུབ་ཀྱི་བར་དུ་
ཆོས་སྟོན་པའི་ལྟུང་བྱེད་ནི། བཅས་ལྡན་དགེ་སློང་གིས་ཉི་མ་ནུབ་
པའི་དུས་སུ་དགེ་སློང་མ་ལ་ཆོས་བསྟན་པ་ལས་བྱུང་བའི་ལྟུང་བའོ། །
དགག་བྱ་ནི་སྔ་མ་དང་འདྲའོ། ། ཟས་ཀྱི་ཕྱིར་དུ་ཆོས་བསྟན་ཏོ་
ཞེས་སྐུར་བ་འདེབས་པའི་ལྟུང་བྱེད་ནི། བཅས་ལྡན་དགེ་སློང་གིས་
དགེ་སློང་གཞན་ལ་ཟས་ལ་སོགས་པའི་ཆེད་དུ་ཆོས་སྟོན་པ་མ་ཡིན་པ་
ལ་ཟས་ལ་སོགས་པའི་ཆེད་དུ་དགེ་སློང་མ་ལ་ཆོས་བསྟན་ཏོ་ཞེས་སྐུར་
བ་བཏབ་པ་ལས་བྱུང་བའི་ལྟུང་བའོ། ། དགག་བྱ་ནི་རང་རིགས་
ཀྱི་སེམས་བདེ་བ་ལ་གནོད་པའོ། ། གོས་བྱེད་པའི་ལྟུང་བྱེད་ནི།
བཅས་ལྡན་དགེ་སློང་གིས་རང་གི་ཉེ་དུ་མ་ཡིན་པའི་དགེ་སློང་མའི་
གོས་བྱས་ཏེ་ཟིན་པ་ལས་བྱུང་བའི་ལྟུང་བའོ། ། དགག་བྱ་ནི་་
ཆགས་པའི་རྐྱེན་བྱས་ཏེ་རང་རིགས་ཀྱི་བསླབ་པ་ལ་གནོད་པའོ། །
གོས་སྦྱིན་པའི་ལྟུང་བྱེད་ནི། བཅས་ལྡན་དགེ་སློང་གིས་རང་གི་ཉེ་
དུ་མ་ཡིན་བའི་དགེ་སློང་མ་ལ་རང་གི་གོས་བྱིན་ནས་དེར་ཐོབ་བློ་སྐྱེས་
པ་ལས་གྱུར་པའི་ལྟུང་བའོ། ། དགག་བྱ་ནི་སྔར་ལྟར་རོ། །
དགེ་སློང་མ་དང་ལྷན་ཅིག་ལམ་དུ་བགྲོད་པའི་ལྟུང་བྱེད་ནི། བཅས་
ལྡན་དགེ་སློང་གིས་དགེ་སློང་མ་དང་ལྷན་ཅིག་ཏུ་སའི་ལམ་རྒྱང་་་་
གྲགས་ལས་འདས་པར་ཕྱིན་པ་ལས་གྱུར་པའི་ལྟུང་བའོ། ། དགག་
བྱ་ནི་དགེ་སློང་ཕོ་མོ་ལམ་དུ་འགྲོགས་པ་དེ་མི་མཛེས་ཤིང་མ་དང་བ་སྐྱེ་
བའོ། ། དགེ་སློང་མ་དང་ལྷན་ཅིག་གྲུར་ཞུགས་པའི་ལྟུང་བྱེད་ནི།
བཅས་ལྡན་དགེ་སློང་གིས་དགེ་སློང་མ་དང་ལྷན་ཅིག་ཏུ་གྲུར་ཞུགས་
505

དམ་པའི་ཆོས་འདུལ་བ་སྤྱི་ཡི་རྣམ་བཞག
ཏེ་རྒྱང་གྲགས་འདས་པ་ལས་བྱུང་བའི་ལྟུང་བའོ། ། དགག་བྱ་ནི་
སྔ་མ་དང་འདྲའོ། ། དབེན་པ་ན་བུད་མེད་དང་ལྷན་ཅིག་འདུག་
པའི་ལྟུང་བྱེད་ནི། བཅས་ལྡན་དགེ་སློང་གིས་ཁྲིམས་གྲོགས་མེད་
པར་དབེན་པ་སྐྱིབས་ཡོད་དུ་བུད་མེད་དང་ལྷན་ཅིག་འདུག་པ་ལས་
བྱུང་བའི་ལྟུང་བའོ། ། དགག་བྱ་ནི་ཆགས་པའི་རྐྱེན་དུ་འགྱུར་
བའོ། ། དབེན་པ་ན་དགེ་སློང་མ་དང་ལྷན་ཅིག་འགྲེང་བའི་ལྟུང་
བྱེད་ནི། བཅས་ལྡན་དགེ་སློང་གིས་ཁྲིམས་གྲོགས་མེད་པར་དབེན་
པ་སྐྱིབས་ཡོད་དུ་དགེ་སློང་མ་དང་ལྷན་ཅིག་འགྲེང་བ་ལས་བྱུང་བའི་
ལྟུང་བའོ། ། དགག་བྱ་སྔར་ལྟར་རོ། ། དགེ་སློང་མས་སྦྱོར་
བཅུག་ཟ་བའི་ལྟུང་བྱེད་ནི། དགེ་སློང་གི་ཡང་དག་པ་མ་ཡིན་པའི་
ཆོས་ཀྱི་ཡོན་ཏན་དགེ་སློང་མས་ཁྱིམ་པ་ལ་བརྗོད་པའི་སྒོ་ནས་སྦྱོར་དུ་
བཅུག་པའི་ཟས་བཅས་ལྡན་དགེ་སློང་གིས་ཟོས་པ་ལས་བྱུང་བའི་ལྟུང་
བའོ། ། དགག་བྱ་ནི་རྫུན་དང་འབྲེལ་ནས་གྲོགས་ཀྱི་འཚོ་བ་ལ་
གནོད་པ་སོགས་སོ། ། མ་བསྒོས་ཉི་མ་ནུབ་པ་དང་། །ཟས་དང་
ཆོས་གོས་གཉིས་དག་དང༌། །དོན་མཐུན་གྲུ་དང་དབེན་པ་གཉིས། །
དགེ་སློང་མ་ཡིས་སྦྱར་བཅུག་པའོ།།། བཅུ་ཚན་གསུམ་པའོ། །
ཡང་ཡང་ཟ་བའི་ལྟུང་བྱེད་ནི། བཅས་ལྡན་དགེ་སློང་གིས་ཁྱིམ་པས་
མགྲོན་དུ་བོས་པ་ལན་གཉིས་ཡན་ཆད་བྱུང་བ་ན་ཟས་སྔ་མ་དེ་ཟོས་
ནས་ཟས་ཕྱི་མ་ལ་གོས་སོགས་རྙེད་པ་མེད་པར་ཟས་ཕྱི་མ་དེ་ཡང་ཟོས་
པ་ལས་བྱུང་བའི་ལྟུང་བའོ། ། དགག་བྱ་ནི་སྦྱིན་བདག་སྔ་མ་མ་
དད་པ་སྐྱེ་བའོ། ། མུ་སྟེགས་ཅན་གྱི་འདུག་གནས་སུ་ཟ་བའི་ལྟུང་
བྱེད་ནི། བཅས་ལྡན་དགེ་སློང་གིས་མུ་སྟེགས་ཅན་གྱི་འདུག་གནས་
སུ་ཞག་གཅིག་གནས་ཏེ་ཟས་གཉིས་པ་ཟོས་པ་ལས་བྱུང་བའི་ལྟུང་
506 —

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བའོ། ། དགག་བྱ་ནི་རྩོད་པ་རྒྱས་པར་འགྱུར་བའོ། ། ལྷུང་
བཟེད་དོ་གསུམ་ལས་ལྷག་པ་ལེན་པའི་ལྟུང་བྱེད་ནི། བཅས་ལྡན་
དགེ་སློང་གིས་ཁྱིམ་པས་བསོད་སྙོམས་བསྟབས་པ་ཅི་བདེར་མ་བྱས་
ཤིང་ཚད་ཡོངས་སུ་མ་སྦགས་པ་ལས་ལྷུང་བཟེད་དོའམ་གསུམ་ལས་
ལྷག་པ་བླངས་ཏེ་གནས་གཞན་དུ་ཁྱེར་ནས་ཟོས་པ་ལས་བྱུང་བའི་
ལྟུང་བའོ།། དགག་བྱ་ནི་སྦྱིན་བདག་གི་ལོངས་སྤྱོད་ལ་གནོད་པ་
དང་ཆོག་མི་ཤེས་པའོ། ། སྤང་བ་ཟ་བའི་ལྟུང་བྱེད་ནི། བཅས་
ལྡན་དགེ་སློང་གིས་ཟས་ཟོས་ཟིན་ནས་སྤངས་ཏེ། ཟ་བའི་གནས་ཀྱི་
ཉེ་འཁོར་འདོམ་གང་འདས་ནས་ཡང་བཟའ་བ་དང་བཅའ་བ་ལྷག་
པོར་མ་བྱས་པ་ཟོས་པ་ལས་བྱུང་བའི་ལྟུང་བའོ། ། དགག་བྱ་ནི་
ཟས་ལ་འདོད་པ་ཆེ་བའི་ཚུལ་གྱིས་གཞན་མ་དད་པ་སྐྱེ་བའོ། །
ཊཱིཀ་ལས། ཟས་ཟོས་ཟིན་ནས་ད་མི་བཟའོ་ཞེས་སྤངས་ཏེ་སྟན་ལས་
ལངས་པ་སྟེ། ཞེས་སོ། ། ཟས་ལྷག་པོར་བྱེད་ཚུལ་ནི། ལག་པ་
བཀྲུས་ཏེ་བྱིན་ལེན་བྱས་ནས་ལྷག་པོར་བྱེད་པ་ཞུ་བ་བོས་ལྷག་པོར་
བགྱིས་ཏེ་བདག་ལ་སྩལ་དུ་གསོལ་ཞེས་སྔར་ལན་གཅིག་བརྗོད་པ་
དང་། ལྷག་པོར་བྱེད་པ་པོ་དེས་ཁམ་གཉིས་སམ་གསུམ་ཟོས་ནས་
ལྷག་མ་ཞུ་བ་བོ་ལ་བྱིན་པའི་ཚིག་སྨྲ་བ་སྟེ། ཊཱིཀ་ལས། ལྷག་པ་
ཞེས་བྱ་བ་ནི་ལྷག་མར་བྱས་ཤིང་བོར་བ་སྟེ། ཞེས་དང་། ཁྱོད་ཀྱི་
གྱུར་གྱིས་བཞུད་ཅིག་ཅེས་བྱ་བའི་ཚིག་བྱའོ། ། ཞེས་སོ། །
ཐུག་པ་དང་སྐྱོ་མའི་ཁྱད་པར་རྩ་བར། ཁ་གཟར་གྱེན་དུ་འགྲེང་དུ་
མི་བཏུབ་པ་ཉིད་དག་ནི་ཐུག་པ་ཉིད་དོ། ། སོར་མོ་ལྔ་མི་མངོན་པ་
ནི་སྐྱོ་མའིའོ། ། ཞེས་དང༌། ཟས་བརྩམས་པས་ལྡང་བར་མི་་
བྱའོ། ། ཞེས་དང་། རྩ་བ་དང་སྡོང་བུ་དང་འདབ་མ་དང་མེ་
507 -

དམ་པའི་ཆོས་འདུལ་བ་སྤྱི་ཡི་རྣམ་བཞག
ཏོག་དང་འབྲས་བུ་བཅའ་བ་དག ། ཅེས་སོ། ། ཟས་སྤང་བ་ལ་
ཟས་སྟོབས་པའི་ལྟུང་བྱེད་ནི། བཅས་ལྡན་དགེ་སློང་གིས་ཟས་་་
སྤངས་པའི་དགེ་སློང་ལ་བཟའ་བ་དང་བཅའ་བ་དག་ངག་གི་རིག་
བྱེད་ཀྱི་སྟོབས་ཏེ་དོན་གོ་བ་ལས་བྱུང་བའི་ལྟུང་བའོ། ། དགག་བྱ་
ནི་གཞན་ཉེས་པ་ལ་འཇུག་པའི་རྒྱུར་འགྱུར་བའོ། ། འདུས་ཤིང་
ཟ་བའི་ལྟུང་བྱེད་ནི། བཅས་ལྡན་དགེ་སློང་གིས་མཚམས་གཅིག་གི་
ནང་དུ་དགེ་འདུན་རྣམས་ཀྱི་ཟས་ཟ་བའི་གནས་ཚང་མང་ལྟ་བུ་ལས་
ལོགས་ཤིག་ཏུ་དགེ་སློང་བཞིར་ལོངས་པ་ཡན་ཆད་འདུས་ཤིང་ཟ་བ་
ལས་བྱུང་བའི་ལྟུང་བའོ། ། དགག་བྱ་ནི་ཟས་ཐ་དད་ཀྱི་སྒོ་ནས་
དགེ་འདུན་གཉིས་སུ་ཕྱེ་བར་འགྱུར་བའོ། ། དགེ་སློང་དགེ་འདུན་
དུ་གྱུར་པ་མཚམས་ཀྱི་ནང་ན་གནས་པ་དག་གིས་ཟན་ལྷན་ཅིག་མ་
ཡིན་པ་ཉིད་ལའོ། ། ཞེས་སོ། ། དུས་མ་ཡིན་པར་ཟ་བའི་ལྟུང་
བྱེད་ནི། བཅས་ལྡན་དགེ་སློང་གིས་རང་གླིང་གི་ཉི་མའི་ཕྱེད་ཡོལ་
ནས་སྐྱ་རེངས་མ་ཤར་གྱི་བར་དུ་དུས་རུང་གི་ཟས་ཟོས་པ་ལས་བྱུང་
བའི་ལྟུང་བའོ། ། དགག་བྱ་ནི་ལུས་རྒྱགས་པར་འགྱུར་བའོ། །
ལུང་སིལ་བུ་ལས། ཕོངས་པ་ལོ་ཉེས་བྱུང་བ་དགོན་པར་བབ་པས་
རང་གིས་ཀྱང་གཡོས་ནས་སམ། ལྗོན་ཤིང་ལ་འཛེགས་ནས་འབྲས་
བུ་བཏོགས་ནས་སམ་བསྒུལ་ནས་བྱང་གི་སྒྲ་མི་སྙན་པའི་ལུགས་ལ་
བརྟེན་ནས་སྤྱད་པར་བྱའོ། ། དེ་བཞིན་དུ་རྩ་བ་ལ་སོགས་པ་ཡང་
རང་གིས་ས་ལས་བཏོན་ནས་དུས་སམ་དུས་མིན་པར་ཡང་སྤྱད་པར་
བྱ་སྟེ། འདི་ལ་འགྱོད་པར་མི་བྱའོ། ། ཞེས་དང་། རྩ་བར།
ཤིང་ཐོག་རུང་བར་མ་བྱས་པ་དང་བྱིན་ལེན་མ་བྱས་པ་དང་། ལག་
ཉར་བླངས་པ་དག་ཀྱང་དུས་མ་ཡིན་པར་ཡང་བཟའ་བར་བྱ་བ་ཉིད་
508

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དོ། ། དེ་ཡང་ཟན་མེད་པའིའོ། ། ཤིན་ཏུ་བཀྲེས་པ་ཉིད་་་་
ནའོ།། རྩ་བ་དག་ཀྱང་ངོ་། ། རང་གིས་ཀྱང་བཏོགས་པ་ཉིད་
དང་དབྱུང་བ་ཉིད་དང་བསྒྲུབ་པར་བྱ་བ་ཉིད་ཀྱང་ངོ་། ། བྱིན་
ལེན་མ་བསྟབས་པ་དང་རུང་བར་མ་བྱས་པ་དང་། དུས་མ་ཡིན་
པར་ཟ་བ་ལ་སོགས་རུང་བར་བྱ་བ་དག་ལ་རྩོམ་པར་འདོད་ན།
བྱང་གི་སྒྲ་མི་སྙན་དག་ན་གྲགས་པའི་ཡིད་ལ་བྱེད་པ་བྱའོ། ། ཞེས་
སོ། ། བྱང་གི་སྒྲ་མི་སྙན་པའི་ཁ་ཟས་བདག་པོ་མེད་པ་ཡིན་པར་
བསམས་ལ་ཟའོ་གསུངས་སོ། ། གསོག་འཇོག་བྱས་པ་ཟ་བའི་ལྟུང་
བྱེད་ནི། བཅས་ལྡན་དགེ་སློང་གིས་སྨན་བཞི་ལས་གང་ཡང་རུང་བ་
རང་གིས་གསོག་འཇོག་ཏུ་བཞག་པའམ་རང་དང་ཆོ་ག་གཅིག་པས་
གསོག་འཇོག་ཏུ་བཞག་པ་ཁམ་གང་ཡན་ཆད་ཟོས་པ་ལས་བྱུང་བའི་
ལྟུང་བའོ། ། དགག་བྱ་ནི་ཟས་ལ་སྲེད་པ་ཆེ་བའི་སྒོ་ནས་གཞན་
དག་མ་དད་པར་འགྱུར་བའོ། ། ཉིན་གཅིག་ཟས་བཅད་པ་སོགས་
བཟའ་བ་ལྔ་བོར་སྔ་དྲོ་བའི་ཟས་བྱིན་ལེན་བྱས་པ་ཕྱི་དྲོ་བའི་ཟས་བྱིན་
ལེན་བྱས་པ་ཕྱི་དྲོ་བའི་ཐུན་ཚོད་དུ་རུང་བའི་ཟས་སུ་བཞག་སྟེ་གུང་
ཚིགས་ཡོལ་བ་དང་། ཐུན་ཚོད་དུ་རུང་བའི་ཟས་དེ་བཞག་ནས་
ཐུན་ཚོད་ལས་འདས་པ་ལྟ་བུ་ནི་གསོག་འཇོག་བྱས་པ་ཡིན་ནོ་གསུང་།
བྱིན་ལེན་མ་བྱས་པར་ཟ་བའི་ལྟུང་བྱེད་ནི། བཅས་ལྡན་དགེ་སློང་
གིས་བྱིན་ལེན་འཇུག་པའི་ཟས་ལ་རང་ངམ་རང་དང་ཆོ་ག་གཅིག་
པའི་བྱིན་ལེན་དང་མི་ལྡན་པ་ཁམ་གཅིག་ཡན་ཆད་ཟོས་པ་ལས་བྱུང་
བའི་ལྟུང་བའོ། ། དགག་བྱ་ནི་མ་བྱིན་པར་ལེན་པའི་རྒྱུར་འགྱུར་
བ་དང་ཟས་བཀག་པ་ལོངས་སྤྱོད་པའི་རྒྱུར་འགྱུར་བའོ། ། བྱིན་
ལེན་བྱེད་ཚུལ་ནི། བྱིན་ལེན་སྟོབ་པ་བོས་བསམ་པ་ཐག་པ་ནས་
509

དམ་པའི་ཆོས་འདུལ་བ་སྤྱི་ཡི་རྣམ་བཞག
འདྲེན་པར་འདོད་པས་ཟས་དེ་གྱེན་དུ་བཏེགས་པ་ན། དེས་བྱིན་
ལེན་བྱ་བའི་བསམ་པས་ལག་པ་གཉིས་བཀན་པས་རེག་ཅིང་བླངས་
པའོ། ། རྩ་བར། ལག་ཉ་བླངས་པ་དང་། ནང་དུ་བཙོས་པ་
དང་། དགེ་སློང་གིས་བཙོས་པ་དེ་དག་དུས་ཀྱི་ཕྱིར་དགག་པ་་་་
མཛད་པར་འཚོ་བའི་བར་བཅང་བ་དག་ནི་མ་བསྡུས་པ་ཉིད་ཡིན་ནོ་
ཞེས་བྱུང་། མུ་གེ་མ་བྱུང་བའི་དུས་སུ་དེ་གསུམ་ལ་དགག་པ་མཛད་
ཅེས་པས། མུ་གེའི་དུས་སུ་དེ་དག་གནང་བ་ཤུགས་ཀྱིས་བསྟན་
ཏོ། ། ཊཱིཀ་ལས། ལག་ཉར་བླངས་པ་ཞེས་བྱ་བ་ནི་བྱིན་ལེན་མ་
བྱས་པར་དགེ་སློང་རང་གིས་བླངས་པའི་ཟས་ཏེ། ཞེས་སོ། ། དེ་
ཟོས་ན་ཉེས་སོ། ། མཚམས་བཙོས་ཀྱི་ཉེས་བྱས་ནི། བཅས་ལྡན་-
དགེ་སློང་གིས་རང་ངམ་རང་དང་འདྲ་བ་དབང་བའི་གནས་རང་
བཞིན་གྱི་མཚམས་སམ་དེའི་ཉེ་འཁོར་དུ་ཟས་རྗེན་པ་རང་ངམ་རང་
དང་འདྲ་བས་ལོངས་སྤྱོད་ཆེད་དུ་མེ་དང་འབྲེལ་བས་རེག་པ་ལས་
བྱུང་བའི་ཉེས་བྱས་སོ། ། དགེ་སློང་གིས་རྗེན་པ་བཙོས་པའི་ཉེས་
བྱས་ནི། བཅས་ལྡན་དགེ་སློང་གིས་ཟས་རྗེན་པ་རང་ངམ་རང་དང་
འདྲ་བས་བཟའ་བའི་དོན་དུ་མེ་རེག་པ་ལས་བྱུང་བའི་ཉེས་བྱས་སོ། །
དེས་ན་སྐབས་འདིའི་ཉེས་བྱས་ལ་ལག་ཉ་དང་། མཚམས་བཙོས་
དང་། ཞག་ཡོན་དང༌། རྗེན་བཙོས་ཀྱི་ཉེས་བྱས་བཞི་དང་། དེ་
བཞི་ཟོས་པའི་ཉེས་བྱས་བཞི་སྟེ་བརྒྱད་གསུངས་སོ། ། ལུང་ཞུ་བ་
ལས། སྐད་ཅིག་སྤྱད་པས་ལྟུང་བ་བཞིར་འགྱུར་བ་མཆིས་སམ།
ཨུ་པ་ལི་ཡོད་དེ། མ་བྱིན་པ་མི་རུང་བ་བཞག་པར་གྱུར་པ་དུས་མ་
ཡིན་པར་ཟོས་ནའོ། ། ཞེས་སོ། ། ཟས་བསོད་པ་སློང་བའི་
ལྟུང་བྱེད་ནི། བཅས་ལྡན་དགེ་སློང་གིས་ཁྱིམ་པ་ཉེ་དུ་མ་ཡིན་པ་ལ་
510 M

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡུལ་དུས་དེ་ན་ཟས་བསོད་པར་གྲགས་པ་ངག་གི་རིག་བྱེད་ཀྱིས་་་་
བླངས་ཏེ་ཟོས་པ་ལས་བྱུང་བའི་ལྟུང་བའོ། ། དགག་བྱ་ནི་རང་
འདོད་པ་ཆེ་བ་དང་སྦྱིན་བདག་གི་ལོངས་སྤྱོད་ལ་གནོད་བའོ། །
རྩ་བར འོ་མ་དང་ཞོ་དང་མར་དང་ཉ་ཤ་དང་ཤ་དང་ཤ་སྐམ་ལྟ་བུ་
ནི་ཟས་བསོད་པའོ། ། ཞེས་སོ། ། ཡང་ཡང་ཟ་དང་འདུག་
གནས་གཅིག ། ཕྱེ་དང་བཅའ་དང་སྟོབ་པ་དང༌། །འདུས་དང་
དུས་མིན་གསོག་འཇོག་དང་། །ཁ་ནས་མིད་དང་བསོད་པ་ཉིད། །
བཅུ་ཚན་བཞི་པའོ། ། སྲོག་ཆགས་དང་བཅས་པའི་ཆུ་ལ་སྤྱོད་
པའི་ལྟུང་བྱེད་ནི། བཅས་ལྡན་དགེ་སློང་གིས་རང་ཁོ་ནའི་དོན་དུ་
ཆུ་ཤིང་སོགས་སྲོག་ཆགས་དང་བཅས་པ་ལ་མ་ལྟོས་པར་བྱ་བ་གཞན་
གྱི་ཞར་ལ་སྤྱད་པས་སྲོག་ཆགས་ཤི་བ་ལས་བྱུང་བའི་ལྟུང་བའོ། །
དགག་བྱ་ནི་གཞན་གྱི་སྲོག་ལ་གནོད་པའོ། ། རྩ་བར། སྣང་བ་
དག་གིས་སོ། ། ཞེས་དང་། ཆུ་ཚགས་ཉེ་བར་བཞག་པར་་་་་་
བྱའོ། ། ཆུ་ཚགས་གྲུ་གསུམ་མམ་རིལ་བ་ཞབས་ཚགས་ཅན་ནམ།
བསལ་ཚགས་དག་ཀྱང་ངོ་ཞེས་དང༌། མིག་གིས་དག་པ་ཉིད་ཀྱི་ཆུ་
ནི་དག་པ་ཉིད་ཡིན་ནོ། ། ཐ་མལ་བས་སོ། ། ཞེས་སྲོག་ཆགས་
ཡོད་པ་ཐ་མལ་བའི་མིག་ལ་སྣང་བའི་ཆུ་དང་བུད་ཤིང་སོགས་ལོངས་
སྤྱོད་པར་མི་བྱ་ཞིང་། ཆུ་ཚགས་ལ་བཙགས་ནས་སྤྱད་དགོས་ལ།
དེ་ཡང་ཆུ་མིག་སོགས་སུ་ཐ་མལ་བའི་མིག་གིས་བརྟག་སྟེ་སྲོག་ཆགས་
མེད་པ་ཉིད་ཡིན་ན་དག་པ་ཡིན་པས། ངེས་པར་ཆུ་ཚགས་བཅིང་
མི་དགོས་པར་དོན་གྱིས་གསུངས་སོ། ། གནས་བརྟན་མ་འགག་
པས་ལྷའི་མིག་གིས་ཆུ་བརྟག་པ་ན་སྲིད་པ་བར་མ་དོའི་སྲོག་ཆགས་
དག་གིས་ཁྱབ་པར་མཐོང་བ་ལ་བརྟེན་ནས། ལྷའི་མིག་གིས་ཆུ་
511

དམ་པའི་ཆོས་འདུལ་བ་སྤྱི་ཡི་རྣམ་བཞག
བརྟག་པར་མི་བྱའོ། ། ཞེས་ལུང་ལས་གསུངས་སོ། ། ཡང་།
གལ་ཏེ་མར་མེའི་ནང་དུ་སྲོག་ཆགས་ལྷུང་ན། མར་མེ་དེ་སྣང་བར་
བྱེད་པས་དེ་གཡོག་པར་བྱའོ། ། ཞེས་དང་། ཤིག་རྣམས་ནི།
རས་མར་གཞུག་པར་བྱའོ། ། དེ་ནི་གསེབ་དག་ཏུའོ། །
ཤིག་རྣམས་ནི་གསིང་མར་རོ། ། ཞེས་ལུས་ལ་ཟ་བའི་ཤིག་ནི་གང་
བབ་བབ་ཏུ་མི་དོར་བར་རས་འབུ་སོགས་སུ་བཅུག་སྟེ་རྩིག་པ་སོགས་
ཀྱི་གསེབ་ཏུ་གཞུག་པར་བྱ་ཞིང་། རྩ་ཤིག་སྟེ་ལྗི་བ་རྣམས་ནེ་གསིང་
སོགས་སུ་དོར་བར་གསུངས་སོ། ། ཉལ་བོ་ཤོམ་པའི་ཁྱིམ་ན་་་་་
འདུག་པའི་ལྟུང་བྱེད་ནི། བཅས་ལྡན་དགེ་སློང་གིས་གནས་དེར་
བསྡད་དེ་ཚོགས་པ་ལས་བྱུང་བའི་ལྟུང་བའོ། ། དགག་བྱ་ནི་་་་
ཆགས་པའི་རྒྱུར་འགྱུར་བའོ། ། ཉལ་བོ་ཤོམ་པའི་ཁྱིམ་དུ་འགྲེང་
བའི་ལྟུང་བྱེད་ནི། ཕལ་ཆེར་སྔ་མ་དང་འདྲ་ཞིང་། ཁྱད་པར་
གནས་དེར་འགྲེང་བའོ། ། གཅེར་བུ་བ་ལ་ཟས་སྦྱིན་པའི་ལྟུང་
བྱེད་ནི། བཅས་ལྡན་དགེ་སློང་གིས་མུ་སྟེགས་ཅན་གྱི་རབ་བྱུང་ལ་
དགོས་པ་ཁྱད་པར་ཅན་མེད་པར་ཟས་བྱིན་ཞིང་དེས་བླངས་པ་ལས་
བྱུང་བའི་ལྟུང་བའོ། ། དགག་བྱ་ནི་དགེ་སློང་རྣམས་ཀྱིས་མུ་་་་་
སྟེགས་པ་ཆེས་མཆོད་པའི་གནས་སུ་བྱེད་དོ་ཞེས་གཞན་དག་མ་དད་
པ་སྐྱེ་བའོ། ། དམག་ལ་ལྟ་བའི་ལྟུང་བྱེད་ནི། བཅས་ལྡན་དགེ་
སློང་གིས་རྒྱལ་བོ་སོགས་ཀྱིས་བོས་པ་མེད་པར་དམག་འཐབ་པའམ་
འཐབ་པའི་སྟ་གོན་དུ་གནས་པ་ལ་རང་གནས་ཀྱི་ཉེ་འཁོར་ལས་་་་
འདས་ཏེ་བལྟས་པ་ལས་བྱུང་བའི་ལྟུང་བའོ། ། དགག་བྱ་ནི་རང་
གཞན་གྱི་ལུས་སྲོག་ལ་གནོད་པའོ། ། དམག་ནང་ན་གནས་པའི་
ལྟུང་བྱེད་ནི། བཅས་ལྡན་དགེ་སློང་གིས་དམག་གི་ནང་དུ་གནས་ཏེ་
512

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དགོས་པ་མེད་པར་མཚན་མོ་གཅིག་ཡན་ཆད་འདས་པ་ལས་བྱུང་བའི་
ལྟུང་བའོ། ། དགག་བྱ་ནི་སྔ་མ་དང་འདྲའོ། ། གཡུལ་བཤམས་
པ་དཀྲུགས་པ་ལ་སོགས་པའི་ལྟུང་བྱེད་ནི། བཅས་ལྡན་དགེ་སློང་
གིས་དམག་ལ་རེག་པ་དང་གཡུལ་བཤམས་པ་དཀྲུགས་པ་དང་རྒྱལ་བོ་
སོགས་ཀྱིས་བོས་ཏེ་དམག་ལ་ལྟ་བ་ཅི་རིགས་ཀྱི་སྒོ་ནས་དམག་དཔུང་
གི་ཡན་ལག་ཉམས་སུ་མྱོང་བ་ལས་བྱུང་བའི་ལྟུང་བའོ། ། རྡེག་
པའི་ལྟུང་བྱེད་ནི། བཅས་ལྡན་དགེ་སློང་གིས་རྡེག་པར་འདོད་པའི་
སེམས་ཀྱིས་དགེ་སློང་གཞན་ལ་བརྡེགས་ཏེ་ཕོག་པ་ལས་བྱུང་བའི་ལྟུང་
བའོ། ། བརྡེག་པར་གཟས་པའི་ལྟུང་བྱེད་ནི། བཅས་ལྡན་དགེ་
སློང་གིས་རྙོག་པ་ཅན་གྱི་སེམས་ཀྱིས་དགེ་སློང་གཞན་ལ་བརྡེག་པར་
གཟས་པ་ལས་བྱུང་བའི་ལྟུང་བའོ། ། རྡེག་གཟས་གཉིས་ཀྱི་དགག་
བྱ་ནི་རིམ་པ་བཞིན་རང་རིགས་ཀྱི་ལུས་སྲོག་ལ་གནོད་པ་དང་སེམས་
བདེ་བ་ལ་གནོད་པའོ། ། གནས་ངན་ལེན་འཆབ་པའི་ལྟུང་བྱེད་
ནི། བཅས་ལྡན་དགེ་སློང་གིས་མཐོལ་ཡུལ་མཚན་ཉིད་དང་ལྡན་པ་
ཡོད་པའི་གནས་སུ་དགེ་སློང་གཞན་གྱི་ཕམ་པའམ་ལྷག་མ་བཅབ་ཏེ་
མཚན་མོ་འདས་པ་ལས་བྱུང་བའི་ལྟུང་བའོ། ། སྲོག་ཆགས་བཅས་
དང་ཉལ་སར་འདུག །འགྲེང་དང་གཅེར་བུ་དམག་དང་ནི། །ཞག་
གཉིས་བཤམས་དཀྲུག་འགྲོ་བ་དང༌། །རྡེག་དང་གཟས་དང་གནས་
ངན་ལེན། །བཅུ་ཚན་ལྔ་བའོ། ། ཟན་གཅོད་དུ་འཇུག་པའི་ལྟུང་
བྱེད་ནི། བཅས་ལྡན་དགེ་སློང་གིས་དགེ་སློང་གཞན་ལ་ཁྱིམ་པས་
ཟས་འདྲེན་པ་དེ་ངག་གི་རིག་བྱེད་ཀྱིས་བཀག་སྟེ་ཁྱིམ་པ་དེས་དོན་གོ་
བ་ལས་བྱུང་བའི་ལྟུང་བའོ། ། དགག་བྱ་ནི་རང་རིགས་ཀྱི་འཚོ་བ་
ལ་གནོད་པའོ། ། མེ་ལ་རེག་པའི་ལྟུང་བྱེད་ནི། བཅས་ལྡན་དགེ་
- 513

དམ་པའི་ཆོས་འདུལ་བ་སྤྱི་ཡི་རྣམ་བཞག
སློང་གིས་བུད་ཤིང་གི་ཡུལ་ཅན་མེ་ཡོངས་སུ་རྫོགས་པ་ལ་དུས་དྲན་མ་
བྱས་པར་རེག་གམ་རེག་ཏུ་བཅུག་པ་ལས་བྱུང་བའི་ལྟུང་བའོ། །
དགག་བྱ་ནི་ཟས་ཀྱི་གཡོས་སྐོལ་སོགས་བྱས་ན་རྣམ་པར་གཡེང་ཞིང་
དོན་དང་བྱ་བ་མང་བ་སྟེ། རྗེན་བཙོས་བཀག་པ་ལྟ་བུའོ། །
སྤྱིར་འདུལ་བ་ལས་བྱིན་བརླབས་བཅུ་གཅིག་གསུངས་ཏེ། གོས་
དང་ལྷུང་བཟེད་རིན་པོ་ཆེ། །ལྟུང་བ་གསོ་སྤྱོང་དབྱར་དང་ནི། །
དགག་དབྱེ་སྨན་དང་རུང་ཁང་དང༌། །རྙེད་པ་དུས་ཀྱི་བྱིན་བརླབས་
སོ། ། ཞེས་པ་ལྟར་རོ། ། དེ་ལས་དུས་བྱིན་གྱིས་བརླབ་པ་ནི།
རྩ་བར། སྟོན་པ་དང་ཆོས་དང་དགེ་འདུན་དང་ཚངས་པ་མཚུངས་
པར་སྤྱོད་པ་རྣམས་ཀྱི་ཆོས་དང་ལྡན་པའི་བྱ་བའི་དོན་ཉིད་དང་།
ལྷུང་བཟེད་དང་ཚོན་གྱི་ལས་ལ་མེ་ལ་རེག་པ་སོགས་གནང་བའི་་་་་
སྐབས་ཡོད་དོ་ཞེས་ཡིད་ཀྱིས་བརྟག་པ་ནི་དུས་བྱིན་གྱིས་བརླབ་པ་
ཡིན་ནོ་གསུང་། ཉི་ཟེར་ལས། བརྒྱུད་པ་རྒྱུར་འགྲོ་འགེགས་པའི་
དུས་དྲན་ནི་དགེ་སློང་གིས་མེ་ལ་རེག་པ་ན། སྤྱིར་དགེ་སློང་གིས་མེ་
ལ་རེག་པ་བཀག་ཀྱང་ཆོས་ལྡན་གྱི་བྱ་བ་འདི་ལ་མེ་རེག་གནང་ངོ་སྙམ་
དུ་སེམས་ཀྱི་བརྟག་པ་བྱ་བ་ལྟ་བུའོ། ། ཞེས་སོ། ། འདུན་པ་
ཕྱིར་སྒྱུར་བའི་ལྟུང་བྱེད་ནི། བཅས་ལྡན་དགེ་སློང་གིས་དགེ་འདུན་
མཚན་ཉིད་དང་ལྡན་པས་ལས་བྱ་བའི་སྐབས་སུ་རང་གིས་འདུན་པ་
ཕུལ་ནས་ལས་དེ་བྱས་ཟིན་པའི་དུས་ན་རང་གིས་ཕུལ་བའི་འདུན་པ་
ཕྱིར་བསྒྱུར་བའི་ཚིག་སྨྲས་ཏེ་དོན་གོ་བ་ལས་བྱུང་བའི་ལྟུང་བའོ། །
དགག་བྱ་ནི་རང་རིགས་ཀྱི་དགེ་འདུན་ལ་གནོད་པའོ། ། བསྙེན་
པར་མ་རྫོགས་པ་དང་ལྷན་ཅིག་ཉལ་བའི་ལྟུང་བྱེད་ནི། བཅས་ལྡན་
དགེ་སློང་གིས་གནས་གཅིག་ཏུ་བསྙེན་པར་མ་རྫོགས་པ་དང་ལྷན་ཅིག་
514

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཉལ་བའི་སྤྱོད་ལམ་གྱིས་མཚན་མོ་གསུམ་འདས་པ་ལས་བྱུང་བའི་ལྟུང་
བའོ། ། དགག་བྱ་ནི་ཆགས་པའི་རྒྱུ་དང་རྒོད་བག་གི་རྒྱུར་འགྱུར་
བའོ། ། རྩ་བར། ཟླ་བ་དང་ཉི་མ་མ་གཏོགས་པའི་སྣང་བ་དང་
བཅས་པའི་གནས་ཀྱི་ཕྱོགས་སུ་ཉལ་བར་མི་བྱའོ། ། ནད་པ་དང་
ནད་གཡོག་གི་དབང་ཉིད་མ་གཏོགས་སོ། ། ཞེས་ཉི་ཟླའི་འོད་
ལས་གཞན་མར་མེ་འོད་ལ་སོགས་པའི་སྣང་བ་དང་བཅས་པའི་གནས་
སུ་ཉལ་ཏེ་གཉིད་ལོག་ན་ཉེས་བྱས་སུ་གསུངས་སོ། ། སྡིག་ལྟ་མི་
གཏོང་བའི་ལྟུང་བྱེད་ནི། བཅས་ལྡན་དགེ་སློང་གིས་ཕྱོགས་འགའ་
ཞིག་ལ་སྡིག་ལྟ་སྐྱེས་པ་དེ་བཞམས་བསྒོ་དང་གསོལ་བཞིའི་ལས་ཀྱིས་
ཟློག་ཀྱང་མི་གཏོང་བ་ལས་བྱུང་བའི་ལྟུང་བའོ། ། སྤང་བ་རྗེས་
ཕྱོགས་ཀྱི་ལྟུང་བྱེད་ནི། དགེ་འདུན་གྱི་གནས་ནས་ཕྱུང་བའི་དགེ་
སློང་ལ་བཅས་ལྡན་དགེ་སློང་གིས་ཆོས་དང་ཟང་ཟིང་གི་ལོངས་སྤྱོད་
བྱས་པ་ལས་བྱུང་བའི་ལྟུང་བའོ། ། དགག་བྱ་ནི་རང་རིགས་ལ་
གནོད་པའོ། ། དགེ་ཚུལ་བསྙིལ་བ་སྡུད་པའི་ལྟུང་བྱེད་ནི། དགེ་
འདུན་གྱིས་དགེ་ཚུལ་བསྙིལ་བ་ལ་བཅས་ལྡན་དགེ་སློང་གིས་ཆོས་དང་
ཟང་ཟིང་གི་ལོངས་སྤྱོད་བྱས་པ་ལས་བྱུང་བའི་ལྟུང་བའོ། །
དགག་བྱ་ནི་དགེ་ཚུལ་ལ་གནོད་ཅིང་དགེ་འདུན་ལ་ཡང་གནོད་་་་་
པའོ། ། ཁ་མ་བསྒྱུར་བའི་གོས་གྱོན་པའི་ལྟུང་བྱེད་ནི། བཅས་
ལྡན་དགེ་སློང་གིས་གོས་དཀར་པོ་བགོ་བ་སོགས་ལས་བྱུང་བའི་ལྟུང་
བའོ། ། དགག་བྱ་ཁྱིམ་པ་དང་ཆ་ལུགས་འདྲེས་པའོ། །
བར། སྔོན་པོའམ་དམར་བོའམ་ངུར་སྨྲིག་གིས་ཁ་མ་བསྒྱུར་བ་ཐ་ན་
ལྷུང་བཟེད་ཀྱི་ཁ་གཡོགས་དང་སྣོད་དང་རྐང་བའི་འབོབ་དང་སྐ་
རགས་དག་གི་བགོ་བ་ལ་སོགས་པ་ལ་ཡོངས་སུ་ལོངས་སྤྱད་ནའོ། །
515

དམ་པའི་ཆོས་འདུལ་བ་སྤྱི་ཡི་རྣམ་བཞག
ཞེས་དང་། །མདོག་ཆེན་པོར་ཁ་བསྒྱུར་བའི་གོས་བསྟེན་པར་མི་་་་
བྱའོ། ། ཁྱིམ་པའི་གོས་ཀྱང་མི་བྱའོ། ། ཞེས་མདོ་དང་པོས་
ལྟུང་བྱེད་དང་། གཉིས་པ་དང་གསུམ་པས་ཉེས་བྱས་སུ་གསུང་བ་
མཚལ་དང་དེ་བཞིན་རྒྱ་སྐྱེད་ཡིན་ནོ། ། སུམ་བརྒྱ་བ་ལས།
བཙོད་རྣམས་དང་། །གུར་ཀུམ་དང་ནི་མཐིན་ཤུན་ལི་ཁྲི་དང་། །རྨ་
ཤིང་ལེ་བརྒན་རྩི་རྣམས་མི་རུང་སྟེ། །བརྒྱད་པོ་ཚོན་ཆེན་ཡིན་པས་
བཀག་ཕྱིར་རོ། ། ཞེས་སོ། ། གོས་ངུར་སྨྲིག་ནི་སེར་པོ་ནོགས་
བག་ཆགས་པ་སྟེ། མའི་སོ་ཐར་འགྲེལ་ལས། ངུར་སྨྲིག་ཅེས་བྱ་བ་
ནི་སྟར་ཀ་དང་ཤིང་ཤུན་ལ་སོགས་པ་ལ་བཙོས་པ་སྟེ། ཁ་དོག་་
ནོགས་བག་ཆགས་པའོ། ། ཞེས་སོ། ། ལོངས་པའི་གཞིར་་་་་
གཏོགས་པའི་ལྟུང་བྱེད་ནི། བཅས་ལྡན་དགེ་སློང་གིས་རིན་པོ་ཆེ་
རང་གི་མ་ཡིན་པ་དང་མཚོན་ཆ་དང་རོལ་མོའི་ཆ་བྱད་ལ་རང་ངམ་
བསྐོས་པས་རེག་པ་ལས་བྱུང་བའི་ལྟུང་བའོ། ། རང་ལ་དབང་
བའི་རིན་པོ་ཆེ་ལ་རེག་པ་ནི་སྤང་ལྟུང་ཡིན་པས་ནའོ། ། དགག་བྱ་
ནི་རྒྱགས་པ་འཕེལ་བ་སྟེ། ཊཱིཀ་ལས་ལོངས་པ་ནི་རྒྱགས་པ་ཡིན་ལ།
ཞེས་པས་སོ། ། ཁྲུས་བྱེད་པའི་ལྟུང་བྱེད་ནི། བཅས་ལྡན་དགེ་
སློང་གིས་སྔར་ཁྲུས་བྱས་ནས་ཟླ་བ་ཕྱེད་མ་འདས་པར་ཆུས་ཁྲུས་བྱས་
ཏེ་ལུས་ཕྱེད་ཁྱབ་པར་གྱུར་པ་ལས་བྱུང་བའི་ལྟུང་བའོ།། ཚ་བའི་
དུས་གང་ཞེ་ན། སོས་ཀ་རྣམས་ཀྱི་ཟླ་བ་ལྷག་མ་ཕྱེད་དང་གཉིས་
དང་། དབྱར་རྣམས་ཀྱི་དང་བོ་ལས་སོ། ། ཞེས་སོ། །
དགག་བྱ་ནི་མ་དད་པ་བསྐྱེད་པའོ། ། བདེ་དང་མེ་དང་འདུན་པ་
དང་། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་
བ་དང་། །རིན་པོ་ཆེ་དང་ཚ་བའི་དུས། །བཅུ་ཚན་དྲུག་པའོ། །
516

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དུད་འགྲོ་གསོད་པའི་ལྟུང་བྱེད་ནི། བཅས་ལྡན་དགེ་སློང་གིས་དུད་
འགྲོ་དེ་གསོད་སེམས་ཀྱིས་རང་ངམ་བསྐོས་པས་བསད་པ་ལས་བྱུང་
བའི་ལྟུང་བའོ། ། དགག་བྱ་ནི་དུད་འགྲོའི་སྲོག་ལ་གནོད་པའོ། །
སེམས་ཅན་གྱི་གཟུགས་སེམས་ཅན་མ་ཡིན་པ་ལ་ནི་ཉེས་བྱས་བྱེད་པ་
ཉིད་དོ། ། ཞེས་སོ། ། འགྱོད་པ་བསྐྱེད་བའི་ལྟུང་བྱེད་ནི།
བཅས་ལྡན་དགེ་སློང་གིས་དགེ་སློང་གཞན་ལ་དགེ་སློང་རྣམ་དག་མ་
ཡིན་པའི་དོན་གྱིས་འགྱོད་པ་བསྐྱེད་པ་ལས་བྱུང་བའི་ལྟུང་བའོ། །
དགག་བྱ་ནི་རང་རིགས་ཀྱི་སེམས་བདེ་བ་ལ་གནོད་པའོ། ། ག་ག་
ཚིལ་བྱེད་པའི་ལྟུང་བྱེད་ནི། བཅས་ལྡན་དགེ་སློང་གིས་རང་གི་ལག་
པས་དགེ་སློང་གཞན་གྱི་ལུས་ལ་ག་ག་ཚིལ་བྱས་པ་ལས་བྱུང་བའི་ལྟུང་
བའོ། ། དགག་བྱ་ནི་རང་རིགས་ལ་གནོད་པའོ། ། ཆུ་ལ་རྩེ་
བའི་ལྟུང་བྱེད་ནི། བཅས་ལྡན་དགེ་སློང་གིས་ཆུར་ལྟེ་བ་ནུབ་པའི་
ཚད་དུ་ཆོག་པ་ལ་རྩེ་བའམ་རྩེར་འཇུག་པ་ལས་བྱུང་བའི་ལྟུང་བའོ། །
དགག་བྱ་ནི་རྒོད་བག་ལ་ཆགས་པ་འཕེལ་བའོ།། བུད་མེད་དང་
ལྷན་ཅིག་ཉལ་བའི་ལྟུང་བྱེད་ནི། བཅས་ལྡན་དགེ་སློང་གིས་བུད་
མེད་དང་གནས་གཅིག་ཏུ་ཉལ་བའི་སྤྱོད་ལམ་གྱིས་གཉིད་ལོག་ཅིང་
མཚན་མོ་འདས་པ་ལས་བྱུང་བའི་ལྟུང་བའོ། ། དགག་བྱ་ནི་་་་
ཆགས་པའི་རྒྱུར་འགྱུར་བའོ། ། དངངས་པར་བྱེད་པའི་ལྟུང་བྱེད་
ནི། བཅས་ལྡན་དགེ་སློང་གིས་དགེ་སློང་གཞན་ལ་འཇིགས་པའི་རྒྱུ་
ཡིད་དུ་མི་འོང་བ་ཉེ་བར་སྒྲུབ་པ་རང་ངམ་བསྐོས་པས་ངག་གི་རིག་
བྱེད་ཀྱིས་དངངས་པར་བྱེད་པའི་ཚིག་སྨྲས་ཏེ་དོན་གོ་བ་ལས་བྱུང་
བའི་རེ་ལྟུང་བའོ། ། དགག་བྱ་ནི་སེམས་བདེ་བ་ལ་གནོད་པའོ། །
སྦེད་པའི་ལྟུང་བྱེད་ནི། བཅས་ལྡན་དགེ་སློང་གིས་རབ་ཏུ་བྱུང་བའི་
517

དམ་པའི་ཆོས་འདུལ་བ་སྤྱི་ཡི་རྣམ་བཞག
ཆོས་གོས་ལ་སོགས་པ་དགེ་སྦྱོང་གི་འཚོ་བའི་ཡོ་བྱད་སྦེད་དམ་སྦེད་དུ་
བཅུག་པ་ལས་བྱུང་བའི་ལྟུང་བའོ། ། དགག་བྱ་ནི་གཞན་ལ་་་་
གནོད་པ་དང་རང་མ་བྱིན་ལེན་གྱི་རྒྱུར་འགྱུར་བའོ། ། གདེང་
མེད་པར་སྤྱོད་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་
སློང་གཞན་ལ་བྱིན་པའི་གོས་སོགས་ཡིད་གཅུགས་པ་སོགས་མ་ཡིན་
ཡང་འཛེམ་མེད་དུ་ལོངས་སྤྱད་པ་ལས་བྱུང་བའི་ལྟུང་བའོ། །
དགག་བྱ་ནི་གཞན་གྱི་ལོངས་སྤྱོད་ལ་གནོད་པའོ། ། མའི་ལྷག་
སྐུར་བ་འདེབས་པའི་ལྟུང་བྱེད་ནི། བཅས་ལྡན་དགེ་སློང་གིས་དགེ་
སློང་རྣམ་དག་གཞན་ལ་གཞི་མེད་ཀྱི་དགེ་འདུན་ལྷག་མས་སྐུཪ་བ་
བཏབ་པ་ལས་བྱུང་བའི་ལྟུང་བའོ། ། དགག་བྱ་ནི་སྡོམ་པའི་སྒོ་
ནས་དེ་ལ་གནོད་པའོ། ། བུད་མེད་དང་ལྷན་ཅིག་ལམ་དུ་འགྲོ་
བའི་ལྟུང་བྱེད་ནི། བཅས་ལྡན་དགེ་སློང་གིས་སྐྱེས་པ་མེད་པར་བུད་
མེད་དང་ལྷན་ཅིག་ལམ་དུ་འགྲོ་ཞིང་རྒྱང་གྲགས་འདས་པ་ལས་བྱུང་
བའི་ལྟུང་བའོ། ། དུད་འགྲོ་འགྱོད་པ་སོར་མོ་དང༌། ། རྩེ་དང་
ལྷན་ཅིག་དངངས་བྱེད་དང༌། །སྦེད་དང་གདེང་མེད་གཞི་མེད་་་་་་་
དང་། །སྐྱེས་པ་མེད་པར་ལམ་དུ་འགྲོའོ། ། བཅུ་ཚན་བདུན་་་་
པའོ། ། རྐུན་མ་དང་ལྷན་ཅིག་ལམ་དུ་འགྲོ་བའི་ལྟུང་བྱེད་ནི།
བཅས་ལྡན་དགེ་སློང་གིས་ཆོམ་རྐུན་པའམ་ཤོ་གམ་འདྲ་ལ་བའི་ཚོང་
བ་དང་ལྷན་ཅིག་ལམ་དུ་འགྲོ་ཞིང་རྒྱང་གྲགས་འདས་པ་ལས་བྱུང་
བའི་ལྟུང་བའོ། ། དགག་བྱ་ནི་མི་སྙན་པ་འཕེལ་ཞིང་མ་བྱིན་ལེན་
གྱི་རྒྱུར་འགྱུར་བའོ། ། ལོ་ཉི་ཤུ་མ་ལོན་པར་བསྙེན་པར་རྫོགས་
པར་བྱེད་པའི་ལྟུང་བྱེད་ནི། བཅས་ལྡན་དགེ་སློང་མཁན་པོས་་་་
བསྒྲུབ་བྱ་ལོ་ཉི་ཤུ་མ་ལོན་པ་གསོལ་བཞིའི་ལས་ཀྱིས་བསྙེན་པར་་་་
518

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྫོགས་པར་བྱས་པ་ལས་བྱུང་བའི་ལྟུང་བའོ། ། དགག་བྱ་ནི་་་་་
གཞན་གྱི་རྒྱུད་ཆུད་ཟོས་པར་འགྱུར་བའོ། ། ཅིག་ཤོས་ལ་ནི་ལོན་
པར་འདུ་ཤེས་པ་ཉིད་ནའོ། ། ཡིད་གཉིས་ཟ་བ་དག་ལ་ཡང་་
ངོ་། ། ཤེས་ན་ནི་དེ་ཞིག་གོ་ཞེས་ལོ་ཉི་ཤུ་མ་ལོན་ཡང་ལོན་པར་
བསམ་པ་དང་། ལོན་ནམ་མ་ལོན་སྙམ་པའི་ཐེ་ཚོམ་ཅན་ལ་ཡང་
བསྙེན་རྫོགས་ཀྱི་སྡོམ་པ་སྐྱེ་ཡང༌། རྗེས་སུ་ལོ་ཉི་ཤུ་མ་ལོན་པའི་
སྐབས་སུ་ཉི་ཤུ་མ་ལོན་པར་ཤེས་ན་བསྙེན་རྫོགས་ཀྱི་སྡོམ་པ་གཏོང་
ཞིང་། ཉི་ཤུ་ལོན་རྗེས་སུ་དེའི་ཚེ་ལོ་གྲངས་མ་ལོན་པར་ཤེས་ན་ཡང་
མི་གཏོང་བར་གསུང་། མངལ་ན་གནས་པ་དང་བཤོལ་གྱི་ཟླ་བ་
དག་དང་བཅས་ཏེའོ། ། ཞེས་མངལ་བཤོལ་དང་བཅས་པ་བརྩིས་
པས་ཉི་ཤུ་ལོན་པ་ལོ་བཅུ་དགུ་ཅན་ལ་སྡོམ་པ་དེ་སྐྱེ་ཡང་མཁན་སློབ་
དག་ལ་ནི་ཉེས་པ་འབྱུང་བར་གསུངས་སོ། ། ས་རྐོ་བའི་ལྟུང་བྱེད་
ནི། བཅས་ལྡན་དགེ་སློང་གིས་འཇིག་རྟེན་ལ་གྲགས་པའི་ས་འཐུས་
པར་གནས་པ་སོར་བཞི་བ་ཡན་ཆད་རང་ངམ་བསྐོ་བས་ས་བརྐོས་པ་
ལས་བྱུང་བའི་ལྟུང་བའོ། ། དགག་བྱ་ནི་སྲོག་ཆགས་ལ་གནོད་པ་
དང་དོན་དང་བྱ་བ་མང་བ་དང་གཞན་དག་མ་དད་པ་སྐྱེ་བའོ། །
བསྟན་བཅོས་ལ་གྲགས་པའི་ས་ནི་སྲ་བ་ཐམས་ཅད་ཡིན་པར་ཉན་ས་
སོགས་ལས་གསུངས་པ་ལྟར་ཡིན་པས། འཇིག་རྟེན་ལ་གྲགས་པའི་
ས་ཞེས་སྨྲས་པ་ཡིན་ནོ། ། མགྲོན་གཉེར་རིང་དུ་འདུག་པའི་ལྟུང་
བྱེད་ནི། བཅས་ལྡན་དགེ་སློང་གིས་རང་མགྲོན་དུ་འབོད་པ་བོ་ཁྱིམ་
པས་ཚིགས་རྣམ་པར་བཞག་པ་ཡོད་ན་དེ་ལས་ལྷག་པའི་ཟས་ཟོས་པ་
དང་ཚིགས་རྣམ་པར་བཞག་པ་མེད་ན་ཟླ་བ་བཞི་ལས་ལྷག་པར་ཟས་
ཟོས་པ་ལས་བྱུང་བའི་ལྟུང་བའོ། ། དགག་བྱ་ནི་སྦྱིན་བདག་གི་
519

དམ་པའི་ཆོས་འདུལ་བ་སྤྱི་ཡི་རྣམ་བཞག
ལོངས་སྤྱོད་ལ་གནོད་པའོ། ། ཧ་ཅང་བསླང་བར་མི་བྱའོ། །
ཞེས་སྦྱིན་བདག་གིས་བསྟབས་ཀྱང་ཚོད་རིག་པར་བྱ་དགོས་པར་་
གསུངས། བསླབ་པ་ཉེར་འཇོག་སྤོང་བའི་ལྟུང་བྱེད་ནི། བཅས་
ལྡན་དགེ་སློང་གིས་རང་ལ་བསླབ་པའི་སྒོ་ནས་དགེ་སློང་གཞན་གྱིས་
བསྒོ་བ་ལ་ངག་གི་རིག་བྱེད་ཀྱིས་སྤངས་ཏེ་དོན་གོ་བ་ལས་བྱུང་བའི་
ལྟུང་བའོ། ། དགག་བྱ་ནི་སེམས་བདེ་བ་དང་ཚུལ་ཁྲིམས་ལ་་་་
གནོད་པའོ། ། ཉན་རྣ་བྱེད་པའི་ལྟུང་བྱེད་ནི། བཅས་ལྡན་དགེ་
སློང་གིས་གཞན་ཕྱོགས་སུ་གྱུར་པའི་དགེ་སློང་གཉིས་ཡན་ཆད་གྲོས་
བྱེད་པ་ལ་ཤེས་བཞིན་དུ་རྩོད་པ་སྤར་བའི་ཆེད་དུ་ཉན་པས་དོན་གོ་བ་
ལས་བྱུང་བའི་ལྟུང་བའོ། ། དགག་བྱ་ནི་རྩོད་པ་འཕེལ་བའོ། །
ལས་ཀྱི་གནས་ནས་མི་སྨྲ་བར་འགྲོ་བའི་ལྟུང་བྱེད་ནི། བཅས་ལྡན་
དགེ་སློང་གིས་ཁ་སྐོང་བར་འོས་པའི་དགེ་འདུན་གཞན་ཆོས་ལྡན་གྱི་
ལས་ལ་འདུས་པ་ན་དགེ་སློང་གཞན་ལ་མ་སྨྲས་པར་ཐོས་པའི་ཉེ་་
འཁོར་ལས་འདས་པར་ཕྱིན་པ་ལས་བྱུང་བའི་ལྟུང་བའོ། ། དགག་
བྱ་ནི་རང་རིགས་ལ་གནོད་པའོ། ། མ་གུས་པའི་ལྟུང་བྱེད་ནི།
བཅས་ལྡན་དགེ་སློང་གིས་སངས་རྒྱས་དང་དགེ་འདུན་གྱི་གསུང་ཆོས་
དང་ལྡན་པ་བདག་ཉིད་ལ་བསྒོ་བའི་དོན་ལ་ཤད་སྦྱང་མེད་པར་དེ་
ལས་བཟློག་སྟེ་འགལ་བར་བྱས་པ་ལས་བྱུང་བའི་ལྟུང་བའོ། །
དགག་བྱ་ནི་རང་བཞིན་གྱི་དགག་བྱར་འགྱུར་བ་དང་སེམས་བདེ་བ་
ལ་གནོད་པའོ། ། མཁན་པོ་དང་སློབ་དཔོན་དག་གི་ལ་ནི་ཉེས་
བྱས་སོ། ། ཞེས་དང༌། ཉི་ཟེར་ལས། སངས་རྒྱས་མྱ་ངན་ལས་
འདས་པའི་ཚེ་ན་བཅས་པ་ཁྱད་དུ་གསོད་ཅིང་འགལ་བར་བྱེད་ན་ནི་
མ་གུས་པའི་ཚུལ་གྱིས་ཉེས་བྱས་སོ། ། ཞེས་སོ། ། མྱོས་འགྱུར་
520 --

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཐུང་བའི་ལྟུང་བྱེད་ནི། བཅས་ལྡན་དགེ་སློང་གིས་ཆང་མཚན་
ཉིད་དང་ལྡན་པ་མགུལ་དུ་མིད་པ་ལས་བྱུང་བའི་ལྟུང་བའོ། །
དགག་བྱ་ནི་སེམས་འཁྲུལ་ཏེ་བྱ་བ་དང་བྱ་བ་མ་ཡིན་པ་མི་ཤེས་་་་
བཅོས་པའོ། ། འབྲུའི་ཆང་ནི་གྲོ་ནས་སོགས་ལས་བྱུང་བའོ། །
པའི་ཆང་ནི་རྒུན་འབྲུམ་དང་བུར་མ་དང་མེ་ཏོག་སོགས་ལས་བྱུང་
བའི་ཆང་ཡིན་པར་འོད་ལྡན་སོགས་ལས་སོ། ། དུས་མ་ཡིན་པར་
གྲོང་དུ་འགྲོ་བའི་ལྟུང་བྱེད་ནི། བཅས་ལྡན་དགེ་སློང་གིས་རང་གླིང་
གི་ཉི་མ་ཕྱེད་ཡོལ་ནས་སྐྱ་རེངས་ཤར་བའི་བར་དེར་དགེ་སློང་གཞན་
ལ་མ་སྨྲས་པར་གྲོང་དུ་ཕྱིན་པ་ལས་བྱུང་བའི་ལྟུང་བའོ། ། དགག་
བྱ་ནི་ཆགས་པའི་རྒྱུར་འགྱུར་བ་དང་ཐ་དད་དུ་ཕྱེ་བར་འགྱུར་བའོ། །
རྐུ་དང་ཉི་ཤུ་མ་ལོན་དང་། །རྐོ་དང་མགྲོན་དང་བསླབ་པ་དང་། །
འཐབ་དང་མི་སྨྲ་འགྲོ་བ་དང༌།།། མ་གུས་ཆང་འཐུང་དུས་མིན་་་་་
པའོ། ། བཅུ་ཚན་བརྒྱད་པའོ། ། གྲོང་དུ་རྒྱུ་བའི་ལྟུང་བྱེད་ནི།
བཅས་ལྡན་དགེ་སློང་གིས་རང་གླིང་གི་ཉི་མ་ཕྱེད་ཡོལ་ནས་སྐྱ་རེངས་
མ་ཤར་བའི་བར་དེར་ཁྱིམ་བཞི་ལ་སོགས་པར་འགྲོ་བའམ། སྔ་དྲོ་
དགེ་འདུན་ཟས་ལ་སྤྱན་དྲངས་པ་ན་སྦྱིན་བདག་ལ་ཁོ་བོ་མ་འོངས་
པའི་དབང་གིས་དགེ་འདུན་ལ་ཟས་འབྲིམ་པ་དུས་ལས་ཡོལ་བར་མ་
བྱེད་ཅིག་ཅེས་མ་སྨྲས་པར་ཁྱིམ་གསུམ་ལ་སོགས་པར་སོང་བ་ལས་
བྱུང་བའི་ལྟུང་བའོ། ། འདི་ལ་སྔ་དྲོ་གྲོང་རྒྱུ་དང་ཕྱི་དྲོ་གྲོང་རྒྱུའི་
ལྟུང་བྱེད་གཉིས་ཡོད་མོད། རྩ་བ་ལྟར་གྲོང་དུ་རྒྱུ་བའི་ལྟུང་བྱེད་
ཅེས་གྲངས་ཕན་གཅིག་ཏུ་གསུང་ངོ༌། ། དགག་བྱ་ནི་སྔ་དྲོ་རང་
རིགས་ཀྱི་འཚོ་བ་ལ་གནོད་པ་དང་ཕྱི་དྲོ་ཆགས་པའི་རྒྱུར་འགྱུར་་་་
བའོ། ། རྒྱལ་བོའི་ཕོ་བྲང་དུ་ནུབ་མོ་འགྲོ་བའི་ལྟུང་བྱེད་ནི།
521

དམ་པའི་ཆོས་འདུལ་བ་སྤྱི་ཡི་རྣམ་བཞག
བཅས་ལྡན་དགེ་སློང་གིས་ཉི་མ་ནུབ་རྗེས་ཀྱི་འོད་དམར་པོ་འདས་
ནས་སྐྱ་རེངས་ཐ་མ་མ་ཤར་གྱི་བར་དུ་བཙུན་མོའི་འཁོར་རམ་རྒྱལ་
བོའི་ཕོ་བྲང་གི་གནས་སུ་འགྲོ་ན་སྐོར་བ་མེད་ན་ཕྱི་རོལ་གྱི་ཉེ་འཁོར་
འདོམ་གང་གི་ཁོངས་སུ་ཕྱིན་པ་དང་། སྐོར་བ་ཡོད་ན་ནང་གི་སྒོ་མ་
བཙུགས་པ་ལ་ཕྱིར་སྐོར་གྱི་སྒོ་བཙུགས་ཤིང་བཅད་ཡོད་ན་གཏན་པའི་
གནས་ནས་འདས་པ་དང་། སྒོ་མ་བཅད་ན་གཏན་པའི་གནས་དེའི་
ཉེ་འཁོཪ་འདོམ་གང་འདས་པ་དང་། སྒོ་བཅད་ན་གཏན་པའི་་
གནས་སུ་ཕྱིན་པ་ལས་བྱུང་བའི་ལྟུང་བའོ། ། དགག་བྱ་ནི། རྣམ་
འབྱེད་ལས་ཉེས་དམིགས་བཅུ་གསུངས་ཤིང་། གཙོ་བོར་ནི་ཆགས་
པའི་རྒྱུར་འགྱུར་བ་དང་སྐུར་བའི་ཚིག་འབྱུང་བའོ་གསུང་། ནམ་མ་
ལངས་པ་ཉིད་ལའོ། ། འདིར་ནི་སྐྱ་རེངས་ཐ་མ་མ་ཤར་བ་ཉིད་དེ་
ཡིན་ནོ། ། ཞེས་དང་། རྩ་བ་མཆན་དང་བཅས་པ་ལས།
བཙུན་མོའི་འཁོར་དེའི་གཏན་པའི་སྒོ་ལོགས་ངོས་དང་ཕུགས་ལོགས་
ངོས་ཀྱི་ཉེན་ཀོར་གྱི་རང་རང་གི་ནང་ངོས་ཀྱི་མཐའ་གཉིས་ནི་བཙུན་
མོའི་འཁོར་དེའི་དང་པོ་མཐར་ཐུག་ཡིན་ནོ། ། སྒོ་བཅད་ན་ནི་
གཏན་པའི་ཉེ་འཁོར་སྒོ་ལོགས་སུ་གཞལ་བ་དེའི་ནང་ངོས་ཀྱི་མཐའ་
ལས་འདས་ན་ལྟུང་བྱེད་དོ། ། སྒོ་མ་བཅད་ན་ནི་གཏན་པའི་ཉེ་
འཁོར་ཕུགས་ལོགས་སུ་གཞལ་བ་དེའི་ནང་ངོས་ཀྱི་མཐའ་ལས་འདས་
ན་ལྟུང་བྱེད་དོ། ། ཞེས་སོ། ། ཁྱད་དུ་གསོད་པའི་ལྟུང་བྱེད་ནི།
བཅས་ལྡན་དགེ་སློང་གིས་གསོ་སྦྱོང་གི་སོ་སོ་ཐར་བའི་མདོ་འདོན་
པའི་དུས་སུ་རང་གི་ཚུལ་ཁྲིམས་ཀྱི་བསླབ་པ་ལ་ངག་གི་རིག་བྱེད་ཀྱིས་
ཁྱད་དུ་བསད་དེ་ཕ་རོལ་པོས་དོན་གོ་བ་ལས་བྱུང་བའི་ལྟུང་བའོ། །
དགག་བྱ་ནི་ཆོས་ཁྱད་དུ་བསད་པས་ངོ་བོ་ཉིད་ཀྱིས་དགག་བྱ་ཆེ་་
522

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བའོ། ། ཁབ་རལ་འཆོས་པའི་ལྟུང་བྱེད་ནི། བཅས་ལྡན་དགེ་
སློང་གིས་རང་ངམ་བསྐོས་པས་ཁབ་རལ་བཅོས་པ་ལས་བྱུང་བའི་ལྟུང་
བའོ། ། དགག་བྱ་ནི་དོན་དང་བྱ་བ་མང་བ་དང་འདོད་པ་ཆེ་་
བའོ། ། ཁྲི་རྐང་འཆོས་པའི་ལྟུང་བྱེད་ནི། བཅས་ལྡན་དགེ་སློང་
གིས་དགེ་འདུན་ལ་དབང་བའི་ཤིང་གི་ཁྲིའམ་ཁྲིའུ་རྐང་བ་ཁྲུ་གང་
ལས་ལྷག་པ་རང་ངམ་བསྐོས་བཟོ་བྱས་ཏེ་ཟིན་པ་ལས་བྱུང་བའི་ལྟུང་
བའོ།། དགག་བྱ་ནི་དོན་དང་བྱ་བ་མང་བ་དང་དགེ་འདུན་གྱི་ཡོ་
བྱད་ཆུད་ཟོས་པར་འགྱུར་བའོ། ། རྐང་བ་དག་གིའོ། ། དེ་
དག་གི་ཚད་ནི་བུ་གར་གཞུག་པའི་ཕྱིར་མ་གཏོགས་པར་ཁྲུ་གང་ངོ་། །
བདེ་བར་གཤེགས་པའི་སུམ་ཆས་སོ། ། ཞེས་སོ། ། ཤིང་བལ་
གྱིས་གོས་པར་བྱས་པའི་ལྟུང་བྱེད་ནི། བཅས་ལྡན་དགེ་སློང་གིས་
དགེ་འདུན་ལ་དབང་བའི་གནས་མལ་ལ་ཤིང་བལ་གྱིས་གོས་པར་བྱས་
པ་ལས་བྱུང་བའི་ལྟུང་བའོ། ། དགག་བྱ་ནི་དོན་དང་བྱ་བ་མང་བ་
དང་གཞན་ལ་གནོད་པའོ། ། དེ་ནས་གདིང་བ་དང༌། ཡན་ལག་
དགབ་པ་དང་། དབྱར་གྱི་རས་ཆེན་གསུམ་པོ་ཚད་ལས་ལྷག་པར་
བྱས་པའི་ལྟུང་བྱེད་གསུམ་ནི། བཅས་ལྡན་དགེ་སློང་གིས་དེ་གསུམ་
རང་རང་གི་རྒྱུ་ཆ་མཚན་ཉིད་དང་ལྡན་པ་ལ་རང་གི་དོན་དུ་རང་ངམ་
བསྐོས་པས་སོར་ཕྱེད་ཡན་ཆད་རང་རང་གི་ཚད་ལས་ལྷག་པར་བྱས་
པ་ལས་བྱུང་བའི་ལྟུང་བའོ། ། དགག་བྱ་ནི་འདོད་པ་ཆེ་བའོ། །
འདིའི་ཚད་ནི་སྲིད་དུ་ཁྲུ་གསུམ་མོ། ། མི་ཆོག་ན་ཁྲུ་ཕྱེད་དང་དོ་
མན་ཆད་བསྐྱེད་དོ། ། འདིའི་ཞེང་དུ་ནི་ཁྲུ་དོ་དང་སོར་དྲུག་གོ
། ཞེས་དང་། གཡན་པ་དགབ་པའིའོ། ། ཁྲུ་དྲུག་དང་གསུམ་
མོ། ། ཞེས་དང་། དབྱར་གྱི་རས་ཆེན་གྱིའོ། ། དགུ་དང་་
523

དམ་པའི་ཆོས་འདུལ་བ་སྤྱི་ཡི་རྣམ་བཞག
གསུམ་དང་སོཪ་བཅོ་བརྒྱད་དོ། ། ཞེས་སོ། ། འདིའི་ཁྲུ་ནི་
རྡུལ་ཁྲུའོ། ། བདེ་བར་གཤེགས་པའི་ཆོས་གོས་ཀྱི་ཚད་དུ་ཆོས་
གོས་བཟོ་བའི་ལྟུང་བྱེད་ནི། བཅས་ལྡན་དགེ་སློང་གིས་རང་ལ་ལུས་
བོངས་སངས་རྒྱས་ཀྱི་སྐུ་ལུས་མེད་པར་བདེ་བར་གཤེགས་པའི་ཆོས་
གོས་ཀྱི་ཚད་དམ་དེ་ལས་ལྷག་པའི་ཆོས་གོས་གསུམ་ལས་གང་ཡང་
རུང་བ་རང་ངམ་བསྐོས་པས་བཟོ་བྱས་ཏེ་ཟིན་པ་ལས་བྱུང་བའི་ལྟུང་
བའོ། ། དགག་བྱ་ནི་བདེ་བར་གཤེགས་པ་ལྟར་འཆོས་པ་དང་
དོན་དང་བྱ་བ་མང་བའོ། ། སྟོན་པ་རང་གི་ཁྲུ་ལྔ་དང་གསུམ་པའི་
ཆོས་གོས་སོ། ། ཞེས་གསུངས་སོ། ། ཟས་བཅས་སྐྱ་རེངས་ད་
གདོད་དང་། ཁབ་རལ་དང་ནི་ཁྲི་རྐང་དང་། ། བདལ་དང་
གདིང་དང་གཡན་པ་དང༌། །རས་ཆེན་བདེ་གཤེགས་ཆོས་གོས་སོ། །
བཅུ་ཚན་དགུ་བའོ། ། སོ་སོར་བཤགས་པ་བཞི་ལས། དང་པོ་
དགེ་སློང་མ་ཉེ་དུ་མ་ཡིན་པ་ལས་ཟས་ལེན་པའི་སོ་སོར་བཤགས་པ་ནི།
བཅས་ལྡན་དགེ་སློང་གིས་དགེ་སློང་མ་ཉེ་དུ་མ་ཡིན་པ་གྲོང་ངམ་གྲོང་
གི་ཉེ་འཁོར་རམ་ལམ་པོ་ཆེ་གང་རུང་ན་འདུག་པ་ལ་ཟས་བླངས་ཏེ་
ཟོས་པ་ལས་བྱུང་བའི་ལྟུང་བའོ། ། དགག་བྱ་ནི་ཆགས་པས་རྐྱེན་
བྱས་ཏེ་རང་རིགས་ཀྱི་བསླབ་པ་ལ་གནོད་པའོ། ། གཉིས་པ་ནི།
དགེ་སློང་གསུམ་ཡན་ཆད་ཁྱིམ་པས་མགྲོན་དུ་བོས་པ་ན་དགེ་སློང་
མས་སྒོ་ཤམ་ལོག་པར་བྱེད་པ་དེ་ན་ཟློག་པར་བཅས་ལྡན་དགེ་སློང་
གིས་ཟོས་པ་ལས་བྱུང་བའི་ལྟུང་བའོ། ། དགག་བྱ་ནི་སྔ་མའི་སྟེང་
དུ་གྲོགས་ཀྱི་འཚོ་བ་ལ་གནོད་པའོ། ། གསུམ་པ་ནི། བཅས་ལྡན་
དགེ་སློང་གིས་ཁྱིམ་གྱི་བསླབ་པའི་སྡོམ་པ་བྱིན་པའི་ཁྱིམ་བདག་ལས་
ངག་གི་རིག་བྱེད་ཀྱིས་ཟས་བླངས་ཏེ་ཟོས་པ་ལས་བྱུང་བའི་ལྟུང་་་་་
524 --

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བའོ། ། དགག་བྱ་ནི་སྦྱིན་བདག་གི་ལོངས་སྤྱོད་ལ་གནོད་པ་དང་།
དགེ་འདུན་གྱི་ནང་ཁྲིམས་དྲལ་བས་དགེ་འདུན་ལ་གནོད་པའོ། །
བཞི་བ་ནི། བཅས་ལྡན་དགེ་སློང་གིས་འཇིགས་པ་དང་བཅས་པའི་
ནགས་མ་ཉུལ་བར་འཇིགས་པ་དང་བཅས་པ་དེར་སྦྱིན་བདག་ཁྱིམ་པ་
ལས་ཟས་བླངས་ཏེ་ཟོས་པ་ལས་བྱུང་བའི་ལྟུང་བའོ། ། དགག་བྱ་
ནི་ཡིད་བརྟན་པ་བསླུས་པའི་སྒོ་ནས་ལོངས་སྤྱོད་ཀྱི་བར་ཆད་དུ་་་་
འགྱུར་བ་དང་། ཟས་ལ་ཧ་ཅང་གདུང་བ་ཆེས་པས་གཞན་དག་མ་
དད་པར་འགྱུར་བའོ། ། ཉོན་མོངས་པ་རྒྱལ་ཏེ་རང་ཕམ་པར་
བྱས་པས་ན་ཕམ་པ་དང་། ངན་སོང་དུ་ལྟུང་བར་བྱེད་པས་ན་ལྟུང་
བྱེད་ཅེས་བཤད་དེ། སྤྱི་མིང་བྱེ་བྲག་ལ་བཏགས་པའོ། ། མཐོལ་
བ་དང་བཤགས་པ་སོ་སོར་བྱ་བ་ཡིན་པས་ན་སོ་སོར་བཤགས་པར་བྱ་
བ་དང་། ལེགས་པར་མ་བྱས་ཤིང་ཉེས་པར་བྱས་པས་ན་ཉེས་བྱས་
ཏེ། སྤྱི་མིང་བྱེ་བྲག་ལ་བཏགས་པའོ། ། ཉན་ས་ལས། ཚུལ་
ཁྲིམས་ཡོངས་སུ་དག་པ་ལ་ཕན་ཡོན་བཅུ་སྟེ། འགྱོད་པ་མེད་པ་
སྔོན་དུ་འགྲོ་བའི་རིམ་གྱིས་མྱ་ངན་འདས་པ་འཐོབ་པར་འགྱུར་བ་
དང་འཆི་བའི་ཚེ་ན་འགྱོད་པ་མེད་པར་འགྱུར་བ་དང་། ཕྱོགས་
དང་ཕྱོགས་མཚམས་རྣམས་སུ་སྙན་པར་གྲགས་པར་འགྱུར་བ་དང་།
བདེ་བར་གཉིད་ལོག་ཅིང་བདེ་བར་སད་པར་འགྱུར་བ་དང་།
གཉིད་ལོག་ནའང་ལྷ་རྣམས་ཀྱིས་བསྲུང་བར་འགྱུར་བ་དང་།
གཞན་ལས་སྡིག་པའི་བག་ཚ་བ་མེད་ཅིང་འཇིགས་པ་དང་ཡིད་་་་་
དངངས་པ་མེད་པ་དང་། དགྲ་བོ་རྣམས་ཀྱིས་ཀྱང་གནོད་པ་མི་
བྱེད་ཅིང་ཕན་འདོགས་པར་འགྱུར་བ་དང་། མི་མ་ཡིན་གདུག་པ་
ཅན་རྣམས་ཀྱིས་ཀྱང་གནོད་པ་མི་བྱེད་ཅིང་ཕན་འདོགས་པར་འགྱུར་
525

དམ་པའི་ཆོས་འདུལ་བ་སྤྱི་ཡི་རྣམ་བཞག
བ་དང་། འཚོ་བའི་ཡོ་བྱད་ཚེགས་ཆུང་ངུས་ཐོབ་པར་འགྱུར་ཞིང་
བཀུར་བསྟི་བྱེད་པར་འགྱུར་བ་དང་། སྨོན་ལམ་ཐམས་ཅད་
ཡང་དག་པར་འགྲུབ་པར་འགྱུར་བའོ། ། ཞེས་གསུངས་སོ། །
ཞུ་བ་སྤྱིར་བསྟན་པ་ནི། འདུལ་བའི་མདོ་ལས། ཉམས་པ་
དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། ། བསྙེན་
པར་མ་རྫོགས་ཤིང་རབ་ཏུ་བྱུང་བས་བླངས་པ་ལས་འདས་པ་ལ་ཡང་
ངོ་། ། དེའི་ཕྱོགས་དང་མཐུན་པ་ལ་ནི་ཡིད་ཀྱིའོ། ། བསླབ་པ་
བྱིན་པ་ནི་འདྲ་བ་ཉིད་དོ། ། བསྙེན་པར་མ་རྫོགས་པ་དང་ལྡན་པ་
ཉིད་ཀྱང་ངོ་། ། དེ་ལ་ནི་མ་ཡིན་ནོ། ། དགེ་སློང་མ་ལ་ཡང་
ངོ་། ། འགྲོ་བ་གཞན་གྱི་རྣམ་པ་བསྟེན་པ་ན། དགེ་སློང་གི་འདུ་
ཤེས་ཡོད་པ་ལའོ། ། མེད་ན་ནི་ན་སྨད་པ་ཉིད་དོ། ། ཚིགས་སྔ་
མར་སྦྱོར་བྱས་པ་ལ་ཡང་ངོ་། ། ཕྱི་མ་ལ་ཡང་དེ་དང་ལྡན་པ་ཉིད་
ཡིན་ནོ། ། རྫས་བཀག་པ་བས་བཟང་བོ་ལ་ཡང་དེ་དང་ལྡན་པ་
ཉིད་ཡིན་ནོ། ། འདྲ་བ་ལ་ཡང་ངོ་། ། མཚན་གྱུར་པ་ནི་དེའི་།
ཞིང་ཉིད་ཡིན་ནོ། ། ན་སྨད་པའི་དོན་གྱི་སྦྱོར་བ་གང་ཡིན་པ་ཉིད་
ལས་སོ། ། བྱས་པ་ནི་དེ་ཉིད་ཡིན་ནོ། ། ན་སྨད་པ་ནི་རང་གི་
ཉིད་དོ། ། ཞག་བཅུར་མ་ལོན་པ་ནི་ཆ་ཉིད་དོ། ། ཞིང་མ་ཡིན་
པ་ཉིད་ལ་ནི་ཉམས་སོ། ། དེ་ལ་ཉེས་པ་བཅབས་པ་མ་ཡིན་པ་མ་
ཡིན་ནོ། ། མགུ་བ་སྤྱད་པ་ནི་དོན་མེད་པ་ཉིད་ཡིན་ནོ། ། འདི་
ལ་ཆོག་རྣམས་གྱུར་ཏོ། ། དེའི་ཚེའི་ལུས་བྱེད་པ་བོ་ཉིད་ཡིན་ནོ། །
གཞན་ལས་སྐྱེས་པ་ནི་རང་གི་འགྲོ་བ་ཉིད་མ་ཡིན་པ་མ་ཡིན་ནོ། །
འགྲོ་བ་གཞན་གྱི་རྣམ་པ་བསྟན་པ་བསད་པ་ལ་ཡང་ངོ་། ། གནས་
སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། ། ཉེས་པ་དེ་མེད་
526

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་ཉིད་ལ་ནི་འོང་བ་ནི་ཐ་དད་དོ།།། བཏང་བ་ཡང་ངོ་།
གཞི་གཅིག་ལ་དུ་མ་ཉིད་བཅས་པ་ནི་ཇི་སྙེད་པ་དེ་སྙེད་ཀྱི་ཉེས་པར་
འགྱུར་རོ། ། དེའི་ཆ་ནི་དེར་གཏོགས་སོ། ། ཕྱུང་བ་ཐམས་
ཅད་ལ་མཐའ་ཉིད་མ་གཏོགས་པ་ནི་དགེ་འདུན་ལྷག་མའོ། ། བྱ་
བ་དུ་མའི་འབྲས་བུས་ལྟུང་བ་རྣམ་པར་མི་བཞག་གོ། ཕྱེད་བྱས་པ་
ལ་བྱེད་པ་ནི་ཕྱེད་ཉིད་དོ། ། ཁ་ན་མ་ཐོ་བ་ན་སྨད་པ་དག་གི་ཆ་
ཉིད་ནི་ན་སྨད་པ་ཡིན་ནོ། ། ཐམས་ཅད་ལ་ཐེ་ཚོམ་ཟ་བས་ཞུགས་
པ་ནི་བསམ་པ་དང་བཅས་པ་ཡིན་ནོ། ། སྦྱོར་བ་ལ་ནི་འདུ་ཤེས་
ཡན་ལག་ཡིན་ནོ། ། བསམས་པ་ལ་ནི་དེ་ཉིད་དོ། ། མི་ཚངས་
པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ། ། མི་
བདེན་པ་ལ་ནི་ཉན་པ་བོ་ཡང་ངོ་། ཡན་ལག་ཐམས་ཅད་དང་དུ་
བླང་དུ་རུང་བ་ཉིད་ནི་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་
ནོ། ། འོག་མ་དག་ལ་ནི་གཞན་ལ་ན་སྨད་པ་ཉིད་དོ། ། དུ་མ་
མ་ཚང་བ་ནི་དེ་བས་ཀྱང་ངོ་། ། མི་ལ་དུད་འགྲོ་ཡང་ངོ་། ། རྫུ་
འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་
ཡིན་ནོ། ། རེག་པར་བྱ་བ་ཉིད་ནི་མ་ཉམས་པའོ། ། ག་ག་ཚིལ་
བྱེད་པ་ལ་ཡང་ངོ་། ། སེན་མོ་དང་སོ་དང་ཤ་མེད་པའི་རུས་པ་
དང་སྤུ་དག་ནི་གཞན་དང་ལྡན་པ་ཉིད་དོ། ། མིའི་འགྲོ་བ་ནི་ཐ་
སྙད་དུ་བྱ་བ་ཉིད་ཡིན་ནོ། ། རང་བཞིན་ཉམས་པ་ནི་མ་ཡིན་་
ནོ།། མ་ནིང་དང་མཚན་གཉིས་པ་དག་ནི་དེ་དང་ལྡན་པ་ཉིད་
དོ། ། རེག་པ་ནི་ཐ་སྙད་དང་འདྲའོ། ། ཕྱི་རོལ་བའི་རབ་ཏུ་
བྱུང་བ་དང་མ་ཆགས་པ་དང་ཉམས་པ་དག་ནི་ཕྱེད་ཉིད་ཁྱིམ་པའོ།
དགེ་སློང་དང་དགེ་སློང་མ་བསྙེན་པར་རྫོགས་པ་ཅན་མ་ཉམས་པ་
527

དམ་པའི་ཆོས་འདུལ་བ་སྤྱི་ཡི་རྣམ་བཞག
ཉིད་ནི་བསླབ་པ་དག་ལ་ཡན་ལག་ཡིན་ནོ། ། མཚན་དང་ལྟ་བ་
ཁས་བླངས་པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་གཏོགས་
སོ། ། འདིར་གཏོགས་པ་ལ་ཁྱིམ་པ་ལ་ནི་རྟགས་ཅན་ཉིད་ཀྱི་བས་
ན་སྨད་དོ། ། རབ་ཏུ་བྱུང་བའི་རྫས་དག་ལ་ནི་རུང་བ་ཉིད་དང་
ཚད་དང་ལྡན་པ་ལ་སོགས་པ་ཉིད་དོ། ། རང་གི་དོན་ཉིད་གཙོ་
ཆེར་ཡོད་པའོ། ། རྣམ་པར་རིག་བྱེད་ལ་ནི་དོན་གོ་བའོ། ། སྨྲ་
བ་བོ་ཉིད་ལ་ཡོད་པ་སྟེ་གསོད་པ་དང་རང་གི་དོན་དུ་རྐུ་བ་དག་ལས་
གཞན་པའིའོ། ། ཡང་དག་པར་ལེན་པར་བྱེད་པ་དག་ལ་ནི་དེར་
མ་ཟད་དོ། ། དེ་ནི་སྣོད་ཡིན་ནོ། ། ངག་གིའོ། ། རང་་་
གིའོ། ། བདག་ཉིད་དང་འབྲེལ་བའོ། ། རང་གི་བསྐོས་པ་ཉིད་
བྱེད་དུ་བཅུག་པ་ཡིན་ནོ། ། རྣམ་པར་འབྱེད་པར་གཏོགས་པ་
ཕལ་ཆེ་བ་སྤྱིར་བསྟན་པ་རྣམས་རྫོགས་སོ། ། ཞེས་སྤྱིར་བསྟན་པ་
ལ་ཐུན་མོང་བ་མདོ་ཚན་དྲུག་ཅུ་རྩ་ལྔ་ཡོད་པ་ལས། རྫས་བཀག་པ་
བས་བཟང་པོ་ལ་ཡང་དེ་དང་ལྡན་པ་ཉིད་ཡིན་ནོ། ། ཞེས་པ་དང་།
འདྲ་བ་ལ་ཡང་ངོ་། ། ཞེས་པ་དང་། མི་ལ་དུད་འགྲོ་ཡང་ངོ་། །
ཞེས་པའི་མདོ་གསུམ་ནི་ལུང་རྣམ་འབྱེད་ལས་གསུངས་པ་བསྡུས་ལ།
རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་
ཡིན་ནོ། ། ཞེས་པ་ནི་ལུང་འདུལ་བྱེད་ལས་བསྡུས་པར་གསུངས་
་་་་་་་་ཤིང་། མདོ་ལྷག་མ་རེ་གཅིག་ནི་ལུང་ཞུ་བ་ལས་བསྡུས་པར་
གསུངས་སོ། ། དགེ་སློང་གི་སྡོམ་པ་བླངས་པ་ཕམ་པས་ཉམས་པ་
དང་དང་པོར་དེ་ལེན་པའི་ཚེ་རྐྱེན་མ་ཚང་བས་སྡོམ་པ་མ་ཆགས་པ་
གཉིས་ལྟུང་བ་སྡེ་ལྔ་བོ་གང་ལ་སྦྱོར་ན་ཡང་ཉེས་བྱས་སོ། ། མདོ་
འདི་ལྟུང་བ་སྡེ་ལྔ་མཐའ་དག་ལ་སྤྱིར་བསྟན་པས་ན་མཐའ་དག་སྤྱིར་
528

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསྟན་པའོ།། བསྙེན་པར་མ་རྫོགས་ཤིང་རབ་ཏུ་བྱུང་བ་དགེ་
ཚུལ་ཕ་མ་ལ་སོགས་པས་དངོས་སུ་ཁས་བླངས་པ་ལས་འདས་པ་ལ་
ཡང་ཉེས་བྱས་ཙམ་འབྱུང་ངོ་། ། དགེ་ཚུལ་ཕ་མ་དང་དགེ་སློང་མ་
དག་གིས་དངོས་སུ་ཁས་བླངས་པ་དེའི་ཕྱོགས་དང་མཐུན་པ་དགེ་ཚུལ་
གྱིས་འབྱིན་རེག་སོགས་བྱེད་པ་ལ་ནི་ཡིད་ཀྱིའོ་སྟེ་ཡིད་ཀྱི་བསྡམ་བྱའི་
ཉེས་བྱས་ཙམ་འབྱུང་ངོ་། ། ཕམ་པ་བྱུང་ནས་བསླབ་པ་བྱིན་པ་ནི་
ལྟུང་བ་བསྐྱེད་པའི་རྟེན་གྱི་ཆ་ནས་དགེ་སློང་རྣམ་དག་དང་ཕལ་ཆེར་
འདྲ་བ་ཉིད་དོ། ། འོན་ཀྱང་དེ་ལྟུང་བ་བསྐྱེད་པའི་ཡན་ལག་དང་
སེལ་བའི་ཆ་ནས་བསྙེན་པར་མ་རྫོགས་པ་དང་ལྡན་པ་སྟེ་འདྲ་བ་ཉིད་
ཀྱང་ཡིན་ཏེ། དེ་ལ་རྟེན་ནས་དགེ་སློང་རྣམ་དག་ལ་ནུབ་ལྷག་པར་
ཉལ་བའི་ལྟུང་བ་སོགས་འབྱུང་ལ། དེ་དག་ལ་ཕྲ་མ་བྱས་པས་རྣམ་
དག་ལ་ཕྲ་མའི་ལྟུང་བྱེད་མི་འབྱུང་ངོ༌། ། འོན་ཀྱང་བསླབ་བྱིན་དེ་
དག་རང་གི་ནང་ཕན་ཚུན་ལ་ནི་རྡེག་གཟས་ལ་སོགས་པའི་ལྟུང་བ་
བསྐྱེད་ལ། ནུབ་ལྷག་ཉལ་ལ་སོགས་པའི་ལྟུང་བ་མི་བསྐྱེད་པའི་ཕྱིར་
ན་བསྙེན་པར་མ་རྫོགས་པ་དང་འདྲ་བ་མ་ཡིན་ནོ། ། བསླབ་བྱིན་
དགེ་སློང་མས་གསོག་འཇོག་བྱས་པ་དེ་དགེ་སློང་མ་ཡིས་ཟོས་པ་ལ་
ཡང་ཉེས་བྱས་རྫོགས་པར་འབྱུང་ངོ་། ། དེའི་ཕྱིར་བསླབ་བྱིན་
དགེ་སློང་མ་དེ་ཡང་མ་རྫོགས་པ་དང་འདྲ་བ་མ་ཡིན་ནོ།། དགེ་
སློང་རང་གི་ལུས་བསྒྱུར་ཏེ་དུད་འགྲོ་སོགས་འགྲོ་བ་གཞན་གྱི་རྣམ་པ་
བསྟེན་པ་ན་རང་ཉིད་ལ་དགེ་སློང་གི་འདུ་ཤེས་ཡོད་པ་རྣམས་ལ་བྱ་བ་
དེ་དང་དེའི་རྐྱེན་གྱིས་ལྟུང་བ་དེ་དང་དེ་འབྱུང་བ་ནི་དགེ་སློང་གཞན་
དང་འདྲའོ། རང་ལ་དགེ་སློང་གི་འདུ་ཤེས་མེད་ན་ནི་མཐར་
ཐུག་གི་ལྟུང་བ་མེད་པས། ལྟུང་བ་དེ་དང་དེའི་སྦྱོར་བའི་ན་སྨད་པ་
529

དམ་པའི་ཆོས་འདུལ་བ་སྤྱི་ཡི་རྣམ་བཞག
ཉིད་དོ། ། བསླབ་ཚིགས་སྔ་མར་ཁང་བ་ཁང་ཆེན་ལྟ་བུ་རྩིག་པའི་
སྦྱོར་བ་བྱས་པ་དེ་ཚིགས་ཕྱི་མ་དགེ་སློང་དུ་གྱུར་པའི་སྐབས་མཇུག་
གྲུབ་པ་ལ་ཡང་ན་སྨད་པ་ཉིད་དེ། ལྷག་མའི་ལྟུང་བ་མི་འབྱུང་་
ངོ་། ། མདོ་འདིས་ཚིག་ཚོགས་བསྐྱུང་བ་དང་མདོར་བསྡུས་རྟོགས་
པར་བྱེད་པ་གཉིས་ཀ་བསྟན་ཏོ། ། ཚིགས་ཕྱི་མ་དགེ་སློང་གི་རྟེན་
ལ་སྦྱོར་བ་བྱས་པ་ཞིག་དགེ་སློང་དེ་དགེ་ཚུལ་དུ་བབས་པའི་སྐབས་སུ་
མ་ཟད་ཐུག་གྲུབ་པ་ལ་ཡང་ན་སྨད་པ་དེ་དང་འདྲ་བ་སྟེ་ལྡན་པ་ཉིད་
ཡིན་ནོ། ། བཅོམ་ལྡན་འདས་ཀྱིས་དགེ་སློང་གི་ལོངས་སྤྱད་དུ་མི་
རུང་ཞེས་རྫས་དངོས་སུ་བཀག་པ་བས་ཡུལ་དུས་ཀྱི་དབང་གིས་དཀོན་
ཞིང་རིན་ཆེ་བའི་བཟང་བོ་ལ་ཡང་ལོངས་སྤྱོད་མི་རུང་བ་དངོས་སུ་
བཀག་པ་དེ་དང་ལྡན་པ་སྟེ་འདྲ་བ་ཉིད་ཡིན་ནོ། ། དེ་ཡང་བ་
ནག་པོ་ལ་ལྟོས་ཏེ་བལ་དཀར་པོ་དཀོན་ཞིང་རིན་ཆེ་བའི་ཡུལ་དུ་བལ་
དཀར་པོ་འབའ་ཞིག་གིས་སྟན་བྱས་ན་ཡང་སྤང་ལྟུང་བསྐྱེད་པ་ལྟ་
བུའོ། ། དཀོན་ཞིང་རིན་ཆེ་བའི་སྒོ་ནས་དེ་དང་འདྲ་བ་ལ་སྟན་
བྱས་ན་ཡང་སྔར་ལྟར་ལྟུང་བ་འབྱུང་ངོ་། ། དེ་ཡང་སྲིན་བལ་དང་
འདྲ་བའི་མོན་དར་དང་དུ་ཀུ་ལའི་རས་ལ་སྟན་བྱེད་ན་སྤང་བའི་ལྟུང་
བྱེད་དུ་འགྱུར་བར་ཌི་ཀ་ལས་གསུངས་པ་ལྟ་བུའོ། ། ལྟུང་བའི་
སྦྱོར་བ་བརྩམས་ནས་མཚན་གྱུར་པའི་སྐབས་སུ་མཐར་ཐུག་གྲུབ་པ་ནི་
ལྟུང་བ་དེའི་དངོས་གཞི་སྐྱེ་བའི་ཞིང་ཉིད་ཡིན་ནོ། ། ལྟུང་བ་བྱུང་
བའི་རྗེས་སུ་མཚན་གྱུར་བ་ནི་ལྟུང་བ་དེ་གནས་པའི་ཞིང་ཉིད་ཡིན་ནོ་
ཞེས་ཤུགས་ཀྱིས་བསྟན་ཏོ། ། ལྟུང་བ་ན་སྨད་པའི་དོན་གྱི་སྦྱོར་བ་
གང་ཡིན་པ་ཉིད་ལས་དགེ་སློང་མ་གཉིས་ཁྲི་གཅིག་ལ་ཉལ་བ་མཚན་
གྱུར་ན་ཉེས་བྱས་ཙམ་ལས་ཁྲི་གཅིག་ལ་ཉལ་བའི་ལྟུང་བྱེད་མི་སྐྱེད་དེ།
530

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟུང་བ་དེའི་ན་སྨད་པའི་ཞིང་ཉིད་དུ་གྱུར་པས་སོ། ། ལྟུང་བ་ན་
སྨད་པའི་དོན་གྱི་སྦྱོར་བ་གང་ཡིན་པ་དེ་ལ་གནས་པ་ཉིད་ལས་མཚན་
གྱུར་ན་དངོས་གཞི་ཡང་ན་སྨད་པ་ཉིད་དུ་གསུངས་སོ། ། དཔེར་
ན། དགེ་སློང་མ་གཉིས་ཁྲི་གཅིག་ལ་ཉལ་བ་ཕོར་མཚན་གྱུར་ན་
ཉེས་བྱས་ཙམ་ལས་ལྟུང་བྱེད་མི་འབྱུང་བ་ལྟ་བུའོ། ། དགེ་སློང་མ་
རེག་ཕམ་བྱས་པ་དག་མཚན་གྱུར་ན་ལྟུང་བ་ནི་ན་སྨད་དེ་ཉིད་ཡིན་
ནོ། ། ལྟུང་བ་ན་སྨད་པ་བྱུང་བ་མཚན་གྱུར་ན་ནི་ན་སྨད་པ་རང་
གི་ཉེས་བྱས་ཉིད་དོ། ། དེ་ཡང་འབྱིན་པའི་ལྟུང་བྱེད་བྱུང་བའི་
དགེ་སློང་མ་མཚན་གྱུར་ན་ལྟུང་བྱེད་དེ་ཉེས་བྱས་སུ་གྱུར་པ་ལྟ་བུ་སྟེ།
མཚན་གྱུར་བས་བཅས་པ་ཆེར་འགྱུར་ཡང་ལྟུང་བ་ཆེར་མི་འགྱུར་པའི་
ཕྱིར་རོ། ། དགེ་སློང་གིས་གོས་དང་ལྷུང་བཟེད་ལྷག་པ་བཅང་སྟེ་
ཞག་བཅུར་མ་ལོན་པ་ཞིག་མཚན་གྱུར་ན་ནི་སྔར་འཆང་བའི་ཞག་
གྲངས་དག་ནི་ཞག་གཅིག་གི་ཆ་ཤས་དང་འདྲ་བ་ཉིད་ཡིན་པས་དེས་
གོས་སློང་འཆང་བའི་སྤང་ལྟུང་མི་བསྐྱེད་དོ། ། དགེ་སློང་མའི་
ཐུན་མོང་མ་ཡིན་པའི་སྡོམ་པའི་ཞིང་མ་ཡིན་པ་ཉིད་དུ་མཚན་གྱུར་པ་
ལ་ནི་སྔར་བྱུང་བའི་ཐུན་མོང་མ་ཡིན་པའི་ལྟུང་བ་དེ་དག་ཉམས་སོ། །
མཚན་གྱུར་པ་དེ་ལ་སྔར་ལྷག་མའི་ལྟུང་བ་བྱུང་བའི་ཉེས་པ་བཅབས་
པ་ལས་བྱུང་བའི་ལྷུང་བ་དེ་ཉམས་པ་མ་ཡིན་པ་མ་ཡིན་ནོ།།།
མཚན་གྱུར་ན་གཞི་ནས་མགུ་བ་སྤྱད་དགོས་པས་སྔར་མགུ་བ་སྤྱད་པ་
དོན་མེད་པ་ཉིད་ཡིན་ནོ། ། གོང་དུ་བཤད་པ་ལྟར་མཚན་གྱུར་
ཐས་ལྟུང་བ་ཆུང་ངུར་གྱུར་པ་དང་ལྟུང་བ་མེད་པར་གྱུར་པ་དང་མགུ་
བ་སྤྱད་པ་དོན་མེད་དུ་གྱུར་བ་འདི་གསུམ་ལ་བཅས་པའི་ཆོ་ག་རྣམས་
གྱུར་ཏོ། ། རེག་པའི་ལྷག་མའི་ལྟུང་བ་བསྐྱེད་པ་དེའི་ཚེ་བུད་མེད་
531

དམ་པའི་ཆོས་འདུལ་བ་སྤྱི་ཡི་རྣམ་བཞག
ཀྱི་ལུས་ནི་སྦྱོར་དངོས་གཉིས་ཀའི་ལྟུང་བའི་བྱེད་པ་བོ་ཉིད་ཡིན་ནོ། །
འགྲོ་བ་གཞན་དུད་འགྲོ་སོགས་ལས་མིར་སྐྱེས་པ་ནི། མི་རང་གི་
འགྲོ་བ་ཉིད་མ་ཡིན་པ་མ་ཡིན་ནོ། ། དེ་ཡང་བྱ་ཁྲུང་ཁྲུང་མོ་ལས་
སྐྱེས་པའི་གནས་བརྟན་གྲག་དང་ཉེ་བའི་གྲག་ལྟ་བུ་ལ་བརྐུ་བ་དང་
བསད་པས་ཕམ་པ་འབྱུང་བའི་ཕྱིར། མི་ཞིག་གིས་སྟག་སེང་ལྟ་བུའི་
འགྲོ་བ་གཞན་གྱི་རྣམ་པ་བསྟེན་པ་དེ་བསད་པ་ལ་ཡང་ཕམ་པ་འབྱུང་
ངོ་། ། སོ་སྐྱེ་ལས་གནས་སྐབས་གཞན་འཕགས་པ་སློབ་པ་དང་མི་
སློབ་པའི་འབྲས་བུ་ཐོབ་པ་ནི་ལུས་རྟེན་གཞན་དུ་མ་གྱུར་པ་འགྲོ་བ་
གཞན་ཉིད་མ་ཡིན་ནོ། ། བསླབ་རྒྱུན་གཅིག་ལ་ལྟུང་བའི་དངོས་
གཞིའི་ཉེས་པ་དེ་མེད་པ་ཉིད་ལ་ནི་བསླབ་རྒྱུན་སྔ་ཕྱིར་ལྟུང་བ་ན་སྨད་
པ་འོང་བ་ནི་ཐ་དད་དོ། ། ཁང་ཆེན་རྩིག་པའི་སྦྱོར་བ་བརྩམས་
ནས་ད་ནི་མི་བརྩིག་གོ་ཞེས་བསམ་པས་བཏང་བ་དང་། ཡང་ཕྱིས་
ནས་ཁང་ཆེན་བརྩིག་པ་ལ་ཡང་བསམ་རྒྱུན་ཐ་དད་པས་ལྟུང་བ་ན་
སྨད་ཐ་དད་པ་འོང་ངོ་། ། གཞི་གཅིག་ལ་བསླབ་པ་དུ་མ་ཉིད་
བཅས་པ་ལ་ནི་བཅས་པ་ཇི་སྙེད་ཡོད་པ་དེ་སྙེད་ཀྱི་ཉེས་པར་འགྱུར་
རོ། ། དེ་ཡང་བྱིན་ལེན་མ་བྱས་པ་མི་རུང་བ་གསོག་འཇོག་ཏུ་་
བཞག་པ་ཞིག་དུས་མ་ཡིན་པར་ཟོས་ན་ལྟུང་བ་བཞི་འབྱུང་བར་ལུང་
ཞུ་བ་ལས་གསུངས་པ་ལྟ་བུའོ། ། ཁ་ན་མ་ཐོ་བ་ལྕི་བ་དེའི་ཆ་ནི་སྡེ་
བ་དེར་གཏོགས་སོ། ། དེའི་ཕྱིར་མི་ཚངས་པར་སྦྱོད་འདོད་ཀྱིས་
བུད་མེད་ལ་རེག་པ་ནི་ཕམ་པའི་སྡེར་གཏོགས་ཤིང་། ཀུན་སློང་དེ་
མེད་པར་ཆགས་སེམས་ཙམ་གྱིས་རེག་པ་ནི་ལྷག་མའི་སྡེར་གཏོགས་
པར་གསུངས་པ་ཡིན་ནོ། ། བསམ་བཞིན་དུ་ཁུ་བ་ཕྱུང་བ་ཐམས་
ཅད་ལ་ཕམ་པའི་མཐའ་ཉིད་མ་གཏོགས་པ་ནི་དགེ་འདུན་ལྷག་་་་་
532

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མའོ། ། སྦྱོར་བའི་བྱ་བ་ཐ་དད་པ་དུ་མའི་འབྲས་བུས་ལྟུང་བ་་
དངོས་གཞི་གཅིག་རྣམ་པར་མི་བཞག་གོ། དེ་ཡང་ཉུང་ངུ་ཉུང་ངུ་
བརྐུས་པ་རྣམས་བསྡོམས་ན་རིན་ཐང་ཚང་ཡང་དངོས་གཞི་ཕམ་པ་མི་
བསྐྱེད་པ་བཞིན་ནོ། ། ཁང་བ་ཁང་ཆེན་ལྟ་བུ་གཞན་ཀྱིས་ཕྱེད་
བྱས་པ་ལ་དགེ་སློང་གིས་དེ་འཕྲོ་ཡོངས་སུ་རྫོགས་པར་བྱེད་པ་ན་་
དངོས་གཞིའི་ལྟུང་བའི་ཕྱེད་ཉིད་དེ། ན་སྨད་དོ། ། ཁ་ན་མ་ཐོ་
བ་ན་སྨད་པ་དག་གི་དངོས་གཞི་ལྟུང་བའི་ཆ་ཉིད་ནི་ན་སྨད་པ་ཡིན་
ནོ། ། སྲོག་གཅོད་པ་ལྟ་བུའི་ལྟུང་བའི་གཞི་ཐམས་ཅད་ལ་ཐེ་ཚོམ་
ཟ་བས་ཞུགས་པ་ནི་ལྟུང་བ་བསྐྱེད་པའི་བསམ་པ་དང་བཅས་པ་ཡིན་
ནོ། ། ཡིད་གཉིས་ནི་འདུ་ཤེས་དང་འདྲའོ། ཞེས་པ་ལྟར་རོ། །
ལྟུང་བ་རྫོགས་པར་སྐྱེད་པའི་སྦྱོར་བ་ལ་ནི་འདུ་ཤེས་ཡན་ལག་ཡིན་
ནོ། ། དཔེར་ན་མིར་འདུ་ཤེས་པས་དུད་འགྲོ་བསད་ན་དུད་འགྲོ་
གསོད་པའི་སྦྱོར་བའི་ལྟུང་བ་མི་འབྱུང་བ་བཞིན་ནོ། ། དེ་ལྟར་
སྦྱོར་བའི་ལྟུང་བ་ལ་འདུ་ཤེས་གཙོ་ཆེ་ཡང༌། ལྟུང་བ་དངོས་གཞི་
སྐྱེད་པ་ལ་དོན་གང་ལ་བསམ་པ་དེ་ལ་ཕྲད་པ་ལ་ནི་ཡན་ལག་དེ་ཉིད་
དོ། ། མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་གང་
ལ་བསམ་པ་དེར་མ་ཟད་མ་བསམ་པའི་དོན་དང་ཕྲད་པ་ལ་ཡང་ལྟུང་
བ་དངོས་གཞི་འབྱུང་བ་ནི་ཁྱད་པར་མེད་དོ། ། མི་བདེན་པ་རྫུན་
དུ་སྨྲ་བའི་ལྟུང་བ་སྐྱེད་པ་ལ་ནི་ཉན་པ་པོ་གང་ཡིན་ཡང་དེ་ལ་བརྟེན་
ནས་སྨྲ་བ་བོ་ལ་ལྟུང་བ་འབྱུང་ངོ་། ། འདོད་པ་སྤྱོད་པའི་ཡུལ་གྱི་
ཡན་ལག་ཐམས་ཅད་དང་དུ་བླང་དུ་རུང་བ་ཉིད་ནི་དེ་བསྟེན་པའི་
ཕྱིར་མཐུ་དང་ལྡན་པ་ཉིད་ཡིན་ནོ། ། འོག་མ་འཆད་པར་འགྱུར་
པའི་ཡན་ལག་བཅོ་བརྒྱད་པོ་དག་ལ་ནི་གཞན་ཡན་ལག་གཅིག་མ་
―― 533 ―

དམ་པའི་ཆོས་འདུལ་བ་སྤྱི་ཡི་རྣམ་བཞག
ཚང་བ་ལ་ཡང་ན་སྨད་པ་ཉིད་དོ། ། ཡན་ལག་བཅོ་བརྒྱད་ནི།
རྫུ་འཕྲུལ་ཅན་མིན་མ་ཉམས་ལུས་དངོས་དང་། །ཐ་སྙད་ཡན་ལག་ལྔ་
དང་ཁྱིམ་པ་དང་། ། བསྙེན་རྫོགས་རྣམ་དག་མཚན་དང་ལྟ་བ་
མཐུན། །རུང་དང་ཚད་ལྡན་རང་དོན་ངག་ཏུ་སྨྲ། །རང་གིས་སྨྲ་དང་
བདག་དང་འབྲེལ་བར་སྨྲ། །ཞེས་ཀུན་མཁྱེན་ཤེས་རབ་བཟང་བོས་
གསུང་བ་ལྟར་རོ། ། མི་ཡིན་སྨྲ་ཤེས་དོན་གོ་ཤེས་པ་རང་བཞིན་དུ་
གནས་པ་མ་ནིང་སོགས་མིན་པ་ནི་ཐ་སྙད་ཡན་ལག་ལྔའོ། །
འཆད་པར་འགྱུར་པའི་ཡན་ལག་གཉིས་ཡན་ཆད་དུ་མ་མ་ཚང་བ་ལ་
ནི་སྔར་གྱི་དེ་བས་ཀྱང་ཉེས་བྱས་ཆུང་ངུ་ཙམ་འབྱུང་ངོ་། ། རེག་
པའི་ལྷག་མ་སྐྱེད་པའི་ཡུལ་མི་ཡིན་པ་ཡན་ལག་ཏུ་དགོས་པ་ལ་ཆགས་
སེམས་ཀྱིས་དུད་འགྲོ་ལ་རེག་ན་ཡང་སྔར་ལྟར་ཆེས་ན་སྨད་པ་འབྱུང་
ངོ་། ། བུད་མེད་རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་
གསུམ་མ་ཡིན་པའི་འཁྲིག་ཚིག་བསྙེན་བཀུར་ལ་སོགས་པའི་ཡན་ལག་
ཡིན་ནོ། ། མི་ཚངས་སྤྱོད་དང་རེག་པའི་ལྷག་མ་དང་དགེ་སློང་
མའི་རེག་པའི་ཕམ་པ་གསུམ་ལ་ཡུལ་བུད་མེད་རྫུ་འཕྲུལ་ཅན་ཡིན་
ཡང་ལྟུང་བ་དངོས་གཞི་རྫོགས་པར་སྐྱེད་དོ། ། མདོ་འདི་ནི་་་་་
བསྙེན་བཀུར་བསྔགས་པ་སོགས་བུད་མེད་ཡན་ལག་ཏུ་དགོས་པ་་་
གཞན་རྣམས་ལ་ཡང་མདོར་བསྡུས་སྦྱར་ཏེ་སྤྱིར་གསུངས་པ་ཡིན་་་
ནོ། ། རེག་པས་ལྟུང་བ་སྐྱེད་པ་ལ་གང་ལ་རེག་པར་བྱ་བ་ཉིད་ནི་
མེ་ལ་སོགས་པས་མ་ཉམས་པའོ། ། ལུས་མ་ཉམས་པ་ཡན་ལག་ཏུ་
དགོས་པ་ནི་ག་ག་ཚིལ་བྱེད་པ་ལ་ཡང་ངོ་། ། རེག་པ་དང་ག་ག་
ཚིལ་བྱེད་པའི་ཡུལ་སེན་མོ་དང་སོ་དང་ཤ་མེད་པའི་རུས་པ་དང་སྤུ་
དག་ནི་མ་ཉམས་པ་ལས་གཞན་ལུས་ཉམས་པ་དང་ལྡན་པ་སྟེ་འདྲ་བ་
534

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
ཉིད་དོ། ། དེས་ན་དེ་རྣམས་ལ་ཡན་ལག་མ་ཚང་བས་ལྟུང་བྱེད་
དངོས་གཞི་མི་འབྱུང་བས་ཉེས་བྱས་ཙམ་འབྱུང་སྟེ། འོག་མ་དག་ནི་
གཞན་ལ་ན་སྨད་པ་ཉིད་དོ་ཞེས་བཤད་ཟིན་པའི་ཕྱིར། མིའི་འགྲོ་
བ་བ་ནི་རྫུན་དང་འཁྲིག་ཚིག་སྨྲ་བ་ལ་སོགས་པ་ཐ་སྙད་དུ་བྱ་བ་རྣམས་
ཀྱི་གཞིའི་ཡན་ལག་ཉིད་ཡིན་ནོ། ། མི་ཡིན་ཡང་ཤེས་པ་རང་་་
བཞིན་དུ་མི་གནས་ཤིང་ཉམས་པ་ནི་ཐ་སྙད་ལས་འདས་པས་ཐ་སྙད་
དུ་བྱ་བ་རྣམས་ཀྱི་གཞིའི་ཡན་ལག་མ་ཡིན་ནོ། ། མ་ནིང་དང་་
མཚན་གཉིས་པ་དག་ནི་རྫུན་སྨྲ་དང་གོས་སློང་ལྟ་བུའི་ཡུལ་དུ་བྱས་ན་
ལྟུང་བྱེད་མི་འབྱུང་བ་རང་བཞིན་ཉམས་པ་དེ་དང་ལྡན་པ་སྟེ་འདྲ་བ་
ཉིད་དོ། ། བུད་མེད་ལ་རེག་པ་ལས་བྱུང་བའི་ལྟུང་བ་དག་གི་ཡུལ་
དུ་ནི་གཉིད་ལོག་པ་དང་ར་རོ་བར་གྱུར་པ་ལ་སོགས་པའི་དོན་མི་གོ་བ་
རྣམས་ཀྱང་ཐ་སྙད་དང་ལྡན་པ་རྣམས་དང་འདྲའོ། ། དེ་ཡང་
ཡིན་ཏེ། དེ་དག་ལ་བརྟེན་ནས་མི་ཚངས་སྤྱོད་དང་རེག་པའི་ལྷག་
མའི་ལྟུང་བ་སོགས་རྫོགས་པར་སྐྱེད་པའི་ཕྱིར། ཕྱི་རོལ་བའི་རབ་ཏུ་
བྱུང་བ་དང་སོ་སོ་ཐར་བའི་སྡོམ་པ་བླངས་ཀྱང་མ་ཆགས་པ་དང་ཕམ་
པས་ཉམས་པ་དག་ནི་ལྟུང་བ་སྐྱེད་པའི་ཆ་ནས་ཕྱེད་ཉིད་ཁྱིམ་པའོ། །
འདི་དག་ལ་གོས་སློང་བ་ལ་སོགས་པ་བྱེད་ན་ལྟུང་བའི་ཕྱེད་ཉེས་བྱས་
ཙམ་འབྱུང་བའི་དོན་ནོ། ། ཕྲ་མའི་ལྟུང་བྱེད་ལྟ་བུ་སྐྱེད་པའི་ཡུལ་
དགེ་སློང་དང་། ཆོས་གོས་འཁྲུར་འཇུག་པའི་སྤང་ལྟུང་ལྟ་བུ་སྐྱེད་
པའི་ཡུལ་དགེ་སློང་མ་བསྙེན་པར་རྫོགས་པ་ཅན་མ་ཉམས་པ་ཉིད་ནི་
ཡུལ་གྱི་བསླབ་པ་དག་ལ་ཡན་ལག་ཡིན་ནོ། ། འདིའི་དམིགས་
བསལ་ནི་སྐུར་འདེབས་གསུམ་དང་ཕམ་པ་འཆབ་བརྗོད་གཉིས་ཏེ།
དེ་ལྔ་ནི་ཡུལ་ཉམས་པ་ལས་ཀྱང་འབྱུང་བའི་ཕྱིར་རོ། ། · བརྡེག་
535

དམ་པའི་ཆོས་འདུལ་བ་སྤྱི་ཡི་རྣམ་བཞག
གཟས་ལ་སོགས་པའི་ལྟུང་བ་སྐྱེད་པའི་ཡུལ་ལ་མཚན་མཐུན་པ་དང་
ལྟ་བ་ཁས་བླངས་པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་་
གཏོགས་ཤིང་མཐུན་པ་དགོས་སོ། ། མདོ་འདིའི་དམིགས་བསལ་
ནི་སྐུར་འདེབས་གསུམ་མོ། ། ཡུལ་བསྙེན་པར་རྫོགས་པ་ཡན་ལག་
ཏུ་དགོས་པའི་ལྟུང་བ་འདིར་གཏོགས་པ་ལ་ཡུལ་ཁྱིམ་པ་ལ་ནི་རབ་ཏུ་
བྱུང་བའི་རྟགས་ཅན་ཉིད་ཀྱི་ཡུལ་ལས་ལྟུང་བ་ན་སྨད་པ་དེ་བས་ཀྱང་
ན་སྨད་དོ། ། དཔེར་ན་དགེ་སློང་ལ་བརྡེག་ན་ལྟུང་བྱེད། ཁྱིམ་
པ་ལ་བརྡེག་ན་ཆེས་ན་སྨད་ཉེས་བྱས་ཕྲ་མོ་སྐྱེད་པ་ལྟ་བུའོ།།།
འདིར་གཏོགས་པ་ལ་ཁྱིམ་པའི་རྟགས་ཅན་ཉིད་ནི་ན་སྨད་དོ། །
ཞེས་པའི་མདོ་འདི་ཊཱི་ཀ་སོགས་ལས་ཡོད་པར་གསུང་ངོ་། ། ཆོས་
གོས་རྣམ་གསུམ་སོགས་རབ་ཏུ་བྱུང་བའི་རྫས་དག་ལ་ནི་རྒྱུ་དང་་་་་
དབྱིབས་དང་ཁ་དོག་སོགས་རུང་བ་ཉིད་དང་། ཚད་དང་ལྡན་པ་
ལ་སོགས་པ་ནི་འབྲལ་སྤང་ལྟ་བུ་སྐྱེད་པའི་ཡན་ལག་ཉིད་དོ། །
ཆོས་གོས་འཁྲུར་འཇུག་གི་སྤང་ལྟུང་ལྟ་བུ་སྐྱེད་པ་ལ་རང་གི་དོན་ཉིད་
གཙོ་ཆེར་ཡོད་པའོ། གཞན་གྱི་དོན་ནམ། རང་གཞན་གཉིས་
ཀའི་དོན་དུ་ན་ཉེས་བྱས་སོ། ། ངག་གི་རྣམ་པར་རིག་བྱེད་ལ་་
བརྟེན་ནས་བྱུང་བའི་ལྟུང་བ་རྣམས་ཀྱི་ཡན་ལག་ནི་ཕ་རོལ་བས་དོན་
གོ་བའོ། ། དེའི་ཕྱིར་རྫུན་སྨྲ་སོགས་ལ་ཕ་རོལ་བོས་དོན་མ་གོ་ན་
ཉེས་བྱས་སོ། ། དེ་ཡང་སྨྲ་ཤེས་པ་བོ་ཉིད་ལ་ཡོད་པ་ཡན་ལག་སྟེ།
སྨྲ་མི་ཤེས་པ་ལ་ཡོད་པའི་དོན་གོ་བ་ནི་དངོས་གཞིའི་ཡན་ལག་མ་ཡིན་
ནོ། ། དོན་གོ་བ་དེ་ཡང་གསོད་པ་བཞི་དང་རང་གི་དོན་དུ་རྐུ་བ་
དག་ལས་གཞན་པའིའོ། ། སྡོམ་པ་ཡང་དག་པར་ལེན་པར་བྱེད་
པ་དག་ལ་ནི་སྨྲ་ཤེས་པ་དེར་མ་ཟད་སྨྲ་མི་ཤེས་པ་ལ་ཡང་སྡོམ་པ་སྐྱེ་བ་
་་་536

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཡོད་དོ། ། སྨྲ་ཤེས་དོན་གོ་བ་དེ་ནི་ལྟུང་བ་མཐོལ་བ་སོགས་ཀྱི་སྣོད་
ཡིན་ནོ། ། མི་ཆོས་བླ་མའི་རྫུན་ལྟ་བུ་ནི་ལུས་ཀྱི་རྣམ་འགྱུར་དང༌
སྤྲིང་ཡིག་སོགས་ཀྱིས་མི་ཆོག་སྟེ། ངག་གིའོ། ། དེ་ཡང་རང་གི་
ངག་གིའོ། ། དེ་ཡང་ཆེ་གེ་མོ་ཞིག་གིས་བདག་དགྲ་བཅོམ་པ་ཡིན་
ཟེར་རོ། ། ཞེས་པ་ལྟ་བུས་མི་འབྱུང་བས་བདག་དགྲ་བཅོམ་པ་
ཡིན་ནོ་ཞེས་པ་ལྟ་བུ་བདག་ཉིད་དང་འབྲེལ་བར་རོ། ། དགེ་སློང་
གིས་ཤིང་ལྗོན་པ་གཅོད་པའི་ལྟུང་བྱེད་ལྟ་བུ་འབྱུང་བ་ལ་དགེ་སློང་
རང་གིས་དངོས་སུ་བསྐོས་པ་ཉིད་ལ་ལས་བྱེད་དུ་བཅུག་པ་ནི་ལྟུང་
བྱེད་དེ་ཡི་ཡན་ལག་ཡིན་ནོ། ། དེས་ན་མངོན་སུམ་མ་ཡིན་པར་
ལྐོག་ནས་བྱེད་དུ་བཅུག་པ་ནི་ན་སྨད་དོ་ཞེས་ཊཱིཀྐ་ལས་སོ། ། དེ་
ཡང་རྣམ་བཤད་ཉི་མའི་འོད་ཟེར་ལས། དེ་ལྟར་དགེ་སློང་ཕ་མའི་
རྣམ་འབྱེད་སོ་སོར་བསྟན་ཟིན་ནས། ཞུ་བའི་སྐབས་སྤྱིར་བསྟན་པ་
ནི། ཉམས་པ་དང་མ་སྐྱེས་པ་ཉིད་ཅེས་པ་ལ་སོགས་པ་གསུངས་
སོ། ། འདི་ལ་གཉིས་ཏེ། སྤྱིའི་དོན་དང་སོ་སོའི་དོན་ནོ། །
དང་བོ་ལ་བཞི་སྟེ། གོ་རིམ་ལ་རྩོད་པ་སྤང་བའི་དོན་དུ་སྤྱིར་བསྟན་
ཕྱི་ནས་བཤད་པའི་འཐད་པ་དང་། རང་བཟོའི་ཉེས་པ་སྤང་བའི་
དོན་དུ་ལུང་གང་ལས་གསུངས་པ་འདིར་བསྡུས་པ་དང་། འབྲས་བུ་
མེད་པར་དོགས་པ་སྤང་བའི་དོན་དུ་སྤྱིར་བསྟན་པའི་དགོས་པའི་དོན་
དང་། དེ་ཉིད་རྟོགས་པར་སླ་བའི་དོན་དུ་སྤྱིར་བསྟན་པའི་བསྡུས་
པའི་དོན་ནོ། ། དང་བོ་ནི་ཊཱིཀྐ་ལས་ཉེ་བར་འཁོར་གྱིས་ཞུས་པ་
ལས་ལྟུང་བའི་མཚན་ཉིད་རྣམ་པ་གཉིས་སུ་གསུངས་ཏེ། ཕམ་པར་
འགྱུར་བ་ལ་སོགས་པ་དག་ལ་སོ་སོར་ངེས་པ་དང་སྤྱིར་བསྟན་པའོ། །
དེ་ལ་སོ་སོར་ངེས་པ་གང་ཡིན་པ་དེ་ནི་དེ་ཉིད་དང་གཅིག་ཅར་རྣམ་
537

དམ་པའི་ཆོས་འདུལ་བ་སྤྱི་ཡི་རྣམ་བཞག
པར་བཤད་ཟིན་ཏོ། ། སྤྱིར་བསྟན་པ་གང་ཡིན་པ་དེ་ནི་འདི་མན་
ཆད་དུ་རྣམ་པར་བཤད་པར་བྱའོ། ། དེ་ནི་རྣམ་པར་འབྱེད་པའི་
ཤན་ཡིན་པའི་ཕྱིར། རྣམ་པར་འབྱེད་པ་བསྟན་པའི་འོག་ཏུ་སྤྱིར་
བསྟན་པ་ཉིད་བཀོད་དེ་ཞེས་གསུངས་སོ། ། དེ་ཡང་ཊཱིཀྐ་ལས་
ལན་འདེབས་དངོས་སུ་གསུངས་པས་རྩོད་པ་ཤུགས་ཀྱིས་བསྟན་ཏེ།
སྤྱིར་བསྟན་པ་འདི་ཆོས་ཅན། རྣམ་འབྱེད་གཉིས་ཀྱི་ཕྱི་ནས་བསྟན་
པ་མི་འཐད་པར་ཐལ། རྣམ་འབྱེད་གཉིས་པས་ཡི་གེ་ཉུང་བའི་ཕྱིར་
རོ། ། སྒྲའི་བསྟན་བཅོས་ལས། གཉིས་ལས་ཡི་གེ་རབ་ཉུང་་
ངམ། །ཡང་ན་མཆོད་འོས་སྔོན་ལ་སྦྱར། །ཞེས་བཤད་དོ་ཞེ་ན།
སྒྲའི་བསྟན་བཅོས་ལས་བཤད་པ་དེ་ནི། རྒྱུ་མཚན་གཞན་མེད་པའི་
དབང་དུ་བྱས་པ་ཡིན་ལ། འདིར་རྣམ་འབྱེད་ནི་གཏན་ལ་དབབ་བྱ་
ཡིན་ལ། ཞུ་བ་སྤྱིར་བསྟན་པ་ནི་གཏན་ལ་འབེབས་བྱེད་ཡིན་པས།
ཊཱིཀྐ་ལས་རྣམ་པར་འབྱེད་པའི་ཤན་ཡིན་པའི་ཕྱིར་ཞེས་གསུངས་་་
སོ། ། གཉིས་པ་ནི་སྤྱིར་བསྟན་ཞེས་ལེའུ་ལོགས་ཤིག་ཏུ་ལུང་ལས་
མ་གསུངས་པས། རང་བཟོའི་ཉེས་པར་འགྱུར་རོ་ཞེ་ན། སྤྱིར་
བསྟན་ལ་མདོ་ཐུན་མོང་བ་དྲུག་ཅུ་རྩ་ལྔ་ལས། རྫས་བཀག་པ་བས་
བཟང་བོ་དང་ཞེས་དང་། འདྲ་བ་ལ་ཡང་ངོ་ཞེས་པ་དང་། མི་ལ་
དུད་འགྲོ་ཡང་ངོ་ཞེས་པ་སྟེ། མདོ་གསུམ་ནི་ལུང་རྣམ་འབྱེད་ནས་
གསུངས་ལ། རྫུ་འཕྲུལ་གྱི་ཆོས་ཅན་མ་ཡིན་པ་ཞེས་པ་ལུང་འདུལ་
བྱེད་ལས་གསུངས་ཤིང་། སྤྱིར་བསྟན་གྱི་མདོ་གཞན་རྣམས་ནི་ལུང་
ཞུ་བ་ལས་གསུངས་པ་བསྡུས་སོ། ། དེ་ཡང་མདོ་སྔ་མ་གཉིས་ནི་
ལུང་རྣམ་འབྱེད་དུ་ཆ་གཉིས་བསྲེས་པའི་སྐབས་ལས་བལ་ནག་པོ་
འབའ་ཞིག་མོད་པ་དང་རིན་མཉམ་པ་དང་དཀར་པོ་དང་འཁོབ་བལ་
538 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དཀོན་པ་རིན་ཆེ་བར་གྱུར་ན་ལྟུང་བ་མེད་དེ་ཞེས་གསུངས་ལ།
དེའི་འོག་མ་ནི་ལུང་རྣམ་འབྱེད་ལས་རེག་པ་འཁྲིག་ཚིག་བསྙེན་བཀུར་
བསྔགས་པའི་སྐབས་སུ་དུད་འགྲོ་མོ་ལ་ཉེས་བྱས་སུ་གསུངས་པ་བསྡུས་
སོ། ། དེའི་འོག་མ་ནི་ལུང་འདུལ་བྱེད་ལས་འཁྲིག་ཚིག་སྨྲ་བའི་
སྐབས་ནས་རྫུ་འཕྲུལ་གྱི་ཆོས་ཅན་མོ་ལ་སྨྲས་ན་སྦོམ་པོའོ། ། རྫུ་
འཕྲུལ་གྱི་ཆོས་ཅན་མོ་མ་ཡིན་པ་ལ་སྨྲས་ན་དགེ་འདུན་ལྷག་མའོ་ཞེས་
གསུངས་པ་བསྡུས་སོ། ། ཉེས་པ་དེ་མེད་པ་ཉིད་ལ་འོང་བ་དེ་ཐ་
དད་པ་ཉིད་དོ་ཞེས་པ་ནི་དེང་སང་ལུང་ན་མི་སྣང་ཡང་། ལོ་དྲུག་གི་
སྟན་དང་མགྲོན་དུ་གཉེར་བ་ལས་རིང་དུ་འདུག་པའི་ཊཱིཀྐ་ལས་ལུང་
ཞུ་བ་ཁུངས་སུ་དྲངས་སོ། ། ཞིང་མ་ཡིན་པ་ཉིད་ལ་ནི་ཉམས་སོ་
ཞེས་པ་ནི་སྤོ་བའི་གཞིའི་ལུང་ཞུ་བ་ལས་གསུངས་པ་བསྡུས་ཏེ།
གཏམ་གྱི་གཞི་ལས་ཀྱང་གསུངས་པའོ། ། སྤྱིར་བསྟན་གྱི་གཞུང་
འདི་རྣམས་ཀྱིས་མདོར་བསྡུས་བསྟན་པ་ཐམས་ཅད་ན་ལུང་ཕྲན་་་་
ཚེགས་ལས་བསྡུས་ཏེ། འདུལ་བ་མདོར་བསྡུས་ནི་ལུང་ཕྲན་ཚེགས
ལས་གསུངས་པས་སོ། ། གསུམ་པ་ནི་སྤྱིར་བསྟན་པ་ལ་ཁྱད་པར་
གྱི་དགོས་པ་གསུམ་ཡོད་དེ། མདོར་བསྡུས་རྟོགས་པར་བྱེད་པ་དང་།
ཚིག་ཚོགས་བསྐྱུངས་པ་དང༌། གཉིས་ཀ་སྟོན་པའི་དགོས་པ་ཡོད་
དོ། ། དང་པོ་ནི། རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་
པ་མ་ཡིན་པའི་ཡན་ལག་ཡིན་ཞེས་གསུངས་པ་ལྟ་བུ་སྟེ། ལུང་་་་
འདུལ་བྱེད་ལས་རྫུ་འཕྲུལ་གྱི་ཆོས་ཅན་མ་ཡིན་པ་དེ་འཁྲིག་ཚིག་སྨྲ་
བའི་ཡན་ལག་ཡིན་པར་དངོས་སུ་གསུངས་པས། བསྙེན་བཀུར་
བསྔགས་པ་ལ་སོགས་པ་ཡུལ་མཚན་མི་མཐུན་པ་ཡན་ལག་ཏུ་དགོས་
པ་གཞན་རྣམས་ལ་ཡང་མདོར་བསྡུས་སྦྱར་ཏེ་སྤྱིར་གསུངས་པ་ལྟ་
539

དམ་པའི་ཆོས་འདུལ་བ་སྤྱི་ཡི་རྣམ་བཞག
བུའོ། ། ཁ་ཅིག་ན་རེ། མདོ་འདི་ནི་འཁྲིག་ཚིག་སྨྲ་བ་དང་
བསྙེན་བཀུར་བསྔགས་པ་གཉིས་ཀ་ལ་ལུང་འདུལ་བྱེད་ལས་བསྡུས་
ཞེས་ཟེར་རོ། ། དེ་ནི་མ་ཡིན་ཏེ་བསྙེན་བཀུར་བསྔགས་པ་ལ་ལུང་
འདུལ་བྱེད་གཏན་ནས་མི་སྣང་བའི་ཕྱིར་དང་། ཊཱིཀ་ལས་བསྙེན་
བཀུར་བསྔགས་པ་འདི་ལ་འདུལ་བྱེད་ལས་འབྱུང་བ་ནི་མེད་དོ་ཞེས་
གསུངས་པ་དང་། རང་གི་རྣམ་བཤད་དང་ཊཱིཀ་ལས་འདིར་གཞུང་
ནི་ལུང་འདུལ་བྱེད་ཀྱི་སྨྲ་བའི་སྐབས་ལས་ཞེས་འཁྲིག་ཚིག་སྨྲ་བའི་
སྐབས་འབའ་ཞིག་ལུང་ཁུངས་སུ་དྲངས་པ་དང་འགལ་བའི་ཕྱིར་་
རོ། ། གཉིས་པ་ནི་ཚིག་ཚོགས་བསྐྱུངས་པ་ནི། རྣམ་པར་རིག་
བྱེད་ནི་དོན་གོ་བའོ་ཞེས་གསུངས་པ་ལྟ་བུ་སྟེ། རྫུན་སྨྲ་བའི་ཕམ་པ་
ལ་སོགས་པ་མཐར་ཐུག་དོན་གོ་བ་ཡན་ལག་ཏུ་དགོས་པ་སུམ་ཅུ་བོ་
ཐམས་ཅད་ལ་རེ་རེ་ལ་རེ་རེ་ལུང་ལས་གསུངས་པ་ལས་འདིར་ཚིག་
གཅིག་ཏུ་བསྡུས་པ་ལྟ་བུའོ། ། གསུམ་པ་ཚིག་ཚོགས་བསྐྱུངས་པ་
དང་མདོར་བསྡུས་རྟོགས་པར་བྱེད་པ་གཉིས་ཀ་སྟོན་པ་ནི། ཚིགས་
སྔ་མར་སྦྱོར་བ་བྱས་པ་ལ་ཡང་ངོ་ཞེས་གསུངས་པ་ལྟ་བུ་སྟེ། དགེ་
སློང་ཕའི་རྣམ་འབྱེད་ཀྱི་ཞུ་བ་ལས་སོ་སོར་བཤགས་པ་ཡིན་ན་དེ་ལྟུང་
བ་སྡེ་བཞི་བོ་རྣམས་ཀྱི་སྐབས་སུ་རྫུན་སྨྲ་ཕམ་པ་ལ་སོགས་པ་བཞི་བཅུ་
རྩ་གཉིས་མ་གཏོགས་པ་བསླབ་ཚིགས་གཅིག་པ་ཡན་ལག་ཏུ་དགོས་
པར་རེ་རེ་ལ་རེ་རེ་ལུང་ལས་གསུངས་པ་ལས། འདིར་ཚིག་གཅིག་
ཏུ་བསྡུས་ཤིང་། བཞི་བཅུ་རྩ་གཉིས་པོ་དེ་དག་རྣམས་ལ་ཡང་་་་
མདོར་བསྡུས་སྦྱར་ཏེ་སྤྱིར་གསུངས་པ་ལྟ་བུའོ། ། ཚིགས་སྔ་མཪ་
སྦྱོར་བ་བྱས་པ་ལ་ཡང་ངོ་། ། བཞི་བ་སྤྱིར་བསྟན་པའི་བསྡུས་པའི་
དོན་ལ་སྤྱིར་བསྟན་གྱི་སྒྲ་བཤད་པ་དང། ཡན་ལག་རྣམ་པར་བཞག་
540

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་དང་། ལྟུང་བ་རྣམ་པར་བཞག་པ་སྟེ། གསུམ་ལས། དང་པོ་
སྤྱིར་བསྟན་གྱི་སྒྲ་བཤད་པ་ལ་གསུམ་ལས། མཐའ་དག་ལ་སྤྱིར་
བསྟན་པས་ན་སྤྱིར་བསྟན་པ་སྟེ མདོ་དང་བོ་ལྟ་བུའི་སྡོམ་གྱིས་
བསྡུས་པའི་ལྟུང་(སྤྱིར་བསྟན་གྱི་སྒྲ་བཤད་པ་དང་། ཡན་ལག་རྣམ་
པར་བཞག་པ་དང་། ལྟུང་བ་རྣམ་པར་བཞག་པ་སྐྱེ་ལུགས་དང་།)
བ་སྡེ་ལྔ་བོ་མཐའ་དག་ལ་སྤྱིར་བསྟན་པའོ། ། ཕལ་ཆེར་ལ་སྤྱིཪ་
བསྟན་པས་ནི་སྤྱིར་བསྟན་པ་སྟེ། བསླབ་པ་བྱིན་པ་ནི་འདྲ་བ་ཉིད་
དེ་ཞེས་དགྲ་བཅོམ་ཐོབ་པ་བདེན་སྨྲའི་ལྟུང་བྱེད་དང་ལས་ཀྱི་གནས་
ནས་མ་སྨྲས་པར་འགྲོ་བའི་ལྟུང་བྱེད་ལྟ་བུ་མ་གཏོགས་པར་ཕལ་ཆེར་
ལ་སྤྱིར་བསྟན་པ་ལྟ་བུའོ། ། སྤྱིར་བསྟན་གྱི་ཞར་ལ་བྱུང་བས་ན་
སྤྱིར་བསྟན་པ་ཞེས་བཏགས་ཏེ། མགུ་བ་སྤྱད་པ་ནི་དོན་མེད་པ་
ཉིད་ཡིན་ནོ། ། རེག་པར་བྱ་བ་ཉིད་ནི་མ་ཉམས་པའོ། ། ག་ག་
ཚིལ་བྱེད་པ་ལ་ཡང་ངོ་། ། སེན་མོ་དང་སོ་དང་ཤ་མེད་པའི་རུས་
ཕ་དང་སྤུ་དག་ནི་གཞན་དང་ལྡན་པ་ཉིད་དོ། ། ཡང་དག་པར་
ལེན་པར་བྱེད་པ་ལ་ནི་དེར་མ་ཟད་དོ། ། དེ་ནི་སྣོད་ཡིན་ནོ་ཞེས་
པ་མདོ་དྲུག་ནི་སྤྱིར་བསྟན་གྱི་ཞར་ལ་བྱུང་བའོ། ། གཉིས་པ་ཡན་
ལག་རྣམ་པར་བཞག་པ་ལ་གཉིས་ཏེ། འདིར་འགྱུར་གྱི་ཡན་ལག་
དང་། ངེས་བཟུང་གི་ཡན་ལག་གོ། དང་པོ་ནི་ལྟུང་བ་བསྐྱེད་པའི་
ཡོན་ལག་འདིས་ཀྱང་འགྱུར་ཏེ། བསླབ་པ་བྱིན་པ་འདིས་ཀྱང་་་
འགྱུར་ཞེས་བསླབ་པ་བྱིན་པ་ནི་འདྲ་བ་ཉིད་དོ་ཞེས་པ་ལྟ་བུའོ། །
གཉིས་པ་ངེས་བཟུང་གི་ཡན་ལག་ལ་གཉིས་ཏེ། ཐུན་མོང་གི་ཡན་
ལག་དང་ཐུན་མོང་མ་ཡིན་པའི་ཡན་ལག་གོ། དང་བོ་ནི་བསླབ་
པའི་ཡན་ལག་བསྙེན་རྫོགས་ཀྱི་སྡོམ་པ་སྐྱེས་པ་མ་ཉམས་པ་ལྟ་བུའོ། །
541

དམ་པའི་ཆོས་འདུལ་བ་སྤྱི་ཡི་རྣམ་བཞག
གཉིས་པ་ལ་བཞི་སྟེ གཞིའི་ཡན་ལག་དང་། བསམ་པ་དང་།
སྦྱོར་བ་དང་། མཐར་ཐུག་པའི་ཡན་ལག་གོ། དང་པོ་གཞིའི་ཡན་
ལག་ནི་སྲོག་གཅོད་པའི་གཞི་མི་མ་ཡིན་པ་ལྟ་བུ་སྟེ། འདུ་ཤེས་ཀྱི་
དམིགས་པའི་གཞི་ཡིན་ཞིང་། ཀུན་སློང་སྐྱེ་བའི་གཞི་ཡིན་ལ།
སྦྱོར་བ་འཇུག་པའི་གཞི་ཡིན་པས་གཞི་ཞེས་བྱའོ། ། དེ་ཡང་གཞི་
སེམས་ཅན་དང་། སེམས་ཅན་མ་ཡིན་པ་དང་། དེ་གཉིས་ཀ་ཡན་
ལག་ཏུ་གྱུར་པའོ། ། དེ་ཡང་སེམས་ཅན་སྤྱིས་བསྐྱེད་པ་ནི་ཕམ་
ལྷག་དང་པོ་གཉིས་སོ། ། སེམས་ཅན་བྱེ་བྲག་གིས་བསྐྱེད་པ་ལ་
གཉིས་ཏེ། གཞི་མི་ལས་གྱུར་པ་དང༌། དུད་འགྲོ་ལས་གྱུར་་་་་་་
པའོ། ། མི་མ་ཡིན་པ་ལས་ནི་ལྟུང་བ་དངོས་གཞིར་བཅས་པ་མེད་
དོ། ། དང་པོ་ལ་གཉིས། མི་སྤྱིའི་བསྐྱེད་པ་དང་། མི་བྱེ་བྲག་
གིས་བསྐྱེད་པའོ། ། དང་པོ་ནི་སྲོག་གཅོད་པའི་ཕམ་པ་སྟེ། རང་
གིས་ཀྱང་གཞན་རྒྱུད་ལ་ཕམ་པ་དེ་བསྐྱེད་པར་ནུས་སོ། གཉིས་པ་
ལ་ཚན་པ་དགུ་སྟེ། ཐ་སྙད་དང་ལྡན་པ་སྤྱིས་བསྐྱེད་པ་བཅུ་གཉིས་
དང་། བསྙེན་པར་མ་རྫོགས་པ་སྤྱིས་བསྐྱེད་པ་བཞི་དང་བསྙེན་པར་
རྫོགས་པ་སྤྱིས་བསྐྱེད་པ་གསུམ་དང༌། དགེ་སློང་ཕས་བསྐྱེད་པ་བཞི་
བཅུ་རྩ་དྲུག་དང་། དགེ་སློང་མས་བསྐྱེད་པ་བཅུ་བཞི་དང་། དགེ་
ཚུལ་གྱིས་བསྐྱེད་པ་གཅིག་དང༌། རབ་ཏུ་བྱུང་བ་སྡེ་ལྔ་སྤྱིས་བསྐྱེད་
པ་གཉིས་དང༌། མུ་སྟེགས་ཅན་གྱིས་བསྐྱེད་པ་གཉིས་དང་། ཁྱིམ་
པས་བསྐྱེད་པ་རྣམས་སོ། ། དེ་ལ་བཞི་སྟེ། ཁྱིམ་པ་སྤྱིས་བསྐྱེད་
པ་ཉི་ཤུ་རྩ་བདུན་དང༌། ཁྱིམ་པ་ཕོས་བསྐྱེད་པ་བཞི་དང་། ཁྱིམ་
པ་མོས་བསྐྱེད་པ་དང་། ཕོ་མོ་ཚོགས་པས་བསྐྱེད་པ་གཉིས་སོ། །
གཞི་དུད་འགྲོས་བསྐྱེད་པ་ནི་དུད་འགྲོ་འདེབས་སྤྱོད་གསོད་གསུམ་
- 542

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མོ། ། གཞི་སེམས་ཅན་མ་ཡིན་པས་བསྐྱེད་པ་འལ་གཉིས་ཏེ།
་་་་་་་འབྱུང་བས་བསྐྱེད་པ་དང་། འབྱུང་བ་ལས་གྱུར་པས་བསྐྱེད་
པའོ། ། དང་པོ་ནི་ས་རྐོ་བ་དང་མེ་ལ་རེག་པ་དང་ཆུ་ལ་ཁྲུས་བྱེད་
པ་དང་། ཆུ་ལ་རྩེ་བ་སྟེ་བཞིའོ། ། རླུང་ལས་ཀྱང་བསླབ་བྱའི་
ཉེས་བྱས་སུ་འགྱུར་བ་ཡོད་དེ། ས་བོན་འཇོམས་པའི་སྐབས་སུ་རླུང་
དང་ཉི་མ་ལ་འཇོག་པས་ཀྱང་ངོ་ཞེས་པ་ནི་སྦྱོར་བའི་ཡན་ལག་བསྟན་
ཕ་ཡིན་གྱི། གཞིའི་ཡན་ལག་ནི་མ་ཡིན་ནོ། ། འབྱུང་བ་ལས་
གྱུར་པས་བསྐྱེད་པ་ཚན་པ་ལྔ་སྟེ། གནས་ལས་གྱུར་པ་བཅུ་གསུམ་
དང་། གོས་ལས་གྱུར་པ་སུམ་ཅུ་རྩ་དྲུག་དང་། ཟས་ལས་གྱུར་པ་
ཉི་ཤུ་རྩ་གཉིས་དང་། སྣོད་སྤྱད་ལས་གྱུར་པ་གསུམ་དང་། ལྟུང་
བ་ལ་བརྟེན་པ་ལྔའོ། ། ཞེས་དང༌། འདུལ་སྡོམ་འགྲེལ་བ་དབལ་
ཡང་ཆུང་ངུས་མཛད་པ་ལས། གཉིས་པ་བསམ་པའི་ཡན་ལག་ལ་
གཉིས་ཏེ། འདུ་ཤེས་དང་ཀུན་སློང་ངོ༌། ། དང་པོ་ནི་ངེས་པའི་
འདུ་ཤེས་སམ་གཞིའི་ཡན་ལག་གི་རྣམ་པ་མ་དོར་བའི་ཡིད་གཉིས་
ཀྱང་རུང་སྟེ། འདུལ་བའི་ལུགས་ཀྱིས་ཡིད་གཉིས་ཀྱང་འདུ་ཤེས་
ཡིན་ཏེ། ཊཱིཀྐ་ལས་ཡིད་གཉིས་ཟ་བའི་འདུ་ཤེས་ཀྱིས་སྤྱད་ན་ཞེས་
བཤད་དོ། ། གཞིའི་ཡན་ལག་གི་རྣམ་པ་དོར་བའི་ཡིད་གཉིས་ནི་
ཡན་ལག་མ(དེ་ཡང་མི་གཉིས་ནི་འདུ་ཤེས་མ་ཡིན་ནོ་སྙམ་ན།) ཡིན་
ཏེ། སེམས་ཅན་གྱི་རྣམ་པ་དོར་ཏེ། འདི་ཐོ་ཡོར་ཡིན་ནམ་སྡོང་
དུམ་ཡིན་སྙམ་དུ་ཡིད་གཉིས་ཟ་བ་ལྟ་བུའོ། ། ཀུན་སློང་ལ་གསུམ་
་ལས། ·རྫོགས་པར་བྱེད་པའི་ཀུན་སློང་ནི་བཏང་བ་ཡང་ངོ་ཞེས་པའི་
ཤུགས་ཀྱིས་བསྟན་ཏོ། ། རིགས་འབྱེད་པའི་ཀུན་སློང་ནི། དེའི་
ཆ་ནི་དེར་གཏོགས་སོ་ཞེས་པས་བསྟན་ཏོ། ། ཆེད་དུ་བྱ་བའི་ཀུན་
543

དམ་པའི་ཆོས་འདུལ་བ་སྤྱི་ཡི་རྣམ་བཞག
སློང་ནི་རང་གི་དོན་ཉིད་གཙོ་ཆེར་ཡོད་པའོ་ཞེས་པས་བསྟན་ཏེ།
དེ་ལྟར་ན་རང་དོན་ཡན་ལག་ཏུ་དགོས་པའི་ལྟུང་བ་བཞི་བཅུ་རྩ་དྲུག་
གི་སྐབས་སུ་ནི་ཀུན་སློང་ཆོས་གསུམ་ལྡན་ཡིན་ལ། དེ་དག་ལས་
གཞན་གྱི་སྐབས་སུ་ནི་ཀུན་སློང་ཆོས་གཉིས་ལྡན་ནོ། ། གསུམ་པ་
སྦྱོར་བའི་ཡན་ལག་ལ་གཉིས་ཏེ། སྦྱོར་བ་རང་བློའི་བྱེད་པ་ཅན་
དང་། གཞན་ལ་བཅོལ་ཡང་རྫོགས་པའི་བྱེད་པ་ཅན་ནོ། ། དང་
པོ་ལ་བཞི་ལས། སྦྱོར་བ་ལུས་ཁོ་ནའི་བྱེད་པ་ཅན་ནི་ཕམ་པ་དང་པོ་
ལ་སོགས་པའོ། ། སྦྱོར་བ་ངག་ཁོ་ནའི་བྱེད་པ་ཅན་ནི་རྫུན་སྨྲའི་
ཕམ་པ་ལ་སོགས་པའོ། ། སྦྱོར་བ་ལུས་ངག་གང་ཡང་རུང་བའི་
བྱེད་པ་ཅན་ནི་བྱིན་འཕྲོགས་བྱེད་པའི་སྤང་བ་ལ་སོགས་པའོ། །
སྦྱོར་བ་ལུས་ངག་གཉིས་ཀ་དགོས་པའི་བྱེད་པ་ཅན་ནི་ཟས་བསོད་པ་
དག་གིས་སློང་ཞིང་ཟ་བའི་ལྟུང་བྱེད་ལ་སོགས་པའོ། ། བཞི་བ་
མཐར་ཐུག་གི་ཡན་ལག་ནི། སིལ་བུར་གནས་ཏེ་སྤྱིའི་ཆོས་སུ་འགྲོ་
བ་ཤས་ཆུང་ལ། སྤྱིར་བསྟན་གྱི་སྐབས་འདིར་ཡང་རྣམ་པར་རིག་
བྱེད་ལ་ནི་དོན་གོ་བའོ་ཞེས་པའི་ཕྱོགས་གཅིག་གིས་མཐར་ཐུག་བསྟན་
ཏོ། ། གསུམ་པ་ལྟུང་བ་རྣམ་པར་བཞག་པ་སྐྱེ་ལུགས་ནི་ལྟུང་བ་
གཅིག་ཏུ་སྐྱེ་བ་དང་དུ་མར་སྐྱེ་བ་གཉིས་ལས། དང་པོ་ནི་རྣམ་་
འབྱེད་དུ་བསྟན་ལ། གཉིས་པ་ནི་འདིར་བསྟན་ཏེ། དེ་ལ་དྲུག་
ལས། བསླབ་རྒྱུན་ཐ་དད་པས་ལྟུང་བ་ཐ་དད་པ་ནི་ཉེས་པ་དེ་མེད་
པ་ཉིད་ལ་ཞེས་སོ། ། བསམ་རྒྱུན་ཐ་དད་པས་ལྟུང་བ་ཐ་དད་པ་ནི་
བཏང་བ་ཡང་ངོ་། །། དགེ་སློང་རྣམ་དག་གྲངས་ཚང་བ་དང་ལྷན་
གཅིག་ལས་ལ་འདུས་ན་འདུན་པ་ཕྱིར་བསྒྱུར་དང་ལས་ཀྱི་གནས་ནས་
མི་སྨྲ་བར་འགྲོ་བ་ལྟ་བུ་ལ་ལྟུང་བྱེད་ཀྱི་དངོས་གཞི་རྫོགས་པར་བསྐྱེད་
544

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པ་མེད་ལ། འོན་ཀྱང་བསླབ་བྱིན་འབའ་ཞིག་ཚོགས་པའི་སྐབས་མ་
གཏོགས་སོ། ། ཤ་མིས་བསླབ་བྱིན་ལ་དབྱེན་གྱི་ལྷག་མ་མི་བསྐྱེད་
ཟེར། མཚོ་ཊཱིཀ་ལས། དགེ་འདུན་གྱི་དབྱེན་ཆགས་པ་དང་་་་་་
དབྱེན་གྱི་མཚམས་མེད་བསྐྱེད་པ་ལ་བྱེད་པ་བོ་ཁ་སྐོང་དུ་འོས་པ་་
དགོས་ཀྱང་། དབྱེན་བྱེད་པའི་ལྷག་མ་བསྐྱེད་པ་ལ་དེ་མི་དགོས་
པར་ལུང་ཞུ་བ་དྲངས་ནས་གསུངས་སོ། ། བསླབ་བྱིན་ལ་དགྲ་
བཅོམ་མེད་པའི་ཕྱིར་ན་དེ་ལ་དགྲ་བཅོམ་བདེན་སྨྲ་མེད་ཀྱང་། མི་
ཆོས་བདེན་སྨྲ་ཙམ་ཡོད་པ་ནི་ལྟུང་བ་ཉིས་བརྒྱ་ང་གསུམ་པོ་རེ་རེ་ལ།
རང་བཞིན་གྱི་ཁ་ན་མ་ཐོ་བ་ཡོད་པར་གསུངས་པས་ཀྱང་སྒྲུབ་ནུས་
པའི་ཕྱིར་རོ། ། དེས་ན་ལྟུང་བ་འགའ་ཞིག་མ་གཏོགས་ཕལ་ཆེར་
གྱི་རྟེན་ལ་བསླབ་བྱིན་དེ་རྣམ་དག་དང་འདྲ་བར་སྤྱིར་བསྟན་པའོ། །
གསུམ་པ་ཞར་བྱུང་སྤྱིར་བསྟན་ནི། མགུ་བ་སྤྱད་པ་ནི་དོན་མེད་པ་
ཉིད་ཡིན་ནོ། ། ག་ག་ཚིལ་བྱེད་པ་ལ་ཡང་ངོ་། ། སེན་མོ་དང་
སོ་དང་ཤ་མེད་པའི་རུས་པ་ཞེས་སོགས་དང་། རེག་པར་བྱ་བ་ཉིད་
ནི་མ་ཉམས་པའོ། ། ཡང་དག་པར་ལེན་པར་བྱེད་པ་ལ་ནི་དེར་མ་
ཟད་དོ། ། དེ་ནི་སྣོད་ཡིན་། ། (ཞེས་པའི་མདོ་དྲུག་ནི་སྤྱིར་
བསྟན་གྱི་ཞར་ལ་བྱུང་བས་ན་སྤྱིར་བསྟན་དུ་བཞག་པའོ། ། ཞེས་
དང་། འདུལ་སྡོམ་འགྲེལ་བ་དབལ་མང་ཆུང་ངུས་མཛད་པ་ལས།
གཉིས་པ་ཡན་ལག་གི་དོན་ལ་རྟེན་སོགས་ལྔཪ་བཤད་པ་དང་།
ཚན་ཚན་ཡན་ལག་བྱེ་བྲག་ཏུ་བཤད་པ་གཉིས།) དང་པོར་རྟེན་གྱི་
ཡན་ལག་ཡུལ་ཡན་ལག ། ལྟུང་ཐ་དད་རྒྱུ་སེལ་བ་དང་བཅས་་
དང་། །བསམ་པའི་ཡན་ལག་ཡན་ལག་སེལ་བ་ལྔ། །དང་པོར་བསླབ་
བསམ་ཚིགས་མཚན་ཡན་ལག་བཞི། །དང་པོར་དངོས་དང་ཞར་བྱུང་
545

དམ་པའི་ཆོས་འདུལ་བ་སྤྱི་ཡི་རྣམ་བཞག
དངོས་ལ་ཡང་། །ཉམས་མ་ཆགས་དང་མ་རྫོགས་བསླབ་བྱིན་ལ། །
ཅིར་འགྱུར་གསུམ་མོ། ། དང་བོ་སྟོན་པར། །ཉམས་པ་དང་མ་
ཆགས་པ་ཞེས་སོགས་བྱུང་། ཕམ་པས་ཉམས་པ་ཡང་སྡོམ་པ་མ་
བཏང་བས་ལྟུང་བ་སྡེ་ལྔ་བསྐྱེད་པའི་རྟེན་དུ་རུང་ངམ་སྙམ་པའི་་་་
དོགས་པ་བསལ་ནས། ཉེས་བྱས་ལས་མི་བསྐྱེད་ཅེས་དགག་སྒྲས་
བསྟན། བླངས་ཀྱང་མ་ཆགས་ན་སྡོམ་པ་མེད་པ་ལྟུང་བ་གང་ཡང་
མི་བསྐྱེད་སྙམ་པ་བསལ་ནས། དེ་ལ་ཡང་བར་མའི་དགེ་བ་ཡོད་
པས་ཉེས་བྱས་ཙམ་ཞིག་བསྐྱེད་ཅེས་སྒྲུབ་པའི་སྒྲའམ་སྒྲུབ་ཚིག་གིས་
བསྟན་ནོ། ། གང་གིས་ཉམས་ན་འཆབ་བཅས་ཕམ་པས་ཉམས་ཏེ་
དགོས་པ་སྒྲུབ་ནུས་ཀྱི་སྡོམ་པ་དང་མི་ལྡན་པ་དང་མ་ཆགས་པ་ལ་ཉེས་
བྱས་ལས་མི་འབྱུང་བའི་ཤེས་བྱེད་ནི། ཊཱིཀྐར་ལུང་ཞུ་བ་དྲངས་པ་
ལས། །སྔར་ལྟུང་བ་བྱུང་བ་དང་རྐུ་ཐབས་སུ་གནས་པ་དང་དང་པོ་
འཁྲུགས་པ་དང་མ་ནིང་དང་དགེ་སློང་མ་སུན་ཕྱུང་བས་ཉམས་པར་
བྱས་པ་ལ་ནི་ཉེས་བྱས་སུ་འགྱུར་རོ། ། ཞེས་གསུངས་པས་སོ། །
དེའི་དང་པོ་ནི་ཐུན་མོང་གི་རྩ་ལྟུང་འཆབ་བཅས་བྱུང་བ་དང་།
དང་པོ་འཁྲུགས་པ་ནི་ལོ་ཉི་ཤུ་མ་ལོན་པར་ཤེས་བཞིན་དུ་བསྙེན་་
རྫོགས་བྱས་པ་ལ་བྱའོ། ། བྱེ་སྨྲས་ཕམ་པ་སྡོམ་པའི་གཏོང་རྒྱུ་མིན་
པའི་སྒྲུབ་བྱེད་ལྔ་བཀོད་དོ། ། ཚུལ་ཁྲིམས་འཆལ་བའི་དགེ་སློང་
གིས་དགེ་སློང་མར་ཆོས་སྟོན་ན་དགེ་སློང་རང་ཉིད་ལ་སྟོན་པའི་ལྟུང་
བྱེད་འབྱུང་བར་རྣམ་འབྱེད་ལས་གསུངས་པ་དང་རྐུ་ཕམ་ལྟ་བུ་བྱུང་
བ་ལ་ཡང་གསོད་ཕམ་སོགས་བསྐྱེད་པ་ཡོད་པར་ཞུ་བར་གསུངས་པ་
དང་། དགེ་སློང་རང་ཉིད་ཀྱིས་མི་ཚངས་སྤྱོད་བྱས་པར་ཁས་ལེན་
པ་ལ། དགེ་སློང་གཞན་ཞིག་གིས་ཕམ་པ་གཞན་གསུམ་གྱི་གཞི་མེད་
546

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པར་བསྐུར་བ་འདེབས་ན་དེ་ལ་གཞི་མེད་ལྷག་མ་བསྐྱེད་པར་ལུང་ཞུ་
བ་ལས་གསུངས། བསླབ་བྱིན་དགྲ་བཅོམ་ཐོབ་ཚེ་སྔོན་གྱི་རང་གྲལ་
དུ་འགྲོ་བར་ཕྲན་ཚེགས་ལས་གསུངས་ཞིང་། གཏམ་གཞིར།
ཕམ་པའི་ཉེས་པ་བྱུང་ལ། དེས་བསླབ་པ་ཕུལ་ཏེ་བབ་པ་ན། ཞེས་
ཉམས་པ་ལ་ཡང་བསླབ་པ་འབུལ་རྒྱུ་ཡོད་པར་གསུངས་པའི་ཕྱིར།
ཡོན་ཤཱཀྱ་རང་ལུགས་ལ། འཆབ་བཅས་ཕམ་པས་སྡོམ་པ་མི་གཏོང་
ན། །མདོ་འདིས་མཐའ་དག་ལ་སྤྱིར་བསྟན་པ་ག་ལ་ཡིན་ཏེ་མ་ཡིན་
པར་ཐལ། ཕམ་འབྱུང་བ་ཡང་བཅས་ལྡན་དགེ་སློང་དུ་འདོད་ན།
དེ་བཅས་པ་མཐའ་དག་དང་འགལ་ཡང་ཉེས་བྱས་ལས་མི་བསྐྱེད་པ་
ལ་འབྲེལ་མེད་པའི་ཕྱིར། དེ་ལ་ཉམས་པ་སོ་ཤོར་དུ་འདོད་པའི་སྔ་
མ་ཁ་ཅིག།གསོད་ཕམ་བྱུང་བས་སྲོག་གཅོད་སྡེར་གཏོགས་དང་བཅས་
པ་གང་ལ་ཞུགས་ཀྱང་ཉེས་བྱས་ལས་མི་བསྐྱེད་པ་ལ་དགོངས་ཟེར་
འོ། ། གཉིས་པ་མ་རྫོགས་པ་ལ་ཅིར་འགྱུར་སྟོན་པར། བསྙེན་
པར་མ་རྫོགས་ཤིང་རབ་ཏུ་བྱུང་བས་ཞེས་སོགས་མདོ་ཚན་གཉིས་
བྱུང་། འདི་ལ་བླང་འདས་དང་ཕྱོགས་མཐུན་གཉིས། དང་པོ་
བླང་འདས་ལ་དབྱེ་བ་མང་ཡང་བསྡུས་ན། བར་མའི་ཚུལ་ཁྲིམས་ཀྱི་
དངོས་སྐལ་གྱི་ཉམས་པ་རྣམས་གསུམ་གྱི་སྟེང་དུ་དགེ་ཚུལ་གྱི་སྡོམ་
པའི་དངོས་བླང་བཅུ་བསྣན་པས་བཅུ་གསུམ་དང་། དེའི་སྟེང་རྩ་
བའི་ཆོས་དྲུག་དང་རྗེས་མཐུན་གྱི་ཆོས་དྲུག་སྟེ་བཅུ་གཉིས་བསྣན་པས་
ཉེར་ལྔ་བོ་དག་ནི་རིམ་བཞིན་དགེ་ཚུལ་དང་དགེ་སློང་མ་ལ་བཅས་
སོ། ། མང་བས་བསྲུང་མི་ནུས་སྙམ་དུ་སྐྲག་པ་སྤངས་པའི་ཕྱིར་པྲི་
ཛའི་བུ་ལ་ཁྲིམས་ཉིས་བརྒྱ་ང་གསུམ་བསླབ་པ་གསུམ་དུ་བསྡུས་ནས་
བསྟན་པ་བཞིན། དགེ་ཚུལ་ལ་ཡང་བསླབ་པའི་གཞི་བཅུར་བསྡུས་
547

དམ་པའི་ཆོས་འདུལ་བ་སྤྱི་ཡི་རྣམ་བཞག
ནས་བཤད་པ་ཡིན་ཀྱང་། ཕྱེ་ན་བླང་འདས་སོ་དྲུག་ཡོད་དེ། དགེ་
སློང་ལ་གསོད་ཕམ་དང་དུད་འགྲོ་འདེབས་སྤྱོད་གསོད་པའི་ལྟུང་བྱེད་
གསུམ་ཡོད་པས་དགེ་ཚུལ་ལ་ཡང་སྲོག་གཅོད་བཞི་དང་། རྫུན་ཕམ་
དང་གཞི་མེད་ནས་ཁྱིམ་སུན་འབྱིན་པའི་བར་ལྷག་མ་ལྔ་དང་།
རྫུན་ནས་བསླབ་པ་སྤོང་བའི་བར་ལྟུང་བྱེད་དྲུག་དང༌། འབྲས་ཚན་
འགེབས་པའི་ཉེས་བྱས་ཏེ་བཅུ་གསུམ་ཡོད་པས་དགེ་ཚུལ་ལ་ཡང་རྫུན་
བཅུ་གསུམ་དང་། ལོངས་པ་གཞིར་གཏོགས་ཀྱི་ལྟུང་བྱེད་དུ་་་་་་
གཏོགས་པའི་གླུ་ནས་ཕྲེང་བའི་བར་བདུན་ནི་དགེ་སློང་ལ་ཉེས་བྱས་
དགེ་ཚུལ་ལ་བླང་འདས་དང༌། ཁྲི་སྟན་ཆེ་མཐོ་བཞི་ནི་དགེ་སློང་ལ་
ཁྲི་རྐང་འཆོས་པའི་ལྟུང་བྱེད་དུ་གཏོགས་པའི་ཉེས་བྱས་སུ་བཅས་ལ་
འདིར་བླང་འདས་སུ་བཅས། མ་བྱིན་ལེན་མི་ཚངས་སྤྱོད་ཆང་ཕྱི་
དྲོའི་ཁ་ཟས་གསེར་དངུལ་ལེན་པ་བཅས་དགེ་ཚུལ་གྱི་དངོས་བླང་སོ་
གསུམ། ཉམས་པ་གསུམ་སྟེ་སོ་དྲུག་ཡོད་པའི་ཕྱིར། རྒྱས་པར་ཕྱེ་
ན་བླང་འདས་ང་བརྒྱད་ཡོད་དེ། བར་མའི་ཉམས་པ་གསུམ་དང་།
དགེ་ཚུལ་གྱི་དངོས་བླང་ང་ལྔ་ཡོད་པའི་ཕྱིར། མི་གསོད་པ་དུད་
འགྲོ་འདེབས་སྤྱོད་གསོད་པ་དམྱལ་བ་ཡི་དྭགས་ལྷ་ལྷ་མིན་གསོད་པ་
སྟེ། སྲོག་གཅོད་བརྒྱད་དང་རྒྱུད་ལྔའི་འགྲོ་བའི་རྫས་མ་བྱིན་པར་
ལེན་པ་ལྔ། འགྲོ་ལྔར་མི་ཚངས་སྤྱོད་ལྔ་རྫུན་སྨྲ་ལ། །ཕམ་འདྲ་
གཅིག་དང་བཤགས་བྱའི་རྫུན་བཅུ་གཉིས། །འབྲུ་དང་བཙོས་ཆང་
འཐུང་གཉིས་གླུ་གར་རོལ། །ཕྲེང་རྒྱན་སྤོས་དང་ཁ་དོག་བྱུགས་ཏེ་
བདུན། །ཁྲི་གཉིས་སྟན་གཉིས་ཕྱི་དྲོའི་བཟའ་བཅའ་གཉིས། །འགྲོ་
ལྔའི་རིན་ཆེན་བདག་གིར་འཛིན་པ་ལྔ། །ལྔ་བཅུ་ང་ལྔ་དགེ་ཚུལ་་
དངོས་བླང་འདས། །ཞེས་འདུལ་འཛིན་བློ་གྲོས་སྦས་པའི་དགེ་ཚུལ་
548

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གྱི་བསླབ་བྱ། ཀཱ་རི་ཀས་བཅུ་བའི་འགྲེལ་བར་འབྱུང་བ་མ་གཏོགས་
བླང་འདས་ང་བརྒྱད་ཀྱི་ཐ་སྙད་དེར་མེད་དོ། ། དེ་ཡང་འགྲེལ་བ་
དེ་ཉིད་དུ། བར་མའི་སྐྱབས་འགྲོ་ཉམས་པ་དང༌། ཉམས་པ་རྣམ་
གསུམ་སྟེ་བཞིའི་སྟེང་དུ་སྲོག་གཅོད་བརྒྱད་སོགས་ང་གཅིག་པོ་བསྣན་
ཏེ་དགེ་ཚུལ་གྱི་དངོས་བླང་ང་ལྔ་ཞེས་གསུངས་ཀྱང་། སྐྱབས་འགྲོ་
ཉམས་པ་བླང་འདས་ཀྱི་གྲངས་སུ་འདྲེན་པ་ཡིག་ཆའི་སྤྱིར་བསྟན་དུ་
བཀག་ཅིང་། མཁན་པོ་ལས་སྲུང་བར་ཁས་བླང་བའི་ཉམས་པ་་
གསུམ་ནི་དགེ་ཚུལ་གྱི་དངོས་བླང་མིན་ཏེ། བར་མ་རབ་བྱུང་གི་
དངོས་སྐལ་གྱི་བླང་འདས་ཡིན་པའི་ཕྱིར། མཛོད་ལས་དམྱལ་བར་
ལས་ལམ་གསུམ་ལས་གཞན་དངོས་སུ་བྱེད་པ་མེད་པར་གསུངས་པ་
དང་། ཀཱ་རི་ཀའི་འགྲེལ་བར། འགྲོ་བ་ལྔ་ཡང་དམྱལ་བ་མ་་་་
གཏོགས་པའི་འགྲོ་བ་ལྔ་ལ་གསུངས་འདུག་པ་དང་། སྐབས་འདིར་
སྲོག་གཅོད་བརྒྱད་སོགས་བཤད་པ་ཇི་ལྟར་མི་འགལ་ཞེ་ན། མཛོད་
དུ་དེ་ལྟར་གསུངས་པ་ཚ་གྲང་ཉེ་འཁོར་བའི་དམྱལ་བའི་དབང་དུ་
མཛད་ལ། ཉི་ཚེ་བའི་དམྱལ་བ་ན་ལས་ལམ་བཅུ་ག་དངོས་སུ་བྱེད་
པ་ཡོད་པས་དེར་བུད་མེད་དང་རྫས་བདག་བཟུང་སོགས་ཡོད་ལ་
དམྱལ་བ་བ་སོགས་བསད་པ་ཡོད་པར་ཀཱ་རི་ཀའི་ལུང་གིས་ཀྱང་་་་
འགྲུབ་པ་དང༌། །གསོད་རྐུ་སོགས་འགྲོ་བ་ལྔས་ཕྱེས་པའི་མང་བོ་ཡོད་
པར་ངེས་པ་ལྔ་བྲལ་དགོས་པའི་རྟགས་ཀྱིས་སྒྲུབ་སྟེ་ཡིག་ཆར་གསུངས་
པ་ལྟར་གོང་མའི་ལྷ་དང་དམྱལ་བ་སོགས་ལས་ཀྱང་སྲོག་གཅོད་སོགས་
བསྲུངས་དགོས་པས་འགལ་བ་མེད་དོ། ། འོན་ཀྱང་ཚ་དམྱལ་བ་
གསོད་པའི་བླང་འདས་མེད་ན། ཡིག་ཆའི་སྒྲུབ་ལུགས་དང་འགལ་
ཞིང་། ལྷག་མའང་དེས་སྒྲུབས། ཞེས་འགྲོ་བ་ལྔའི་རྫས་མ་བྱིན་
549

དམ་པའི་ཆོས་འདུལ་བ་སྤྱི་ཡི་རྣམ་བཞག
པར་ལེན་པ་སོགས་ཀྱང་ཡོད་པར་འགྲུབ་ཚུལ་གསུངས་པའང་འབྲེལ་
དཀའ་ལ། དེ་འདྲའི་བླང་འདས་སྤོང་བར་ཁས་ལེན་པའི་སྡོམ་པ་
མེད་པར་ཐལ་བ་དང་། ཚ་དམྱལ་བའི་སྲོག་གཅོད་སྤོང་འདོད་མེད་
ན་སེམས་ཅན་དེས་འགྱུར་བས། འདི་དག་ལ་གཞུང་གི་གུང་་་་་
བསྒྲིགས་ཏེ་དཔྱད་པར་བྱ་བ་མང་ངོ་། ། ཁ་ཅིག་ཤེས་བཞིན་གྱི་
རྫུན་ལ་ཡང་སྨྲ་ཡུལ་ངན་སོང་གསུམ་ལྷ་ལྷ་མིན་གྱིས་སྔར་ལྟར་ཕྱེས་ན་
དངོས་བླང་དང་ལྔའི་གྲངས་ཚང་ངོ་། ། ཟེར་ལོ། ། དེ་ལྟར་ན་
སྔར་འགྲོ་བ་ལྔས་ཕྱེས་པ་རྣམས་ཀྱང་དེ་ལྔ་ལ་བྱེད་པར་འགྱུར་བས་
ཕམ་འདྲ་བར་བ་གཉིས་མེད་པར་འགྱུར་རོ། ། འོ་ན་ཅི་ཞེ་ན།
ཙུག་ཙུག་སོགས་བཞིའི་རིམ་བཞིན་མངར་སྐྱུར་དྲོ་གྲང་གིས་འདུ་ཤེས་
བསྒྱུར་བའི་ཆ་ནས་རྫུན་བཞི་ཡོད་པ་བླང་འདས་ཀྱི་གྲངས་སུ་བགྲང་
སྟེ་མཚོ་ཊཱིཀ་ལས་གསུངས་པ་ལྟར་དེ་བཞི་སྣོན་པ་ཡིག་ཆའི་དགོངས་
པའོ། ། སྐལ་བཟང་དངོས་གྲུབ་པའི་སྤྱི་བསྟན་དུ་ཡང་འདི་བཞི་
བཅུག་སྟེ་བགྲང་འདུག རིན་ཆེན་བདག་གིར་འཛིན་པ་ལྔ་ཡང་
འགྲོ་བ་ལྔ་ལས་བྱུང་བའི་རྫས་ལ་བྱེད་དགོས་ཏེ། རིན་ཆེན་སྤང་
ལྟུང་གི་གཞི་རིན་པོ་ཆེ་ནི་དགེ་སློང་རང་ཉིད་ལ་དབང་བ་ལྟར་འདིར་
རང་དབང་བའི་རྫས་ལ་རང་བསྒྱུར་བའམ་བདག་གིར་བྱས་པ་དགོས་
པས་སོ། ། ཁ་ཅིག་ཕམ་འདྲ་བཤགས་བྱའི་ཉེས་བྱས་མིན་པར་
འདོད་པ་འཁྲུལ་བ་ཡིན་ཏེ། མཚོ་ཊཱིཀ་ལས་ཁྲི་སྟན་ཆེ་མཐོ་བཞི་
གཉིས་སུ་བསྡུས་ཤིང་ཕྲེང་བ་དོར་བའི་ལྷག་མ་སོ་གསུམ་གྱི་སྟེང་དུ་
ཙུག་ཙུག་སོགས་ཀྱི་རྫུན་བཞི་བསྣན་ནས་བཤགས་བྱའི་ཉེས་བྱས་སོ་
བདུན་དུ་གསུངས་པའི་ཕྱིར་དང་། འདུལ་འཛིན་གྱི་བསླབ་བྱ་ལས།
འགྲེལ་བར་མི་ཚངས་སྤྱོད་བཤགས་བྱར་གསུངས་པ་ནི་འདག་པས་
550

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བཤགས་བྱར་སྟོན་པ་མ་ཡིན་གྱི་བསྡམས་བྱ་མ་ཡིན་ནོ་ཞེས་སྟོན་པ་སྟེ།
ཞེས་མ་བཤགས་པར་བསྡམས་པ་ཙམ་གྱིས་མི་འདག་པ་ལ་བཤགས་
བྱར་གསུངས་པའི་ཕྱིར། འོན་ཀྱང་འོག་ཏུ་མཚོ་ཊཱིཀ་ལས། དེ་ནི་
སྦྱོར་བའི་གནས་སྐབས་ལ་དགོངས་སོ། ། ཞེས་ཕམ་འདྲ་འཆབ་
བཅས་ཀྱི་དངོས་གཞི་བཤགས་སུ་མི་ནུས་པར་བཤད་པ་དང་། རིན་
ཕྲེང་ལས་འཆབ་སེམས་མ་སྐྱེས་པ་ལ་བསླབ་པ་བྱིན་ནས་བཤགས་པར་
བྱ་བ་ཡིན་པས། ཞེས་གསུངས་པས་འདི་དག་ལ་ཞིབ་ཆ་དགོས།
བསྙེན་པར་རྫོགས་པ་ལས་ལོགས་སུ་དབྱེ་བའི་ཕྱིར་མ་རྫོགས་པ་གསུམ་
ལ་ཕམ་པ་མེད་དེ། དཔེར་ན། བྲན་ཙམ་ཤི་བས་དམག་དབུབས་
ཕམ་པར་འཇོག་པ་མིན་པ་བཞིན་ནོ། ། གླུ་གར་མན་ཆད་རྒྱལ་བོ་
སོགས་ལ་བསྙེན་བཀུར་བའི་གོ་རིམ་བཞིན་དུ་བཞག་པའོ། །
གཉིས་པ་ལ་ཕྱོགས་མཐུན་རྟོགས་སླ་བའི་ཕྱིར་ཉེས་མེད་དང་པོར་
བསྟན་པ་དང་། ཕྱོགས་མཐུན་དངོས་བཤད་པ་གཉིས་
ཡང་བྱེ་བྲག་བཤད་མཛོད་ལས། འཆང་བ་དང་ནི་འབྲལ་བ་་་་་
དང་། །དེ་བཞིན་ས་ནི་རྐོ་བ་དང་། །རིན་ཆེན་རེག་དང་མེ་ལ་རེག
། བཏང་ནས་ཟ་བར་བྱེད་པ་དང་། ལྗོན་ཤིང་འཛེག་དང་ཤིང་་
གཅོད་དང་། །བྱིན་ལེན་མ་བྱས་ཟ་བ་དང་། ། རྩྭ་སྔོན་མི་གཙང་་་
འདོར་བ་དང་། །དེ་བཞིན་གསོག་འཇོག་ཟ་བ་དང༌། །ས་བོན་་་་་
འཇོམས་པ་དང་བཅུ་གསུམ་པོ་ལྟུང་མེད་ཀྱི་བསླབ་པའི་གཞི་ཡིན་ལ།
གཞན་ཡང་དེའི་སྟེང་དུ། ཟླ་འཇོག་དགོན་པའི་འབྲལ་བ་དང་། །
གསོག་འཇོག་བྱེད་དང་དགེ་ཚུལ་ཉལ། །མི་སྨྲ་འགྲོ་དང་བཅོ་བརྒྱད་
དོ། ། འཆད་པར་གོས་འཆང་སྤངས་དང་ལྷུང་བཟེད་འཆང་་་
སྤངས་གཉིས་སོ་གཞན་རྣམ་གྲངས་བཞིན་ནོ། ། དགེ་ཚུལ་རྣམས་
551

དམ་པའི་ཆོས་འདུལ་བ་སྤྱི་ཡི་རྣམ་བཞག
ཁྱིམ་པར་ནུབ་ལྷག་ཏུ་ཉལ་བ་བཀག་ཕྱིར་ནུབ་ལྷག་ཕྱེད་དུ་བཤད།
དེ་དང་བཅོ་བརྒྱད་ཕྱེ་བ་དགེ་སློང་མར་ཤིང་གཅོད་ཉེས་བྱས་ས་བོན་
འཇོམས་པ་ལ། །ལྟུང་བྱེད་བཅས་ཕྱིར་གཉིས་བྱས་ཞེས་པ་ཡི་གེ་ནོར་
བ་ཡིན་ཏེ། ཤིང་གཅོད་པ་དང་ས་བོན་འཇོམས་པ་གཉིས་དགེ་སློང་
མ་ལ་ཡང་ཐུན་མོང་གི་སྡོམ་བསྡུས་ཀྱི་ལྟུང་བྱེད་གཅིག་ཏུ་འགྱུར་པའི་
ཕྱིར། རྩ་བར། བདུན་ཅུ་རྩ་གཉིས་སོ། ། ཞེས་སོ། ། དེར་
མ་ཟད་ཤིང་གཅོད་མཚན་ཉིད་ཅི་འདྲ་བའི་ལྟུང་བ་ཡིན་པའི་ཕྱིར། །
དེས་ན། །དགེ་སློང་མར། ཤིང་གཅོད་ཉེས་བྱས་ས་བོན་འཇོམས་
པ་ལ། ལྟུང་མེད་བཅས་ཕྱིར་གཉིས་བྱས། ཞེས་པ་ལྟ་བུར་མངོན་
ཏེ། ཡིག་ཆར་དགེ་སློང་་མ་ལྟར་སོ་སོར་ཕྱེ་ན་བཅོ་བརྒྱད་དང་།
ཞེས་འདུལ་འཛིན་བསླབ་བྱ་དྲངས་ཏེ་གསལ་བར་གསུངས་པའི་ཕྱིར།
དེ་ལྟར་ན་ཤིང་གཅོད་པ་དགེ་སློང་མ་ལ་བཤགས་བྱའམ་བསྡམས་བྱའི་
ཉེས་བྱས་གང་ཡིན་ཞེ་ན། བཤགས་བྱར་འགྱུར་དེ་རྗེས་མཐུན་གྱི་
ཆོས་དྲུག་པོ་གང་རུང་ཡིན་པའི་ཕྱིར། ཀརྨ་ཤ་ཏམ་ལས། རྩྭ་སྔོན་
པོ་གཅད་པར་མི་བྱ་བ་དང་ཞེས་སོ། ། འོ་ན་རྗེའི་གསུང་དུ། རྩྭ་
སྔོན་མི་གཙང་འདོར་མི་བྱ། །གསུངས་པ་ཅི་ཞེ་ན། དེ་ནི་རྩྭ་སྔོན་
འཇོམས་འདོད་ཀྱིས་མི་གཙང་བ་འདོར་བ་ནི་སྐྱེས་པ་གཅོད་པའི་ཉེས་
བྱས་སུ་འགྱུར་བས་ཕྱོགས་གཅིག་གི་མིང་གིས་བསྟན་པ་ཡིན་ནོ། །
དེས་ན་ཡིག་ཆར། རྗེའི་གསུང་དང་འདི་གཉིས་ཀྱི་ཚིག་ལ་ཞིབ་ཆ་
ཞིག་དགོས་སོ། ། ཞེས་གསུངས་པའི་དགོངས་པའང་དེའོ། །
དགེ་སློང་གིས་ཡང་རྩྭ་སྔོན་སོགས་འཇོམས་འདོད་ཀྱིས་གཤང་གཅི་
འདོར་བ་དང་འགྲོ་འཆགས་སོགས་བྱས་ཏེ་དེ་དག་ཉམས་ན་ལྟུང་བྱེད་
དུ་འགྱུར་ཏེ། རྩ་བར། གང་ཡང་རུང་བས་སོ། ། ཞེས་དང་།
552

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
དེར་འདུན་པས་སོ། ། ཞེས་སོ། ། དགེ་སློང་ཕའི་སྡོམ་ལ་ཤིང་
གཅོད་པ་དང་། ས་བོན་འཇོམས་པ་དེ་གཉིས་སྡོམ་བསྡུས་ཀྱི་ལྟུང་
བ་གཅིག་ཡིན་པའི་ཕྱིར་ན། ཕའི་སྡོམ་བསྡུས་ཀྱི་དབང་དུ་བྱས་ན་
དགེ་ཚུལ་ལ་གནང་བ་ཕྱེད་དང་བཅུ་བདུན་དུ་འགྱུར་རོ། ། དགེ་
སློང་མ་ལ་གནས་བཞི་ལས་ཤིང་དྲུང་བ་བཀག་ཕྱིར་དགོན་པའི་འབྲལ་
ལྟུང་མེད་པ་དེའི་ཕྱིར་དགེ་ཚུལ་མ་ལ་དགོན་འབྲལ་གྱི་ཉེས་པ་ཡང་
མེད་ལ་དེ་ལྟུང་མེད་དུ་གནང་བའི་མིང་ཡང་མེད་དོ། ། ཤིང་་་
གཅོད་དགེ་སློང་མའི་ཐུན་མོང་མ་ཡིན་པའི་སྡོམ་བསྡུས་མིན་པའི་ཕྱིར་
ན། དགེ་སློང་མའི་ཐུན་མོང་གི་སྡོམ་གྱི་དབང་དུ་བྱས་ན་དགེ་ཚུལ་
མ་ལ་གནང་བ་ཕྱེད་དང་བཅུ་དྲུག་ཡོད་དེ། ཤིང་གཅོད་དང་ས་
བོན་འཇོམས་པ་གཅིག་ཏུ་བགྲངས་ཏེ་དགོན་འབྲལ་དོར་བའི་ལྷག་མ་
རྣམས་སོ། ། སྤྱིར་དགེ་ཚུལ་མ་ལ་གནང་བ་ནི་ལྟུང་མེད་ཕྱེད་དང་
བཙོ་བརྒྱད་ལས་དགོན་པ་བའི་འབྲལ་ལྟུང་མ་གཏོགས་པ་བཅུ་བདུན་
སྟེང་དུ། མའི་ཐུན་མོང་མ་ཡིན་པའི་སྡོམ་བསྡུས་ལས་ལྟུང་མིང་དུ་
གནང་བ། བྱིན་གྱིས་བརླབ་རུང་གི་ཆོས་གོས་ལྔ་བོ་གང་རུང་ནས་
རྙེད་པའི་ཉི་མ་དང་བོ་ལ་བྱིན་གྱིས་མི་རློབ་པ་དང་། བྱིན་གྱིས་
བརླབ་པའི་ཆོས་གོས་ཀྱང་ཟླ་བ་ཕྱེད་ཕྱེད་དུ་བྱིན་གྱིས་མི་རློབ་པ་སྟེ་
ཆོས་གོས་བྱིན་བརླབ་ལ་བརྟེན་པའི་ལྟུང་བ་གཉིས་སོ་སོར་བགྲང་བ་
དང་། བསླབ་པ་ལ་བསླབ་པ་བསྙེན་པར་མི་རྫོགས་པ་དང་རྗེན་པ་
འཚོད་པ་དང་བཞི་སྟེ་ལྟུང་མེད་ཉེར་གཅིག་གོ། སྲོག་ཆགས་མེད་
པའི་ས་རྐོ་བ་དགག་བྱ་བྱ་བ་མང་བར་འགྱུར་ཕྱིར། དགེ་སློང་ལ་
བཀག་དེར་སྲོག་ཆགས་དང་བཅས་པའི་ས་བརྐོ་བ་དགེ་ཚུལ་སློང་ཀུན་
ལ་བཀག ཉེར་གཅིག་པོ་དེ་ལས། དགེ་སློང་མ་ལ་རིན་ཆེན་རེག
553

དམ་པའི་ཆོས་འདུལ་བ་སྤྱི་ཡི་རྣམ་བཞག
བྱིན་ལེན་མ་བྱས་པ་ཟ་བ་དང་གསོག་འཇོག་ཟ་བ་དང་། རྩྭ་སྔོན་
སོགས་ཉམས་འདོད་ཀྱིས་མི་གཙང་བ་འདོར་བས་མཚོན་སྐྱེས་པ་་་
གཅོད་པ་དང་། ས་རྐོ་བ་སྟེ་ལྔ་ལ་བླང་འདས་འབྱུང་ཞིང་།
གསོག་འཇོག་བྱེད་པ་ལ་ཕྱོགས་མཐུན་འབྱུང་བའི་ཕྱིར་ཏེ། ཊཱིཀྐ་
ལས། དགེ་སློང་མའི་བསླབ་པའི་གཞི་ཡང་དག་པར་བླང་བ་མདོར་
གཏོགས་པ་ཞེས་ཇི་སྐད་བསྟན་པ་དེ་དག་ཉིད་ནི་རིན་པོ་ཆེ་ལ་རེག་པ་
དང་། .གསོག་འཇོག་བྱས་པ་ཟ་བ་དང་། བྱིན་ལེན་མ་བྱས་པར་
ཟ་བ་དང་། ས་རྐོ་བ་དང་། སྐྱེ་བའི་ཚོགས་འཇིག་པ་དང་།
ཞེས་གསུངས་པའི་ཕྱིར། འཆང་གཉིས་འབྲལ་བ་མེ་རེག སྤང་
ཟ་ཤིང་འཛེག་རྩྭ་སྔོན་ཉམས་འདོད་མེད་པར་དེར་མི་གཙང་འདོར་བ།
ས་བོན་འཇོམས་པ་ཟླ་འཇོག་དགེ་ཚུལ་ཉལ་ལས་ཀྱི་གནས་ནས་མི་སྨྲ་
བར་འགྲོ་བ་བྱིན་གྱིས་མི་རློབ་པ་གཉིས་མི་རྫོགས་རྗེན་འཚོད་སྟེ་ལྷག་
མ་བཅོ་ལྔ་དགེ་སློང་མ་ལ་གནང་བ་ཡིན་ཏེ། ཊཱིཀ་ལས། འཆང་བ་
འབྲལ་བ་མེ་རེག་དང་། །སྤངས་པ་ཟ་དང་ས་བོན་འཇིག ། མི་
གཙང་འདོར་དང་ཤིང་ལ་འཛེག ། བླངས་པ་མདོར་གཏོགས་སློབ་
མའི་མིན། །ཞེས་དང་། རིན་ཕྲེང་ལས་ཀྱང་ངོ་། ། ཞུ་བ་ཆེ་བར།
འཆང་གཉིས་འབྲལ་གཉིས་འཇོག་གཉིས་སྤངས་ཟ་དང་བདུན་་་་་་་
རྫོགས་པ་གསུམ་ལ་ཉེས་བྱས་སུ་གསུངས་པ་ཡི་གེ་ནོར་ཏེ། ཞུ་ཆུང་
དུ་སྔར་ལྟར་གསུངས་པས་སོ། ། གཉིས་པ་ཕྱོགས་མཐུན་དངོས་
བསྟན་པ་ནི། ལྟུང་བ་ཉིས་བརྒྱ་ང་གསུམ་ལས། རྫུན་དང་སྲོག་
གཅོད་བཅུ་བདུན་ཕམ་འདྲ་གཞན་གཉིས་དང་ཕྱི་དྲོའི་ཁ་ཟས་དང་ཁ་
མ་བསྒྱུར་བའི་གོས་དང་ཆང་སྟེ་བླང་འདས་ཉེར་གཉིས་ལྟུང་མེད་ཕྱེད་
དང་བཅུ་བདུན་པོ་རྣམས་དང་བཅས་སྡོམ་བསྡུས་སུམ་ཅུ་རྩ་ཕྱེད་དགུ་
554

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མ་གཏོགས་པའི་ལྷག་མ། ཉིས་བརྒྱ་ཕྱེད་དང་བཅོ་ལྔ་ཕྱོགས་མཐུན་
ནོ། ། འདི་འདུལ་འཛིན་གྲགས་པ་རྒྱལ་མཚན་གྱི་གསུང་ལྟར་ལ།
དགེ་ཚུལ་གྱི་བསླབ་བྱ་གནམ་རྩེ་ལྡེང་མར། ཉིས་བརྒྱ་ལྔ་བཅུ་རྩ་
གསུམ་གྱི་སྡོམ་གྱིས་དངོས་སུ་བསྡུས་པའི་ལྟུང་བ། དགེ་ཚུལ་ལ་བླང་
འདས་དང་ལྟུང་མེད་དུ་སོང་བ་རྣམས་ཀྱི་ལྷག་མ་འབྱིན་པ་ནས་ཆུའི་
ནང་དུ་མཆིལ་མ་སོགས་འདོར་བའི་བར་ཉིས་བརྒྱ་བཅུ་གཉིས་པོ་
ཐམས་ཅད་ནས་དགེ་ཚུལ་ལ་བསྡམ་བྱའོ། ། ཞེས་གསུངས་པ་ལྟར་
ན། སྔར་བགྲངས་པའི་ཕྱོགས་མཐུན་ཉིས་བརྒྱ་ཕྱེད་དང་བཅོ་ལྔ་
ལས། རིན་པོ་ཆེ་ལ་རེག་པའི་སྤངས་ལྟུང་ནུབ་ལྷག་ཉལ་རང་ལྡོག་
ལྟུང་མེད་ཡིན་པས་དེ་དང་། འདུན་པ་ཕྱིར་བསྒྱུར་རྣམས་དོར་པའི་
ལྷག་མ་ཉིས་བརྒྱ་དང་བཅུ་གཉིས་པོ་ཕྱོགས་མཐུན་ཡིན་ཏེ། རིན་པོ་
ཚེ་ལ་རེག་པའི་སྤངས་ལྟུང་དེ་དགེ་ཚུལ་ལ་བླང་འདས་སུ་བཅས་པའི་
ཕྱིར་ཏེ་སྤང་ལྟུང་སྐབས་ཀྱི་རིན་ཕྲེང་ལས། མཐར་ཐུག་བདག་གིར་
བྱས་པའོ། ། ཞེས་དང༌། གནམ་རྩེ་ལྡེང་མ་ལས་རང་དབང་བའི་
གསེར་དངུལ་ལ་སོགས་པའི་རིན་པོ་ཆེ་ལ་རང་གི་ངོ་བོའི་ཆ་ནས་མི་
རུང་བའི་བློ་མ་བཞག་པར་རང་གི་ངོ་བོ་ལ་ནོར་གྱི་བློས་བདག་གིར་
་བྱིད་ནའོ། ། ཞེས་གསུངས་པའི་ཕྱིར་དང༌། དེ་ལ་དེ་ལྟར་བདག་
གིར་བྱེད་འདོད་ཀྱིས་རིག་པ་བླང་འདས་སུ་ལྟ་ཅི་སྨོས་པའི་ཕྱིར་ཏེ།
དེ་བདག་གིར་བྱས་པ་ཙམ་ལ་བླང་འདས་སུ་གསུངས་པའི་ཕྱིར།
རང་གི་མིན་པའི་རིན་པོ་ཆེ་ལ་རེག་པ་དགེ་སློང་ལ་ལྟུང་བྱེད་དང་།
དགེ་ཚུལ་ལ་ལྟུང་མེད་ཡིན་ཞིང་དེ་མ་ཟད་བདག་གིར་མ་བྱས་པར་
རང་དབང་བའི་རིན་པོ་ཆེ་ལ་རེག་པ་ཡང་དགེ་ཚུལ་ལ་ལྟུང་མེད་དུ་
གསུངས་པའི་ཕྱིར། འདུན་པ་ཕྱིར་བསྒྱུར་ཡང་ལྟུང་མེད་ཡིན་ཏེ།
― 555

དམ་པའི་ཆོས་འདུལ་བ་སྤྱི་ཡི་རྣམ་བཞག
རིན་ཆེན་ཕྲེང་བར་མ་སྨྲས་འདུན་བསྒྱུཪ་མ་རྫོགས་ཉལ། །ཞེས་་་་་
གསུངས་སོ། ། དེ་ལྟར་ཕྱོགས་མཐུན་གྱི་དབྱེ་བ་མང་ཡངཡང་བསྡུ་ན་
གཞི་བཅུ་ལས་བྱུང་བའི་ཕྱོགས་མཐུན་དུ་འདུ་སྟེ། ཊཱིཀ་ལས།
རྟགས་དང་སློང་དང་སྣོད་དང་ནི། །ལོངས་སྤྱོད་འཕྱར་གཡེང་འདོད་
པ་དང་། །གནོད་པ་དང་ནི་གནས་པ་དང་། །མ་གུས་མི་སྤྱོད་གཞི་
ལས་འབྱུང་། །ཞེས་གསུངས་བླང་འདས་བཅུ་ཡི་ཕྱོགས་མཐུན་ཏེ།
ཁྱིམ་པའི་རྟགས་སྤོང་བ་ལས་ཉམས་པ་རྟགས་ཀྱི་གཞི་ལས་བྱུང་བའི་
བླང་འདས་དང་། དེའི་ཕྱོགས་མཐུན་ནི་རྔ་མོང་གི་བལ་ལས་བྱས་
པའི་གོས་གྱོན་པ་དང་། སྐྲ་ཆན་པས་བྲེག་པ་ལྟ་བུ་སྐྲ་བྲེག་ཉེས་པ་
དང་། རང་དོན་དུ་རིན་པོ་ཆེ་སློང་ཞིང་བདག་གིར་བྱེད་པ་ནི་སློང་
བའི་གཞི་ལས་བྱུང་བའི་བླང་འདས་དང་། དེའི་ཕྱོགས་མཐུན་ནི་
བསོད་སློང་དང་སྤགས་པ་སློང་བ་ལྟ་བུའོ། ། རིན་པོ་ཆེའི་ཁབ་
རལ་བདག་གིར་བྱེད་པ་སྣོད་སྤྱད་ཀྱི་གཞི་ལས་བྱུང་བའི་བླང་འདས་
དང་། དེའི་ཕྱོགས་མཐུན་ནི་བ་སོ་ལས་ཁབ་རལ་བྱས་པ་སོགས་
སོ། ། ལོངས་སྤྱོད་ཀྱི་གཞི་ལས་བྱུང་བའི་བླང་འདས་ནི་ཕྱི་དྲོའི་ཁ་
ཟས་ཟ་བ་དང་ཆང་འཐུང་བ་ལྟ་བུ། དེའི་ཕྱོགས་མཐུན་སྒོག་ཙོང་
སོགས་ཟ་བ་དང་། འཕྱར་གཡེང་གི་ནི། གར་སོགས་ཁྲི་སོགས་
དང་། དེའི་ཕྱོགས་མཐུན་ནི་རྐྱལ་སོགས་ཆུ་ཡིས་རྩེན་པ་ལྟ་བུའོ། །
འདོད་པའི་ནི། ཁྱིམ་བྱེད་འདོད་ཀྱིས་ཁང་ཆེན་བརྩིགས་པ་དང་མི་
ཚངས་སྤྱོད་དང་། དེའི་ཕྱོགས་མཐུན་ནི་འཁྲིག་ཚིག་སྨྲ་བ་སོགས་
སོ། ། གནོད་པའི་ནི། མིའི་སྲོག་གཅོད་པ་དང་དགེ་འདུན་་་
དབྱེན་བྱེད་པ་སོགས་དང་། དེའི་རྗེས་མཐུན་བརྡེགས་པ་བརྡེགས་
གཟས་སོགས་སོ། ། གནས་པའི་ནི། གནས་ནས་དབྱུང་བ་དང་
556

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཚན་མི་མཐུན་པ་དང་ལྷན་ཅིག་གནས་པའི་ཕྱོགས་མཐུན་ཁྱིམ་པ་
དང་ལྷན་ཅིག་གནས་པ་སོགས་སོ། ། མ་གུས་པའི་ནི། མཁན་
པོར་མ་གུས་པ་དང་དེའི་ཕྱོགས་མཐུན་བསླབ་པ་རྒན་པ་སོགས་ལ་མི་
གུས་པ་ལྟ་བུའོ། ། མི་སྤྱོད་པའི་གཞི་ལས་བྱུང་བ་ནི་གསོ་སྦྱོང་དང་
དབྱར་དགག་བྱེད་པ་མིན་པ་དང་། དེའི་ཕྱོགས་མཐུན་དབྱར་གྱི་
དམ་ཚིག་འདྲལ་བ་ལྟ་བུའོ། ། ཞེས་འབྱུང་ཞིང་། ཡིག་ཆར་གཞི་
བཅུ་ལ་བླང་འདས་བཅུ་ཡོད་ཅིང་། ཞེས་གསུངས་པས་འཇོག
དེས་མཚོན་ནས་བླང་འདས་བཅུ་བོ་འཇོག་ཚུལ་དཔྱད་པར་འོས་་
·སོ། ། ཊཱིཀྐ་ལས། ཁང་བ་དང་ཁང་ཆེན་བརྩིག་པ་ཡང་འདོད་
པའི་གཞི་ལས་བྱུང་བ་ཡིན་ཏེ། འདི་ལྟར་ཁྱིམ་བྱེད་ན་ཁྱིམ་ནས་
རབ་ཏུ་བྱུང་བས་ཡང་དག་པར་བླང་བ་ལས་འདས་པ་ཡིན་པས་དེ་ལ་
ནི་བཤགས་པར་བྱ་བའི་ཉེས་བྱས་སུ་འགྱུར། ཞེས་གསུངས་པའི་
དོན་ལ། ཁ་ཅིག་གིས། དགེ་ཚུལ་གྱིས་ཁང་བ་ཁང་ཆེན་བྱས་པ་ལ་
གླང་འདས་འབྱུང་ཟེར། དེ་མི་འཐད་པར་ཐལ། གཞི་དང་ཚད་
དང་དབྱིབས་དང་ཁ་དོག་མི་རུང་བ་དང་སེམས་བསྡུས་སམ་རྡོ་་་་
བཏེགས་སོགས་ཀྱི་ཆོ་ག་མ་བྱས་པའི་ཁང་ཆེན་བརྩིག་པ་ཁྱིམ་པའི་
རྟགས་སྤོང་བ་ལས་ཉམས་པའི་བླང་འདས་ཀྱི་ཕྱོགས་མཐུན་ཡིན་པའི་
ཕྱིར་ཏེ། ཡིག་ཆར་དེ་ཁྱིམ་པའི་ཕྱོགས་གཏོགས་སུ་གསུངས་པའི་
འབྲེལ་གྱིས་འགྲུབ་པའི་ཕྱིར། ཡང་ཁ་ཅིག ཊཱིཀར་བཤགས་བྱར་
བཤད་པ་ནི་ཁང་བ་བརྩིག་པ་ལ་བརྟེན་ནས་དུད་འགྲོ་གསོད་པ་དང་
འདེབས་སྤྱོད་ཀྱིས་བླང་འདས་འབྱུང་ཕྱིར་དེ་ལ་དགོངས་སོ་ཞེས་ཟེར།
་ལྟར་ན་གནོད་པའི་གཞིར་བཞག་དགོས་པས ཊཱིཀ་ལས། དེ་
འདོད་པའི་གཞི་ལས་བྱུང་བར་གསུངས་པ་དང་འགལ་ལོ། ། རང་
557

དམ་པའི་ཆོས་འདུལ་བ་སྤྱི་ཡི་རྣམ་བཞག
ལུགས་ལ་བཤགས་བྱར་བཤད་པའི་ལུང་དེ་དཔེ་མ་དག་པར་འདོད་
དགོས་པ་ཡིག་ཆར་གསུངས་སོ། ། ཕྱོགས་མཐུན་གྱི་ཉེས་བྱས་་
ཐམས་ཅད་མཐའ་དག་ཉམས་པ་ཕམ་པའི་ཕྱོགས་མཐུན་དང་།
རྟགས་སོགས་སོ་སོར་ཉམས་པའི་ཕྱོགས་མཐུན་གཉིས་སུ་འདུའོ། །
གསུམ་པ་བསླབ་བྱིན་ལ་ཅིར་འགྱུར་ནི། ལྟུང་བ་འགའ་ཟུང་མ་
གཏོགས་པར་སྡེ་ལྔ་ཕལ་ཆེར་བསྐྱེད་པའི་རྟེན་དུ་དགེ་སློང་རྣམ་དག་
དང་འདྲ་བར་བསྟན་པ་ལ། །བསླབ་པ་བྱིན་པ་ནི་འདྲ་བ་ཉིད་དོ། །
ཞེས་བྱུང༌། གཉིས་པ་ཞར་བྱུང་ནི་སྐུར་འདེབས་གསུམ་དང་ཕམ་པ་
འཆབ་བརྗོད་ལྟ་བུ་མ་གཏོགས་པ་དགེ་སློང་གིས་བསྐྱེད་པའི་ལྟུང་བ་
རྣམས་རྣམ་དག་གིས་བསླབ་བྱིན་ཡུལ་དུ་བྱས་པ་ལས་ན་སྨད་དུ་་་་
འགྱུར་བ་དང་། འདོན་དང་གནས་ངན་ལེན་བརྗོད་པ་དང་བདེན་
སྨྲ་ནུབ་ལྷག་སྟེ་མ་རྫོགས་པ་སྤྱིས་བསྐྱེད་པའི་ལྟུང་བ་རྣམས་བསྐྱེད་པ་
དང་། བྱིན་ལེན་སྟོབས་ན་འཆགས་པ་དང་རེག་ན་འཇིག་པ་སོགས་
བསྙེན་པར་མ་རྫོགས་པའི་བྱ་བ་བསྒྲུབ་རུང་བ་དང་། རྣམ་དག་
འཚོགས་པའི་ཁ་སྐོང་དུ་མི་འོས་པ་དང་། གནས་མལ་དང་གདིང་
བ་བསྡུད་པ་བཅོལ་བྱའི་ཡུལ་དང་། ཕྱི་དྲོ་གྲོང་རྒྱུ་བརྗོད་བྱའི་ཡུལ་
དང་། ཆོས་གོས་བྱིན་བརླབས་ཀྱི་ཡུལ་སོགས་བསྙེན་པར་རྫོགས་
པའི་བྱ་བ་མི་འགྲུབ་པ་སྟེ་མུ་བཞིའི་སྒོ་ནས་བསླབ་བྱིན་དེ་རྣམ་དག་གི་
ཡུལ་དུ་བསྙེན་པར་མ་རྫོགས་པ་དང་འདྲ་བར་སྟོན་པ་དང་།
བསླབ་བྱིན་ནང་ཕན་ཚུན་དང་དགེ་སློང་མའི་ཡུལ་དུ་དེ་དང་འདྲ་བ་
མ་ཡིན་པར་སྟོན་པ་ལ་རིམ་བཞིན་བསྙེན་པར་མ་རྫོགས་པ་དང་ལྡན་
པ་ཉིད་ཀྱང་ངོ་། ། ཞེས་སོགས་མདོ་གསུམ་བྱུང་། གཉིས་པ་
བསམ་པའི་ཡན་ལག་སེལ་བ་དང་བཅས་པ་ནི། འགྲོ་བ་གཞན་གྱི་
558

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
རྣམ་པ་ཞེས་སོགས་མདོ་ཚན་གཉིས་བྱུང་། རང་ལ་ཡིད་གཏད་ཚེ་
དགེ་སློང་གི་འདུ་ཤེས་མངོན་དུ་གྱུར་ཐུབ་པའི་མཚོན་ནས་ཤེས་པ་
རང་བཞིན་དུ་གནས་པ་ནི་སྐབས་འདིས་བསམ་པའི་ཡན་ལག་གི་ངོ་
བོ་ཡིན་གྱི། དགེ་སློང་ཡིན་པའི་འདུ་ཤེས་ཡོད་མི་དགོས་ཏེ། རྩ་
བར་བ་དག་ནི་ཉམས་པའི་སྙམ་པའི་བསམ་པ་ཅན་ལ་ཡང་མེད་དོ་
ཞེས་པ་སྨད་པ་མེད་པར་གསུངས་པའི་ཕྱིར། ཤེས་པ་རང་བཞིན་དུ་
མི་གནས་པའི་ཕལ་བ་བཞི་ལ་སྡེ་ལྔ་ཕལ་ཆེར་གྱི་དངོས་གཞི་འབྱུང་
ཞིང་། གཙོ་བོ་བཞི་ལ་སྡེ་ལྔ་གང་གི་ཡང་དངོས་གཞི་མི་འབྱུང་བར་
སྤྱིར་བསྟན་གྱི་མཐའ་དཔྱོད་དང་ལུང་དུ་མས་འགྲུབ་པས། འདིར་
ཤེས་པ་རང་བཞིན་དུ་མི་གནས་པའི་གང་ཟག་ལ། སྡེ་ལྔ་ཕལ་ཆེར་
མི་འབྱུང་ན་སྨད་སྐྱེ། ཞེས་ཕལ་ཆེར་སྦྱར་བ་དཔྱད། · སྨྱོ་འཁྲུགས་
སྡུག་གཟིར་སྤྲུལ་ཚེ་འདུ་ཤེས་མེད། ཤེས་པ་རང་བཞིན་མི་གནས་
གཙོ་བོ་བཞི། ། གཉིད་མྱོས་སྙོམས་འཇུག་བརྒྱལ་བ་ཕལ་བ་སྟེ། །
གཉིད་ལོག་པ་སོགས་བཞི་བོ་དེའི་ཚེ་ཉལ་ལྟུང་དང་ཁང་ལྟུང་འབྱུང་
བར་རིམ་བཞིན་ཊཱིཀྐ་དང་གཏམ་བཞིར་བཤད་པའི་ཕྱིར་རོ།།།
ཁང་བའི་ལྷག་མའི་ཡན་ལག་དྲུག་ལས་དང་བོ་ལྔ་ཚང་བར་གཞན་ལ་
བཅོལ་ནས། · དགེ་སློང་རང་ཉིད་ཤེས་པ་རང་བཞིན་དུ་མི་གནས་
པའི་གཙོ་བོ་བཞི་པོ་གང་རུང་ལ་གྱུར་ཚེ་ཁང་བ་འགྲུབ་པར་གྱུར་ན་
ཁང་ལྷག་གི་ཡན་ལག་གང་ཞིག་མ་ཚང༌། སྐབས་འདིའི་བསམ་པའི་
ཡན་ལག་མ་ཚང་ཟེར་ན། དེའི་དོན་ནི་རིན་ཕྲེང་ལས། མདོས་ནི་
ཤེས་པ་གཏད་ཐུབ་པ་དང་མི་ཐུབ་པ་ཉིད་བསྟན་པར་མངོན་ནོ། །
ཞེས་གསུངས་པ་ལྟར། རང་ལ་ཡིད་གཏད་པའི་ཚེ་བདག་དགེ་སློང་
ཡིན་ནོ་སྙམ་པའི་འདུ་ཤེས་མངོན་གྱུར་བསྐྱེད་ནུས་པ་ལ་འདོད་དམ་
559

དམ་པའི་ཆོས་འདུལ་བ་སྤྱི་ཡི་རྣམ་བཞག
མི་འདོད། མི་འདོད་ན་དེའི་དོན་ཇི་ལྟར་འཇོག་ཚུལ་དང་།
འདོད་ན། གཉིད་འཐུག་དང་བརྒྱལ་བ་དང་སྙོམས་པར་ཞུགས་
པའི་དགེ་སློང་གིས་དེ་འདྲའི་འདུ་ཤེས་མངོན་གྱུར་བསྐྱེད་མི་ནུས་པས།
དེ་ལ་ཡང་ཁང་ལྟུང་འབྱུང་མི་སྲིད་པར་ཐལ་བས། ཚུལ་འདི་དག་
ལ་ཞིབ་ཆ་ཇི་ལྟར་བྱེད་དཔྱད་པར་བྱའོ། ། སྤྲུལ་ཚེ་གསོད་བཞི་རྐུ་
དང་ཕམ་ལྷག་དང་པོ་སྟེ་བདུན་པ་དངོས་གཞི་འབྱུང་བ་ལྟར། བལ་
ཁུར་སྐྱེ་འཇོམས་དོན་མཐུན་སྤོང་བ་ལྟ་བུ་མ་གཏོགས་སྡེ་ལྔ་ཕལ་ཆེར་
ལ་སྤྲུལ་ཚེ་འདུ་ཤེས་ཡོད་ན་དངོས་གཞི་སྐྱེ་བ་ནི་སྤྱིར་བསྟན་གྱི་མཐའ་
དཔྱོད་དང་། བམ་ལྔ། རིན་ཕྲེང་ལས་གསུངས་པ་ལྟར་ཡིན་ནོ། །
ཡིག་ཆའི་གཞི་སྟོད་དུ། ལྟུང་བ་བདུན་མ་གཏོགས་པ་ལ་ལུས་ཐ་
མལ་དུ་གནས་པ་ཡང་དགོས་ཏེ། .ཞེས་གསུངས་པ་ནི་མཚོ་ཊཱིཀ་དང་
བསླབ་བྱ་ཆེན་མོར་དེ་ལྟར་གསུངས་པ་དང་མཐུན་ཆེད་ཙམ་མོ། །
མཚོ་ཊཱི ཀ་ལས། རྫུན་ཕམ་སོགས་བཞི་བཅུ་ལུས་མི་སྣང་བར་བྱས་པ་
ལ་ན་སྨད་དུ་ལུང་ཞུ་བ་དྲངས་ཏེ་གསུངས་པས། སྔར་གྱི་ལྟུང་བ་
བདུན་མ་གཏོགས་པ་སྡེ་ལྔ་གཞན་ལ་རྟེན་ལུས་མི་སྣང་བར་མ་བྱས་པ་
ཡན་ལག་ཏུ་དགོས་ཀྱང་། ལུས་ཐ་མལ་དུ་གནས་པ་ཡན་ལག་ཏུ་མི་
དགོས་བྱས་ན་དགོངས་པར་ཨེ་འགྲོ་དཔྱད། · འགོག་སྙོམས་པ་ལ་
ལྟུང་བ་དངོས་གཞིར་མ་ཟད་ན་སྨད་འབྱུང་བ་ཡོད་མེད་ཀྱང་དཔྱད་
དགོས་ཏེ། མེད་ན་སེལ་བ་གང་ཞུགས་དང་ཡོད་ན་རིག་བྱེད་སེམས་
མེད་སྐབས་སུ་མི་འབྱུང་ཞིང་རིག་མིན་ལ་ལུང་མ་བསྟན་མེད་པས་
སོ། ། གསུམ་པ་བསླབ་ཚིགས་ཀྱི་ཡན་ལག་ལ་དངོས་དང༌། ཞར་
བྱུང་གཉིས། དང་པོ་སྟོན་པར་ཚིགས་སྔ་མར་ཞེས་སོགས་མདོ་ཚན་
་གཉིས་བྱུང་། ལྟུང་བ་སྡེ་ལྔ་ཀུན་ལ་མེད་དུ་མི་རུང་བའི་སྦྱོར་བ
560

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྩམས་པ་ནས་མཐར་ཐུག་གྲུབ་པའི་བར་དུ་བསླབ་ཚིགས་གཅིག་པ་
དང་བསླབ་རྒྱུན་གཅིག་པ་ཡན་ལག་ཏུ་དགོས་སོ། ། དགེ་སློང་གི་
རྟེན་ལ་ཆུ་སོགས་ཀྱི་སྦྱོར་བ་བྱས་ནས་དགེ་ཚུལ་དུ་བབས་པའི་རྟེན་ལ་
མཐར་ཐུག་གྲུབ་ན་འབབ་ཚེ་འདུན་པ་མ་ལོག་ཅིང་སྡོམ་སེམས་མེད་
ཕྱིར་ཕམ་འདྲ་སྐྱེའོ། ། ·· ཚིགས་སྔ་མར་གསོད་སོགས་ཀྱི་སྦྱོར་སྦྱོར་བ་
བྱས་པ་དེ་ཁོ་ནའི་ཚིགས་ཕྱི་མར་མཐར་ཐུག་གྲུབ་ན་སྡེ་ལྔའི་དངོས་
གཞི་མི་འབྱུང་བར་ན་སྨད་དུ་འགྱུར་བར་བཤད་དེ། སྡོམ་པ་ལེན་
ཚེ་སྡོམ་སེམས་འཕེལ་བས་གསོད་སེམས་ལོག་པའི་ཕྱིར་ཏེ། ངེས་པ་
ལྔ་བྲལ་ཚང་དགོས་པའི་ཕྱིར་རོ། ། བསླབ་ཚིགས་ཕྱི་མཪ་སླར་
ཡང་སྦྱོར་བ་བྱས་ན། ཕམ་པ་སྐྱེ་ཡང་བསླབ་ཚིགས་སྔ་མ་ནས་སྦྱོར་
བ་བརྩམས་པ་དེ་ཉིད་སྦྱོར་བའི་སྦྱོར་བ་ཡིན་གྱི་ཕམ་པའི་སྦྱོར་བ་མིན་
ཏེ༑ ཡིག་ཆར་ཕམ་ལྷག་གི་སྦྱོར་བ་སྦོམ་པོར་གསུངས་པའི་ཕྱིར་
རོ། ། གཉིས་པ་ཞར་བྱུང་ནི། ·རྫས་བཀག་པ་བས་སོགས་མདོ་
གཉིས་འབྱུང་། རྫས་དཀོན་ཞིང་རིན་ཆེ་བའི་བསྐྱེད་པའི་ལྟུང་བ་ནི།
སྲིན་བལ་འབའ་ཞིག་ཆ་གཉིས་དང༌། །བལ་འཁུར་རྨེལ་དང་གསེར་
དངུལ་རེག ། མངོན་མཚན་ཉོ་ཚོང་བསོད་པ་སློངས། །ཁབ་རལ་
ལས་གྱུར་བཅུ་གཅིག་གོ །ཞེས་པ་རིན་ཕྲེང་ལས་སོ། ། བསླབ་བྱ་
ཚིན་མོར། · བལ་ཁུར་རྨེལ་ཉོ་ཚོང་དོར་བ་ནི་དེ་དག་གི་གཞི་ལ་རིན་
ཆེ་བ་མི་དགོས་པས་ཡིན་ན་མངོན་མཚན་ལ་ཡང་འདྲ་ཞིང་ལྭའི་ཁབ་
རལ་གྱིས་ཀྱང་ལྟུང་བྱེད་བསྐྱེད་པས་དཔྱད། བྱང་ཤ་ཟན་གྱི་ཡུལ་དུ་
རྩམ་པས་ཀྱང་བསོད་སློང་བསྐྱེད་པར་མཚོ་ཊཱིཀ་ལས་གསུངས་སོ། །
བཞི་བ་མཚན་གྱི་ཡན་ལག་ལ་སྤྱི་དོན་དང་གཞུང་དོན་གཉིས། དང་
ཕོ་ཐུན་མོང་ཡིན་མིན་དབྱེ་བ་དང་། ཐུན་མོང་ཡིན་མིན་གྱི་དོན་
561

དམ་པའི་ཆོས་འདུལ་བ་སྤྱི་ཡི་རྣམ་བཞག
དང་། ཕྱི་མའི་མཚན་ལ་ཅིར་འགྱུར་གསུམ། དང་པོ་ལ་ཐུན་མོང་
དང་ཐུན་མོང་མ་ཡིན་པ་གཉིས། དང་པོ་ཐུན་མོང་ལ་ཡང་མཚན་
ཉིད་ཅི་འདྲ་དང༌། རྗེས་མཐུན་མིང་ཙམ་གཉིས་སོ། ། དང་པོ་
ནི། ཕམ་པ་བཞི་དང་སྨྱན་དང་གཞི་མེད་དང་། བག་ཙམ་འཆང་
བ་དང་ནི་འཇོག་པ་དང་། །སློང་བ་སོགས་པ་ལྔ་དང་སློང་རིགས་
སྤགས་སློང་སོ་སོ་ནས་སྤགས་སློང་བཀུར་བ་གསེར་དངུལ་དང་།
མངོན་མཚན་ཉོ་ཚོང་ལྷུང་བཟེད་འཚོལ་སོགས་གསུམ་འཐག་འཐག་
བསྐྱེད། རྫུན་དང་འདོན་དང་མི་ཆོས་བདེན་སྨྲ་དང་། ས་བོན་
འདེབས་དང་དཔོན་མཆོག་གཞན་གཉིས་ཀྱི་ཆེད་དུ་བརྩིག་པའི་རིམ་
གཉིས་ཕྱོགས་གཅིག་དང་། འདུག་གནས་ལ་སོགས་གསུམ་དང་།
ངོ་ལྷག་ལེན་པ་དང་སྤངས་ཟ་དུས་མིན་ཟས། བྱིན་ལེན་མ་བྱས་
སྲོག་ཆགས་གཅེས་སྤྱོད་དང་། གཅེར་བུ་དམག་གསུམ་དམག་ལ་
བལྟ་བ་དམག་ནང་དུ་ཞག་གཉིས་འདས་པ་གཡུལ་བཤམས་དཀྲུག་
པའོ། ། མེ་རེག་མ་རྫོགས་དང༌། ཁ་མ་བསྒྱུར་དང་ལོངས་པ་
ཁྲུས་བྱེད་དང་། དུད་འགྲོ་རྩེ་དང་སྦེད་དང་གཞི་མེད་དང་། །རྐུན་
མ་རྐོ་དང་མགྲོན་གཉེཪ་རིང་འདུག་དང་། །སྟོན་པའི་བཀའ་དང་
འགལ་བར་བྱས་བའི་མ་གུས་ཕྱོགས་གཅིག་ཆང་འཐུང་དུས་མིན་འགྲོ
། ཟས་བཅས་ཀྱི་སྡོམས་ཀྱིས་བསྡུས་པའི་ཕྱི་དྲོ་གྲོང་རྒྱུ་རྒྱལ་བོའི་ཕོ་བྲང་
འདུག། ཁབ་རལ་གདིང་དང་གཡན་པ་བདེར་གཤེགས་གོས། །དེ་
བདུན་འདུལ་འཛིན་གསུངས་སོ་རིན་ཕྲེང་ལས། ཆོ་ག་འཇིག་པས་
ན་བཅའ་བ་དང་ཕྱོགས་གཅིག་པར་དགོངས་ནས་མ་གུས་བསལ་བས་
ལྔ་བཅུ་ང་ལྔ་དང་མཚོ་ཊཱིཀ་དེ་ལས་སྦེད་དང་མ་གུས་བསལ། །ཤིང་
གཅོད་ཟུར་དུ་བགྲང་བས་ང་དྲུག་བྱས། །རྐང་བ་འདི་གཉིས་འདི་
562

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟར་བསྒྱུར་དགོས་པར་མཁས་པ་རྣམས་གསུངས། སྦེད་པ་དོར་བ་
ནི་རབ་བྱུང་སྤྱིས་བསྐྱེད་ཡིན་པས་སོ། ། འོན་ཀྱང་ལྟུང་བ་དེ་དག་
ལ་མཚན་ཉིད་ཅི་འདྲ་བའི་མ་ཁྱབ་སྟེ། གཉིས་ཀྱིས་གཉིས་སྤྲོད་པའི་
མི་ཚངས་སྤྱོད་དང་། ཕུལ་དགུ་བའི་ཆེའམ་ཆུང་བའི་ལྷུང་བཟེད་
འཚོལ་སྤངས་སོགས་མཚན་ཉིད་ཅི་འདྲ་བ་མ་ཡིན་པའི་ཕྱིར་ཏེ།
ཡན་ལག་རྣམས་ཐུན་མོང་བ་མ་ཡིན་པའི་ཕྱིར། དེ་བཞིན་དུ་ལྗིད་
ཀྱིས་ལྕི་བ་སྲང་བརྒྱ་ཡན་དང་ཀརྴ་པ་ཎ་ཉི་ཤུ་རི་བའི་གོས་ཡང་བ་སྤང་
ལྔ་བའམ་ལྔ་བ་མན་གྱི་གོས་ཀྱིས་བསྐྱེད་པའི་འཆང་འཇོག་སློང་སོགས་
ལྔ་དང་། དགེ་སློང་མ་དག་པ་ལ་བསྐུར་བ་འདེབས་པ་གསུམ་ཡང་
མཚན་ཉིད་ཅི་འདྲ་བ་མ་ཡིན་ཏེ། དེ་འདྲའི་གོས་དགེ་སློང་མ་ལ་མི་
རུང་མ་དག་པར་སྐུར་འདེབས་ཀྱི་ཡུལ་མཚན་མཐུན་དགོས་པར་་་་
གནམ་རྩེ་ལྡེང་མར་གསུངས་པའི་ཕྱིར། འབྲས་ཆན་མ་ག་དྷའི་བྲེ་
ཆུང་ཕྱེད་དང་བཅུ་བཞི་ལས་ལྷག་ལེན་པའི་ལྟུང་བྱེད་མཚན་ཉིད་ཇི་
འདྲ་བ་ཡིན་ཀྱང་། དེ་མན་བྲེ་ཆུང་དྲུག་ཡན་ལེན་པ་མཚན་ཉིད་ཇི་
འདྲ་བ་མ་ཡིན་ཏེ། དེ་དགེ་སློང་མས་བླང་དུ་མི་རུང་ཡང་ཕས་ལེན་
རུང་བའི་ཕྱིར་རོ། ། རྨ་སྒོ་གསུམ་གང་རུང་དུ་བརྩལ་བའི་ཕམ་པ་
ཡིན་ན་མཚན་ཉིད་ཅི་འདྲ་བ་མ་ཡིན་པའི་ཁྱབ་ཀྱང་། གཞན་གྱིས་
ཁ་གཤང་དུ་བརྩལ་བ་བདག་གིར་བྱས་པའི་ཕམ་པ་དེ་མཚན་ཉིད་ཅི་
འདྲ་བ་ཡིན་ནོ། ། གཉིས་པ་རྗེས་མཐུན་མིང་ཙམ་གྱི་ལྟུང་བ་ལ་
གཉིས། མཚན་མཐུན་ཡན་ལག་ཏུ་དགོས་པ་དང་། མཚན་མི་
མཐུན་ཡན་ལག་ཏུ་དགོས་པའོ། དང་པོ་ནི་རིན་ཕྲེང་ལས།
བསྒོ་གྱུར་བཞི་དང་འཕྲོག་པ་དང༌། །བསྡོས་བསྒྱུར་སྐྱོན་དང་ཕྲ་མ་
དང༌། །སྐྱོ་སྔོགས་གནས་ངན་བཤེས་ངོ་དང༌། །ཁྱད་གསོད་འཕྱ་བསྒོ་
563

དམ་པའི་ཆོས་འདུལ་བ་སྤྱི་ཡི་རྣམ་བཞག
ཁྲི་དང་གདིང་། །ཕྱིས་གནོན་འབྱུང་བ་སྤངས་པ་སྟོབས། །འདུས་ཟ་
བརྡེག་གཟས་གནས་ངན་ལེན། །བདེ་དང་འདུན་པ་ཆོས་དང་སྨྲ། །
དགེ་ཚུལ་འགྱོད་པ་སོར་མོ་སྔངས། །ཉེར་འཇོག་ཉན་རྣ་མ་སྨྲས་་་
འགྲོ། །མ་གུས་ཟས་བཅས་ད་གདོད་ཁྲི། །གདལ་དང་སེངྒེ་ལས་གྱུར་
ཏེ། །དེ་ལྟར་བཞི་བཅུ་ཐམ་པའོ། ། ཞེས་སོ། ། གྲོང་དུ་རྒྱུ་བའི་
ལྟུང་བྱེད་དེ་མཚན་ཉིད་ཅི་འདྲ་བ་དང་རྗེས་མཐུན་མིང་ཙམ་གཉིས་
ཀར་བགྲང་བ་ཅི་ཞེ་ན། དེ་ལ་ནང་གསེས་ཀྱི་སྔ་དྲོ་གྲོང་རྒྱུ་དང་ཕྱི་དྲོ་
གྲོང་རྒྱུ་གཉིས་ལས། དང་པོ་ལ་རང་གི་ཚིག་གིས་དགེ་འདུན་ཟས་
དང་བཅས་པའི་ཁྱིམ་དུ་སྤྱན་དྲངས་པ་ཡན་ལག་ཏུ་དགོས་པས་ན་
དགེ་འདུན་གྱིས་བསྐྱེད་པ་དང་མཚན་མཐུན་གྱིས་བསྐྱེད་པ་གཉིས་ཀ་
ཡིན་པས་སྐབས་འདིར་བགྲང་ཡང༌། གཉིས་པ་ནི་དགེ་སློང་སོགས་
འཁོད་པ་ལ་སྨྲས་རུང་མ་སྨྲས་ཀྱང་རུང་སྟེ་དུས་མིན་དུ་ཁྱིམ་བཞི་ཡན་
ཆད་དུ་སོང་བ་ཙམ་གྱིས་ལྟུང་བྱེད་དུ་འགྱུར་ཏེ། རྩ་བར། དུས་མ་
ཡིན་པར་ཁྱིམ་བཞི་བ་ལ་སོགས་པར་འགྲོ་བའོ། ། ཞེས་སོ། །
དེ་ནི་ཕྱི་དྲོ་གྲོང་རྒྱུ་སྟེ་མཚན་ཉིད་ཅི་འདྲ་བའོ། མ་གུས་པའི་ལྟུང་
བྱེད་འདིར་བགྲང་བ་ཡང་མ་གུས་པའི་ཕྱོགས་གཅིག་དགེ་འདུན་དང་
གནས་བརྟན་སོགས་ཀྱི་བསྒོ་བ་ལས་ཤད་སྦྱང་མེད་པར་འགལ་བར་
བྱེད་པ་སྟེ། དེ་ལས་གཞན་དུ་མ་གུས་བའི་ལྟུང་བྱེད་ལ་རྗེས་མཐུན་
མིང་ཙམ་གྱི་ཁྱབ་ན་སྡོམ་ཚིག་སྔ་མཪ་འགལ་བའི་ཕྱིར་རོ། །
གཉིས་པ་མཚན་མི་མཐུན་དགོས་པ་ནི་དེ་ཉིད་ལས། འཁྲུར་འཇུག་
པ་དང་ལེན་པ་དང་། །ཁྱིམ་པ་མོ་ལ་ཆོས་སྟོན་དང་། །དེ་དང་ལམ་
འགྲོ་བུད་མེད་ཉལ། །དེ་ལྟར་དེ་ནི་ལྔ་ཡིན་ནོ། ། འབྲལ་དང་
སྤངས་པ་ཟ་བ་དང་། །གསོག་འཇོག་བྱེད་དང་ཟ་བ་བཞི། །ཁ་་་
པ་་564

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བསྣན་བཞི་བཅུ་རྩ་དགུར་འགྱུར། ། མཚོ་ཊཱིཀ་དང་བསླབ་བྱ་ཆེན་
མོར་སྤངས་ཟ་མཚན་ཉིད་ཅི་འདྲ་བར་གསུངས་ཀྱང་། རིན་ཕྲེང་
ལས་ཆོ་ག་འཇིག་པའི་གྲངས་སུ་བགྲང་ངོ་། ། དེ་བཞི་ཆོ་ག་འཇིག་
པའི་ལྟུང་བར་འཇོག་ཚུལ་ནི། མཚན་གྱུར་པའི་ཚེ་གོས་བྱིན་རླབས་
ཀྱི་ཆོ་ག་དང་ཟས་ཀྱི་ཆོ་ག་འགྱུར་པའི་ཕྱིར་ཏེ། མཚན་གྱུར་པའི་ཚེ་
ཆོས་གོས་ཀྱི་བྱིན་རླབས་ཞིག་པ་དང༌། མཚན་སྔ་མའི་རྟེན་ལ་ཟས་
སྤངས་པས་མཚན་ཕྱི་མའི་རྟེན་ལ་ཟས་སྤངས་པས་གོ་མི་ཆོད་པ་དང་།
དེའི་ཆ་གསོག་འཇོག་གི་རྒྱུ་བྱིན་ལེན་ཞིག་པ་དང་། མཚན་མི་་་་
མཐུན་པའི་གསོག་འཇོག་གི་གསོག་འཇོག་ཟ་བའི་ལྟུང་བྱེད་མི་བསྐྱེད་
པའི་ཕྱིར། དང་པོ་གྲུབ་སྟེ། དེའི་ཚེ་སྨན་གྱི་བྱིན་རླབས་ཞིག་པ་
གང་ཞིག། དེ་དང་རིགས་པ་མཚུངས་པའི་ཕྱིར་རོ། ། གཉིས་པ་
ཐུན་མོང་མ་ཡིན་པའི་ལྟུང་བ་ལ། ཕ་མའི་ཐུན་མོང་མིན་པ་གཉིས་
ལས། ཕའི་ཐུན་མོང་མ་ཡིན་པའི་ལྟུང་བ་སོ་བརྒྱད་ཡོད་དེ།
འདུལ་འཛིན་གྱིས། འབྱིན་པ་ནས་ནི་རེག་པ་འཁྲིག་ཚིག་བསྙེན་
བཀུར་བསྔགས་པའི་བར། ཁང་བ་ཁང་ཆེན་དང་ནི་སྲིན་བལ་་་
ནས། །འབའ་ཞིག་ཆ་གཉིས་ལོ་དྲུག་གི་སྟན་མཐོ་གང་བལ་ཁུར།
རྨེལ་བའི་བར་དང་ལྷུང་བཟེད་འཆང་བ་དང་། །བརྟད་པ་ལས་བྱུང་
དགོན་པའི་འབྲལ་བ་དང་། །རས་ཆེན་སྐྲོད་དང་མ་བསྐོས་ལ་སོགས་
བཅུ། །ཡང་ཡང་ཟ་དང་བསོད་པ་སློང་བ་དང་། །ཉལ་ཤོམ་ཁྱིམ་ལ་
འདུག་དང་འགྲེང་བ་དང་། །གདེངས་མེད་སྤྱོད་དང་མ་ལོན་བསྙེན་
པར་རྫོགས། །རས་ཆེན་བསླབ་སྡོམ་བྱིན་པའི་ཁྱིམ་ལས་ཟས་ལེན་པ་
མ་གཏོགས་པའི་སོ་སོར་བཤགས་པ་རྣམ་པ་གསུམ། ཞེས་གསུངས།
སོར་བཤགས་ཡན་གྱི་དབང་དུ་བྱས་སོ། ། མའི་ཐུན་མོང་མ་ཡིན་
565

དམ་པའི་ཆོས་འདུལ་བ་སྤྱི་ཡི་རྣམ་བཞག
པའི་ལྟུང་བ་བརྒྱ་ང་གཅིག་ནི། འདུལ་འཛིན་གྱིས། ཕམ་པ་ཐུན་
མོང་མ་ཡིན་རྣམ་བཞི་དང༌། །ལྷག་མ་ཐུན་མོང་མ་ཡིན་བཅུ་གསུམ་
དང་། །སྤངས་ལྟུང་ཐུན་མོང་མ་ཡིན་བཅུ་བཞི་དང་། །ལྟུང་བྱེད་
ཐུན་མོང་མ་ཡིན་བརྒྱ་རྩ་བརྒྱད། །སོ་སོར་བཤགས་པ་བཅུ་དང་ཉེས་
བྱས་གཉིས། །ཞེས་གསུངས་སོ།། དེ་དག་ཐུན་མོང་མིན་པར་
འགྱུར་ཚུལ་ཡང་ཡོད་དེ། ཕོ་མོ་གཉིས་མཚན་མི་འདྲ་བའི་ཕྱིར་ལུས་
མི་འདྲ། ལུས་མི་འདྲ་བའི་ཕྱིར་བསམ་པའི་བྱེ་བྲག་མི་འདྲ། དེ་མི་
འདྲ་བའི་ཕྱིར་ལུས་ངག་གི་ཉེས་སྤྱོད་མི་འདྲ། དེའི་དབང་གིས་
བཅས་པའང་མི་འདྲའོ། ། བཅས་པ་ཡོད་མེད་མི་འདྲ་བ་ཡོད་དེ།
དགོན་པ་བའི་འབྲལ་སྤངས་མ་ལ་མེད། ཉིན་མོ་འབྲལ་བའི་ལྷག་མ་
ཕ་ལ་མེད་པའི་ཕྱིར། ཆེ་ཆུང་མི་འདྲ་བ་ནི་མ་ལ་རེག་ཕམ་དང་ཁུ་བ་
འབྱིན་པའི་ལྟུང་བྱེད་བཅས་པ་ལྟ་བུའོ། ། མང་ཉུང་མི་འདྲ་བ་ནི།
ཕ་ལ་འགྲེང་བ་གཉིས་དང་སྐྲོད་པ་གཅིག་ལས་མེད་ཀྱང་། དགེ་
སློང་མ་ལ་དབེན་པ་སྐྱབས་ཡོད་དུ་ཁྱིམ་པ་དང་ལྷན་ཅིག་འགྲེང་བ།
དེར་དགེ་སློང་ཕ་དང་ལྷན་ཅིག་འགྲེང་བ་བླ་གབ་མེད་པར་དེ་འདྲ་
གཉིས་ཏེ་འགྲེང་བ་བཞི། དགེ་སློང་མ་དབྱར་ཁང་དང་ཁྱིམ་གཞན་
ནས་བསྐྲོད་པའི་ལྟུང་བྱེད་གཉིས་སུ་ཕྱེ་བ་ལྟ་བུ་དང་སྡེ་ཚན་མི་འདྲ་བ་
མ་བསྒོས་པར་སྟན་ལ་འདུག་པ་དང་རྩྭ་སྔོན་པོར་མི་གཙང་བ་འདོར་
བ་ནི་མ་ལ་ལྟུང་བྱེད་བཅས་པ་ལྟ་བུ་དང་། སྐྱེ་དུས་མི་འདྲ་བ་ནི་
ལྷུང་བཟེད་བྱིན་གྱིས་མ་བརླབས་པར་བཞག་ན་མ་ལ་ཞག་གཅིག་དང་
ཕ་ལ་ཞག་བཅུ་བའི་མཐར་ལྷུང་བཟེད་འཆང་བའི་སྤངས་ལྟུང་འབྱུང་
བ་ལྟ་བུའོ། ། ཁྱིམ་སོ་མ་བཟུང་བ་ལོ་ཉི་ཤུ་མ་ལོན་པར་བསྙེན་པར་
རྫོགས་པའི་ལྟུང་བྱེད་མ་ལའང་སྲིད་པའི་ཕྱིར་ན། ལྷུང་བཟེད་དང་
566

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཆང་སྤང་དང་དབེན་པར་འདུག་འགྲེང་དང་སྤྲོད་པའི་ལྟུང་བྱེད་
དང་མ་ལོན་བསྙེན་རྫོགས་ལྟ་བུ་རང་ལྡོག་པའི་ཐུན་མོང་མ་ཡིན་པའི་
ལྟུང་བ་ཡིན་ཀྱང་དེ་དག་ལ་ཕའི་ཐུན་མོང་མ་ཡིན་པའི་ལྟུང་བ་ཡིན་
པའི་མ་ཁྱབ་ལྟ་བུ་ཐུན་མོང་མ་ཡིན་པའི་ལྟུང་བ་སོ་སོའི་ཞིབ་ཆ་ཤེས་
དགོས་སོ། ། དགེ་སློང་མའི་ལྷག་མ་ཐུན་མོང་མ་ཡིན་པ་བཅུ་་་
གསུམ་ལས། ཉིན་འབྲལ་མཚན་འབྲལ་ལམ་དུ་འཇུག་པ་ཆུར་་་་་་
བརྒལ་བ་བཞི། དགེ་སློང་ལ་ལྟུང་མེད་དང་། ལྷག་མ་དགུ་ཉེས་
བྱས། སྤངས་ལྟུང་ཐུན་མོང་མིན་པ་བཅུ་བཞི་ལས། ལྷུང་བཟེད་
བྱིན་གྱིས་མ་བརླབ་པར་ཞག་གཅིག་འདས་པ་དང་། ཆོས་གོས་ཟླ་
བ་ཕྱེད་ཕྱེད་ཅིང་བྱིན་གྱིས་མི་བརློབ་པ་དང་། གོས་ལྕི་བ་དང་ཡང་
བ་བསྟེན་པ་བཞི་དགེ་སློང་ལ་ལྟུང་མེད་དང་། ལྷག་མ་བཅུ་ཉེས་
བྱས། ཆོས་གོས་ཉི་མ་དང་བོ་ལ་བྱིན་གྱིས་མི་བརློབ་པའང་། ཆོས་
གོས་མེད་པའི་དགེ་སློང་ལ་བྱིན་གྱིས་བརླབས་པའི་ཆོས་གོས་མེད་པའི་
ཉེས་བྱས་སུ་འགྱུར་རོ། ། ལྟུང་བྱེད་ཐུན་མོང་མིན་པ་བརྒྱ་རྩ་་་
བརྒྱད་ལས། མ་ལོན་པས་ཉེར་འཇོག་འཁོར་ཉེར་འཇོག་འཁོར་
མང་ཉེར་འཇོག་འཁོར་མང་བསགས་པ། ཁྱིམ་བདག་ལ་མ་དྲིས་
པར་ཁྱིམ་གཞན་དུ་མཚན་མོ་འདའ་བར་བྱེད་པ། མཚན་མོ་མ་
བརྟགས་པར་སྐྱབས་ཡོད་པར་འདའ་བར་བྱེད་པ། གནས་ཁང་དུ་
དགེ་སློང་མ་གཞན་མེད་པར་འདའ་བར་བྱེད་པ། སྨེ་གབ་མི་འཆང་
བ་དང་ཆུ་གོས་མི་འཆང་བ། བཀྲུར་བཤལ་བར་གོས་འཁྲུར་འཇུག
ཟླ་བ་ཕྱེད་ཕྱེད་ཅིང་དགེ་སློང་རྣམས་ལས་གདམས་ངག་མི་ཉན་པ།
དགེ་སློང་མེད་པར་གསོ་སྦྱོང་བྱེད་པ་དང་དེར་དབྱར་ཁས་ལེན་གཉིས་
དང་། དབྱར་གནས་པས་གཉིས་ཀའི་དགེ་འདུན་ལ་དགག་དབྱེ་མི་
567

དམ་པའི་ཆོས་འདུལ་བ་སྤྱི་ཡི་རྣམ་བཞག
བྱེད་པ། ཕྱི་སར་གཅིག་པུར་འགྲོ་བ་སྟེ་བཅོ་ལྔ་ཕ་ལ་ལྟུང་མེད་དོ། །
དགེ་སློང་མ་རྣམས་ལ་གདམས་ངག་ཉན་མི་དགོས་པ་དང་དབྱར་གསོ་
སྦྱོང་བྱེད་པ་དེ་དག་ལ་མི་ལྟོས་པའི་ཆ་ནས་འཇོག་གམ་འདི་གསུམ་ལ་
ཞིབ་ཆ་ཅིག་དགོས། རྒྱ་སྐྱེགས་ཀྱི་འཆང་བུ་འཛུད་པ་དགེ་སློང་ལ་
སྦོམ་པོ་དང་ལྷག་མ་གོ་གཉིས་ཉེས་བྱས་སུ་འགྱུར་རོ། ། སོར་་་
བཤགས་བཅུ་ཕ་ལ་བསོད་སློང་གི་ལྟུང་བྱེད་དང༌། ཉེས་བྱས་ཐུན་
མོང་མ་ཡིན་པ་གཉིས་ལས། ཤམ་ཐབས་སྐེད་པ་སྣང་བར་བགོ་བ་
ཕ་ལ་ཉེས་མེད་དང་། ཆགས་པར་གྱུར་ཅིང་ཁྱིམ་གཞན་དུ་འགྲོ་བ་
ཕ་ལའང་ཉེས་བྱས་སུ་འགྱུར་རོ། ། གཉིས་པ་ཐུན་མོང་ཡིན་མིན་
གྱི་དོན་ནི། དགེ་སློང་ཕ་མ་གཉིས་ཀ་ལ་ལྟུང་བ་ཆེ་ཆུང་མཉམ་པར་
བཅས་ཤིང་ཐུན་མོང་བའི་སྡོམ་གྱིས་བསྡུས་པའི་ལྟུང་བ་དེ། ཐུན་
མོང་བའི་ལྟུང་བའི་མཚན་ཉིད། སྡོམ་བསྡུས་སྨྲས་པས་སྐྲོད་འགྲེང་
གི་ལྟུང་བྱེད་སོགས་ཐུན་མོང་གི་ལྟུང་བ་ཡིན་པ་གཅོད། ཐུན་མོང་
མ་ཡིན་པའི་སྡོམ་གྱིས་བསྡུས་ཤིང་དགེ་སློང་ཕ་མ་གཉིས་ཀ་ལ་ལྟུང་བ་
ཆེ་ཆུང་མི་མཉམ་པར་བཅས་པའི་རིགས་གནས་ཀྱི་ལྟུང་བ་དེ། ཐུན་
མོང་མ་ཡིན་པའི་ལྟུང་བའི་མཚན་ཉིད། རིགས་གནས་སྨྲས་པས་
སྐྲོད་འགྲེང་སོགས་ལྟུང་བ་ཆེ་ཆུང་མི་མཉམ་པར་བཅས་པ་གཅོད།
དགོན་འབྲལ་ཡང་ལྟུང་བ་ཆེ་ཆུང་མི་མཉམ་པར་བཅས་པ་མ་ཡིན་ཏེ།
དེ་དགེ་སློང་མ་ལ་དགག་པ་དང་གནང་བ་གང་དུའང་མ་བཅས་པའི་
ཕྱིར་རོ། ། སྔ་མའི་དབྱེ་བ་མཚན་ཉིད་ཅི་འདྲ་བ་དང་རྗེས་མཐུན་
མིང་ཙམ་གྱི་ཁྱད་པར་ཡུལ་དང་ཡན་ལག་གི་སྒོས་འཇོག་དགོས་པས།
ཐུན་མོང་བའི་ལྟུང་བ་གང་ཞིག ཡུལ་དང་ཡན་ལག་ཕ་མ་གཉིས་ལ་
འདྲ་བར་ཡོད་པ་མཚན་ཉིད་ཅི་འདྲ་བ་དང་། ཐུན་མོང་བའི་ལྟུང་
568

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བ་གང་ཞིག ཡུལ་དང་ཡན་ལག་ཅི་རིགས་ཐུན་མོང་མ་ཡིན་པར་
འདུག་པ་རྗེས་མཐུན་མིང་ཙམ་གྱི་དོན་ནོ། ། གསུམ་པ་ཕྱི་མའི་
མཚན་ལ་ཅི་འགྱུར་ནི། མཚན་ཉིད་ཅི་འདྲ་བ་རྣམས་མཚན་སྔ་མར་
སྦྱོར་བ་བྱས་པས་མཚན་ཕྱི་མར་དངོས་གཞི་ཡོངས་སུ་རྫོགས་པ་དང་།
མཚན་སྔ་མར་དངོས་གཞི་རྫོགས་པ་རྣམས་ཕྱི་མའི་རྟེན་ལ་སོ་ན་་་་
གནས་པའོ། ། འོན་ཀྱང་མཚན་ལན་གསུམ་དུ་གྱུར་ཚེ་མ་གཏོགས་
སོ། ། རྗེས་མཐུན་མིང་ཙམ་གྱི་ནང་ནས་མཚན་མཐུན་ཡན་ལག་
ཏུ་དགོས་པ་རྣམས་དང་། ཐུན་མོང་མིན་པ་འབྱིན་པ་དང་རེག་པ་
སོགས་མཚན་སྔ་མའི་སྦྱོར་བས་ཕྱི་མར་དངོས་གཞི་མི་སྐྱེད་ཅིང་།
མཚན་སྔ་མར་ལྟུང་བ་ཆེ་བའི་དངོས་གཞི་རྫོགས་པ་ལས་མཚན་ཕྱི་
མའི་རྟེན་ལ་ལྟུང་བ་ཆུང་ངུར་འགྱུར་གྱི་ཆུང་ལས་ཆེར་ནམ་ཡང་མི་
འགྱུར་རོ། ། རྗེས་མཐུན་མིང་ཙམ་གྱི་མཚན་མི་མཐུན་དགོས་པ་
དང་། ཐུན་མོང་མིན་པ་མ་བསྐོས་པའི་བཅུ་ཚན་སོགས་ཕལ་ཆེར་
མཚན་སྔ་མའི་སྦྱོར་བས་ཕྱི་མར་ལྟུང་བ་མི་བསྐྱེད་པ་དང་། མཚན་
སྔ་མར་དངོས་གཞི་རྫོགས་ཡོད་པ་རྣམས་ཕྱི་མའི་རྟེན་ལ་མེད་པར་
འགྱུར་སྲིད་ཀྱི་བཟློག་ན་མིན་ནོ། ། རིན་ཕྲེང་ལས། དགེ་སློང་གི་
ལྷུང་བཟེད་འཆང་སྤངས་སོ་ན་གནས་པ་ལྟ་བུའི་དམིགས་བསལ་ཡང་
ཡོད་དོ། ། ཞེས་གསུངས་པ་ལྟར། ཐུན་མོང་མ་ཡིན་པའི་ལྟུང་བ་
ལ་མཚན་གྱུར་ཚེ་སོ་ན་གནས་པའི་ལྟུང་བ་ཡོད་དོ། ། གཉིས་པ་
གཞུང་གི་དོན་ལ། མཚན་གྱིས་ཡན་ལག་སྟོན་པའི་མདོ་ཚན་དགུ་
ཡོད་པ་ལས། མདོ་དང་པོ་ནི། མཚོ་ཊཱིཀ་ལས་མཚན་ཉིད་ཅི་འདྲ་
བ་ཁོ་ན་དང་སྦྱར་ཞིང་། རིན་ཕྲེང་གིས་གསུངས་ཚུལ་ནི། མཚན་
གྱུར་པ་ནི་དེའི་ཞིང་ཉིད་ཡིན་ནོ། ། ཞེས་མཚན་གྱུར་ཕྱི་མ་ནི་སྔ་
569

དམ་པའི་ཆོས་འདུལ་བ་སྤྱི་ཡི་རྣམ་བཞག
མར་བྱས་པའི་སྦྱོར་བས་དངོས་གཞི་བསྐྱེད་པའི་ཞིང་དང་། མཚན་
སྔ་མར་ལྟུང་བའི་དངོས་གཞི་རྫོགས་པར་བྱས་པ་སོ་ན་གནས་པའི་
ཞིང་ངམ་རྟེན་དུ་སྤྱིར་བསྟན་ཏེ། དེའི་དམིགས་བསལ་དུ་འཆད་
འགྱུར་ལྟར་ལྟུང་བ་གཞན་དུ་འགྱུར་ཚུལ་ལྔ་གསུངས་སོ། ། སྦྱོར་
ལྟུང་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི། ན་སྨད་
པའི་དོན་གྱི་སྦྱོར་བ་གང་ཡིན་པ་ཉིད་ལས་སོ། ། ཞེས་དགེ་སློང་མ་
ཡིས་འབྱིན་པའི་ལྟུང་བྱེད་ཀྱི་སྦྱོར་བ་བྱས་ནས་མཚན་གཞན་གྱི་རྟེན་
ལ་རྫོགས་ཚེ་བཅས་པ་ཆེར་སོང་ནས་འབྱིན་ལྷག་གི་བཅས་ལྡན་དུ་
གྱུར་ཀྱང་། མཚན་ཕྱི་མ་ལ་ལྟོས་ནས་ན་སྨད་པའི་དོན་ཏེ་ལྟུང་བ་
ཆུང་བ་ལྟུང་བྱེད་ཀྱི་སྦྱོར་ལྟུང་སོ་ན་གནས་པ་ལས། སྦྱོར་བ་དེས་
མཚན་ཕྱི་མ་ཕའི་རྟེན་ལ་འབྱིན་པའི་ལྟུང་བྱེད་ལས་འབྱིན་ལྷག་མི་
བསྐྱེད་པ་ནི་སྦྱོར་བའི་དོགས་གཅོད་དོ། ། མདོ་འདིས་ནི་སོར་
བཤགས་བཅུ་རེག་ལྷག་སོགས་མཚན་སྔ་མ་ལྟུང་བ་ཆུང་ངུའི་སྦྱོར་བ་
བྱེད་བཞིན་པར་མཚན་གྱུར་པས་བཅས་པ་ཆེར་གྱུར་པ་ཐམས་ཅད་ལ་
ལྟུང་བ་ཆེར་མི་འགྲོ་བར་ན་སྨད་འབྱུང་ངོ༌། ། ཞེས་བསྟན་ཏོ། །
འབྱིན་པའི་ལྟུང་བྱེད་འབྱུང་བའི་རྟེན་ལ་དེའི་བཅས་ལྡན་དགོས་མི་
དགོས་དང་། ལྟུང་བྱེད་ཀྱི་སྦྱོར་བ་ལ་དངོས་གཞིའི་དུས་ན་ལྟུང་
བྱེད་བསྐྱེད་ངེས་ཀྱིས་ཁྱབ་མ་ཁྱབ་སོགས་དཔྱད། དངོས་གཞིའི་
ལྟུང་བ་ཆུང་ངུར་གྱུར་ཅིང་བཅས་པ་ཡང་ཆུང་ངུར་གྱུར་བ་ནི།
བྱས་པ་ནི་དེ་ཉིད་ཡིན་ནོ། ། ཞེས་པས་སྟོན་ཏེ། རེག་ཕམ་་་
རྫོགས་པར་བྱས་པའི་དགེ་སློང་མ་ཡང༌། ཕར་མཚན་གྱུར་ན་བཅས་
པ་ཆུང་ངུར་གྱུར་པས། སྔར་གྱི་རེག་ཕམ་ཡང་ན་སྨད་པ་རེག་སྦོམ་
དུ་འགྱུར་བ་དེ་ཡིན་ནོ། ། མདོ་འདིས་ཟློག་ཕམ་འབྱིན་ལྷག་་་་་་
570

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སོགས་མཚན་ཕྱི་མ་ལ་ལྟོས་ཏེ་ལྟུང་བ་ཆེ་བ་བྱུང་ཟིན་ནས་མཚན་གྱུར་
པས་བཅས་པ་ཇེ་ཆུང་དུ་སོང་བ་ཐམས་ཅད་ལ་སྔར་གྱི་ལྟུང་བ་ཡང་
ཆུང་ངུར་འགྱུར་རོ། ། ཞེས་བསྟན་ཏོ། ། འོ་ན་གང་དུ་མཚན་
གྱུར་པའི་རྟེན་དེ་ལ། གང་བཅས་ཀྱི་ལྟུང་བར་འགྱུར་བར་ངེས་སམ་
ཞེ་ན། མིན་ཏེ་དཔེར་ན། འབྱིན་པའི་ལྟུང་བྱེད་བྱུང་བའི་དགེ་
སློང་མ་དེ། ཕར་གྱུར་ཚེ་ཡང་ལྷག་མར་མི་འགྱུར་བར་འབྱིན་པའི་
ལྟུང་བྱེད་དེ་སོ་ན་གནས་པ་ཡིན་ཏེ་ཆུང་ངུ་ལས་ཆེ་བར་མི་འགྱུར་རོ་
ཞེས་བཤད་ཟིན་ཅིང་། ན་སྨད་པ་ནི་རང་གི་ཉིད་དེ་ཞེས་གསུངས་
པའི་ཕྱིར། མདོ་འདིས་སོར་བཤགས་བཅུ་རྩྭ་སྔོན་མི་གཙང་འདོར་
བའི་ཉེས་བྱས་སོགས་མཚན་སྔ་མར་ལྟུང་བ་ཆུང་བ་བྱུང་ནས་མཚན་
གྱུར་ཚེ་བཅས་པ་ཆེར་སོང་བ་ཐམས་ཅད་ལ་ལྟུང་བ་དེ་ཆེར་མི་འགྲོ་སོ་
ན་གནས་ཞེས་བསྟན་ཏོ། ། ལྟུང་མེད་སོ་ན་གནས་ཤིང་བཅས་པ་
ཡོད་པར་གྱུར་པ་ནི། ཞག་བཅུར་མ་ལོན་པ་ནི་ཆ་ཉིད་དོ།།།
ཞེས་པའི་སྟོན་ཏེ། ལྷུང་བཟེད་བྱིན་གྱིས་མ་བརླབ་པར་ཞག་དགུ་
ཚུན་ཆད་འཆང་བ་ནས་མར་མཚན་གྱུར་ན། སྔར་གྱི་ཞག་དགུ་བོ་
ནི་ཞག་གཅིག་གི་ཆ་སྔ་དྲོ་ཙམ་ཞིག་དང་འདྲ་བས་ལྟུང་བ་མེད་དོ། །
མདོ་འདིས་ལྷུང་བཟེད་ཀྱིས་མཚོན་ནས། དགོན་འབྲལ་ཉིན་་་་་་་
མཚན་འབྲལ་བ་སོགས་མཚན་གྱུར་སྟོབས་ཀྱིས་བཅས་པ་མེད་པ་ལས་
ཡོད་པར་གྱུར་པ་ཐམས་ཅད་ལ་ལྟུང་བ་ཡོད་པར་མི་འགྱུར་གྱི་ལྟུང་
མེད་སོ་ན་གནས་སོ། ། ཞེས་བསྟན་ཏོ། ། ལྟུང་བ་མེད་པར་
གྱུར་ཅིང་བཅས་པ་ཡང་མེད་པར་གྱུར་པ་ནི། ཞིང་མ་ཡིན་པ་ཉིད་
ལ་ནི་ཉམས་སོ། ། ཞེས་པ་སྟེ། འཁོར་མང་ཉེར་འཇོག་གི་ལྟུང་
བྱེད་ལྡན་པ་ཕར་གྱུར་ཚེ། འཁོར་མང་ཉེར་འཇོག་གི་ལྟུང་བྱེད་ཀྱི་
571

དམ་པའི་ཆོས་འདུལ་བ་སྤྱི་ཡི་རྣམ་བཞག
བཅས་པའི་ཞིང་མིན་པར་གྱུར་པའི་ཕྱིར་ན་གཏན་ཉམས་སུ་གྱུར་པས་
ལྟུང་བ་དེ་བཤགས་མི་དགོས་སོ། ། མདོ་འདི་ནི་མ་བསྐོས་ཉི་ནུབ་
ལམ་འགྲོའི་ལྷག་མ་སོགས་མཚན་སྔ་མའི་རྟེན་ལ་ལྟུང་བ་དེའི་བཅས་
ཞིང་ཡིན་ལ་ཕྱི་མའི་རྟེན་ལ་མ་ཡིན་པར་གྱུར་པ་ཐམས་ཅད་དང་སྦྱོར་
རོ། ། མཚན་གྱུར་ཚེ་འབྱིན་པའི་ལྷག་མ་དག་པར་གསུངས་ཀྱང་།
ལྟུང་བ་དེའི་ནུས་པ་འབྱིན་མ་ནུས་པ་ལ་བཏགས་པ་ཡིན་གྱི། ལྟུང་
བའི་ངོ་བོ་དག་པ་མ་ཡིན་ཏེ། སླར་ཡང་མཚན་གྱུཪ་ན་སྤོ་མགུ་་
དབྱུང་གསུམ་དགོས་པས་སོ། ། དེས་ན་འབྱིན་ལྷག་བྱུང་བའི་དགེ་
སློང་ཕ་མར་མཚན་གྱུར་པ་དེ་སླར་ཡང་མཚན་གྱུར་པས་འབྱིན་ལྷག་
དང་བཅས་པར་འགྱུར་ན་ལྟུང་བ་ཆུང་ངུ་ལས་ཆེ་བར་འགྱུར་པ་ཡོད་
པར་ཐལ་ལ། དེ་མིན་ཚེ་སྤོ་མགུ་སྤྲོད་དོན་མེད་པས་དཔྱད། ཡང་
རེག་ཕམ་བྱུང་བ་དེ་མཚན་འཕོས་པས་སྦོམ་པོར་གྱུར་བ་ལྟ་བུ་ལ་སྦོམ་
པོའི་ཕྱིར་བཅོས་བྱས་ནས། སླར་ཡང་མཚན་གྱུར་ན་ལྟུང་བ་དེ་སླར་
ལྡོག་གམ་མི་ལྡོག མི་ལྡོག་སྟེ་ཕྱིར་བཅོས་ཀྱིས་དག་ཟེར་ན། ཕམ་
པའི་ངོ་བོར་གནས་པ་དག་གམ། སྦོམ་པོའི་ངོ་བོར་གནས་པ་དག་
སྔ་མ་ལྟར་ན་ཕམ་པའི་ཕྱིར་བཅོས་མ་བྱས་པ་དང་འགལ་ལ།
མཚན་གྱུར་པས་ཐུན་མོང་མ་ཡིན་པའི་ལྟུང་བ་དག་པར་བཤད་པ་
དང་ཡང་འགལ་ལོ། ། ཕྱི་མ་ལྟར་ན། མཚན་འཕོས་པས་ལྟུང་བ་
ཆུང་བུར་སོང་བ་ལས། སླར་ཡང་མཚན་གྱུར་ན་ལྟུང་བ་དེ་སླར་
ལྡོག་པར་ཞུ་བ་ལས་གསུངས་པ་དང་འགལ་ལོ། ། སླར་ལྡོག་ཟེར་
ན་ལྟུང་བ་ཆུང་དུས་སུ་ཕྱིར་བཅོས་བྱས་པ་དགོས་མེད་དུ་ཐལ་ལོ། །
དེས་ན་ལྟུང་བ་ཆུང་དུས་སུ་ཕྱིར་བཅོས་མ་བྱས་ན་ལྡོག་ལ། བྱས་ན་
མི་ལྡོག་ཟེར་རུང་ངམ་དཔྱད་པར་བྱའོ། ། བཅབས་ཡུལ་མཚན་
572 ཡ་

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མཐུན་ཡིན་དགོས་ཕྱིར་མཚན་གྱུར་ཚེ་མཚན་སྔ་མའི་བཅབས་ཉེས་
ཉམས་པ་ཡིན་ཏི། དེ་ལ་ཉེས་པ་བཅབས་པ་མ་ཡིན་པ་མ་ཡིན་ནོ། །
ཞེས་སོ། ། མདོ་འདིས་བཅབས་ཉེས་ཐམས་ཅད་མཚན་གྱུར་པ་ན་
དག་པར་བསྟན་ཏོ། ། མགུ་བ་སྤྱད་ཟིན་ནས་དབྱུང་བ་མ་བྱས་
པའི་དུས་སམ་མགུ་བ་སྤྱོད་བཞིན་པའི་ཚེ་མཚན་གྱུར་ན་སྔ་མ་དོན་
མེད་དུ་འགྱུར་བས། གཞི་ནས་ཟླ་ཕྱེད་དམ་ཞག་དྲུག་ཏུ་མགུ་བ་
སྤྱོད་དགོས་ཏེ། མགུ་བ་སྤྱད་པ་ནི་དོན་མེད་པ་ཉིད་ཡིན་ནོ། །
ཞེས་སོ། ། ཁ་ཅིག་ཐུན་མོང་མ་ཡིན་པའི་ལྷག་མ་རྣམས་མཚན་་
སྒྱུར་ཚེ་དག་པའི་ཕྱིར། སྔར་མགུ་བ་སྤྱད་པ་ལ་དོན་མེད་ཀྱང་།
ཐུན་མོང་བའི་ལྷག་མར་སྔར་གྱི་ཞག་བགྲང་གི་ཆོག་ཟེར། རང་
ལུགས་ལ། དེ་མི་འཐད་དེ། མཚན་གྱུར་ཚེ་བཅས་པའམ་ཆོ་5་ག་
གྱུར་པའི་ཕྱིར་ཏེ། འདི་ལ་ཆོ་ག་རྣམས་གྱུར་རོ། ། ཞེས་པ་འདི་
༼མཚན་གྱུར་གྱི་མདོ་དང་པོ་གཉིས་པ་བཞི་བ་དང་ལྔ་བ་མ་གཏོགས་
ཕའི་འཐད་སྒྲུབ་ཡིན་པའི་ཕྱིར་རོ། གཉིས་པ་ཡུལ་གྱི་ཡན་ལག་ལ་
ིབཞི་ལས། དང་བོ་འདས་མ་འོངས་ལ་བརྟེན་པའི་དོགས་པ་བཅད་
my"་་་
ས་ད་ལྟའི་ལུས་ལྟུང་བའི་ཡན་ལག་ཏུ་སྟོན་པར། དེའི་ཚེ་ལུས་
བྱེད་པ་པོ་ཉིད་ཡིན་ནོ། ། ཞེས་གསུངས། མདོ་འདིས་མེད་དུ་མི་
རྡུང་བའི་སྦྱོར་བ་བརྩམས་པ་ནས་མཐར་ཐུག་གྲུབ་པའི་བར་གྱི་ལུས་
ཉིད་ལྟུང་བ་བསྐྱེད་པའི་བྱེད་པ་པོ་ཡིན་གྱི། དེའི་སྔོན་དང་རྗེས་ཀྱི་
ལུས་བྱེད་པ་པོ་མ་ཡིན་པར་བསྟན་ཏོ། ། ལུས་ནི་མཚོན་ཙམ་ཡིན་
ཏེ། ཁྱིམ་པས་བསྐྱེད་པ་རྣམས་ལ་དེའི་ཚེ་ཁྱིམ་པ་བྱེད་པ་པོ་ཡིན་པ་
ལྟར་སྐབས་སོ་སོར་སྦྱོར་དགོས། དེ་ཡང་དགེ་སློང་གིས་སྐྱེས་པར་
རིག་པའི་སྦྱོར་བ་བྱས་མཐར་རེག་ཡུལ་མཚན་གྱུར་ན། མཚན་གྱུར་
573

དམ་པའི་ཆོས་འདུལ་བ་སྤྱི་ཡི་རྣམ་བཞག
མོ་དེ་ཉིད་ལྷག་མའི་བྱེད་པོ་ཡིན་ནོ། ། དམིགས་བསལ་མཚན་
བསྟེན་རུང་མེད་པ་མངལ་ན་གནས་པ་ལ་སྨྱན་བྱེད་ན་མ་འོང་བས་
ལྷག་མ་བསྐྱེད་པ་དང་། ཁང་ཆེན་ལྟ་བུ་རྨང་བཙུགས་པའི་ཚེ་ན་
མཐའ་ལ་སྲོག་ཆགས་མེད་ཀྱང་
སྲོག་ཆགས་བསད་པར་གྱུར་ན།
ལྷག་མ་བསྐྱེད་པ་དང་། དང་བོ་རྩོད་པ་དང་བཅས་པའི་གཞི་དག་
བརྩིགས་ན་མཐར་རྩོད་པ་ཞི་ཡང་འདས་པས་ལྷག་མ་བསྐྱེད་དོ། །
གཉིས་པ་སྐྱེ་གནས་གཞན་ལ་བརྟེན་པའི་དོགས་པ་བཅད་ནས།
རང་གི་འགྲོ་བར་གཏོགས་པ་བྱེད་པོར་སྟོན་པ་ནི། — གཞན་ལས་སྐྱེས་
པ་ནི་རང་གི་འགྲོ་བ་ཉིད་མ་ཡིན་པ་མ་ཡིན་ནོ་ཞེས་བྱུང༌། འགྲོ་བ་
གཞན་དུད་འགྲོ་སོགས་ལས་སྐྱེས་པའི་མི་ནི་མི་རང་གི་འགྲོ་བ་ཡིན་
པས་ན། ཁྲུང་ཁྲུང་ལས་སྐྱེས་པའི་གནས་བརྟན་གྲགས་པ་དང་ནི་ཉེ་
བའི་གྲགས་པ་ལྟ་བུའང་བསད་ན་ཕམ་པར་འགྱུར། དེ་དག་གི་རྫས་
བརྐུས་ནའང་ཕམ་པར་འགྱུར། མིས་བསྐྱེད་པའི་མི་མིན་དང་དུད་
འགྲོའང་། རང་རང་གི་འགྲོ་བ་ཡིན་ཕྱིར་མི་མ་ཡིན་གསོད་པའི་
སྦོམ་པོ་དང་དུད་འགྲོ་གསོད་པའི་ལྟུང་བྱེད་ཀྱི་རྟེན་ནམ་བྱེད་པོ་ཡིན་
ནོ། ། འདི་མི་ལ་མཚུངས་པའམ་རིགས་འདྲ་སྦྱར་ཚུལ་ནི། ཟད་
པར་གྱི་ཏིང་ངེ་འཛིན་ལས་སྐྱེས་པའི་འབྱུང་བ་ས་ཆུ་མེ་གསུམ་གྱིས་
ཀྱང་རིམ་པ་བཞིན་དུ། · ས་རྐོ་བ་དང་ཆུ་ལ་རྩེ་བ་མེ་ལ་རེག་པའི་ལྟུང་
བྱེད་བསྐྱེད་པ་བཞིན་དུ་གཞན་ལ་ཡང་སྦྱར་རོ། ། གསུམ་པ་
དབྱིབས་དང་མདོག་བརྟེན་དོགས་བཅད་ནས། །ཤེས་རྒྱུད་གར་
གཏོགས་བྱེད་པོར་སྟོན་པ་ནི། །འགྲོ་བ་གཞན་གྱི་རྣམ་པ་བསྟེན་པ་
བསད་པ་ལ་ཡང་ངོ་། ། ཞེས་བྱུང༌། དེ་ཡང་མི་རྫས་སྔགས་ཀྱིས་
དུད་འགྲོར་སྤྲུལ་ནས་དུད་འགྲོ་སོགས་ཀྱི་རྣམ་པ་བསྟེན་པ་དེ་དུད་
574

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འགྲོར་འདུ་ཤེས་ཀྱང་དེ་གསོད་པའི་སྦྱོར་བར་ཉེས་བྱས་དང་བསད་ན་
ཕམ་པ་སྐྱེའོ། ། འོན་ཀྱང་ལྷས་སྦྱིན་གསོད་འདོད་ཀྱི་བསམ་པས་
ནོར་ནས་མཆོད་སྦྱིན་བསད་པ་ལ་ཕམ་པ་འབྱུང་བ་མིན་ཏེ། གསོད་
འདོད་སྐྱེ་བའི་གཞི་ལྷས་སྦྱིན་དང་འདུ་ཤེས་ཀྱི་དམིགས་པའི་གཞི་
མཆོད་སྦྱིན་གཉིས་རྒྱུད་ཐ་དད་པའི་ཕྱིར། མི་དུད་འགྲོར་སྤྲུལ་བ་
དུད་འགྲོར་འདུ་ཤེས་ནས་བསད་པ་འདིར་ནི་འདུ་ཤེས་ཀྱི་དམིགས་
པའི་ཡུལ་དང་གསོད་སེམས་སྐྱེ་བའི་གཞི་གཉིས་རྒྱུད་གཅིག་ཡིན་ཅིང་
དེ་ལྟར་རྒྱུད་གཅིག་པའི་ཆ་ལ་མ་འཁྲུལ་བར། འདི་གསོད་སྙམ་དུ་
བསམ་པ་དེ་ཉིད་ངེས་པར་བཟུང་བའི་ཕྱིར་ན་ཕམ་པ་སྐྱེ་སྟེ། ཕ་
དགྲ་བཅོམ་པ་ལ་དགྲ་བཅོམ་པའི་འདུ་ཤེས་མེད་ཀྱང་ཕ་བསད་ན
འདི་གསོད་སྙམ་པའི་གཞི་དགྲ་བཅོམ་པ་དེ་དང་ཕ་གཉིས་རྒྱུད་གཅིག་
པའི་ཕྱིར་དགྲ་བཅོམ་བསད་པའི་མཚམས་མེད་དང་། ཕ་བསད་
པའི་མཚམས་མེད་གཉིས་ཀ་འབྱུང་བ་བཞིན་ནོ། ། འོན་ཀྱང་་
མཚམས་མེད་ཀྱི་ལས་གཉིས་མི་འབྱུང་བའི་ཞིབ་ཆ་དགོས་སོ། །།
འདི་ལྟར་འཆད་པ་ལ་རིན་ཆེན་ཕྲེང་བར་སྐབས་འདིར་དྲངས་པའི་
མཛོད་འགྲེལ་རིན་ཕྲེང་རང་དང་ཊཱིཀྐ་རྣམས་མཐུན་ནོ། ། གལ་ཏེ་
དངོས་གཞི་ལ་ཕམ་པར་འགྱུར་ན་དེའི་སྦྱོར་བ་ཡང་སྦོམ་པོར་འགྱུར་
དགོས་སོ་ཞེ་ན་དེ་ལྟར་མ་ངེས་ཏེ། སྦྱོར་སྦོམ་མེད་པའི་རྐུ་ཕམ་ཡོད་
པའི་ཕྱིར་ཏེ། གཞན་གྱིས་རྫས་བསྐྱིས་པ་དང་བཅོལ་བ་གློ་བུར་དུ་
ཐོབ་བློ་སྐྱེས་པ་ལྟ་བུ་དེ་ཡིན་པའི་ཕྱིར་ཏེ། འདི་ཉིད་ལས། སྦྱོར་
བ་ལ་དེ་མེད་ན་དེ་མ་བྱས་པ་ཉིད་མིན་ནོ། ། ཞེས་སོ། ། མཚོ་
ཊཱིཀ་ལས་ནི་ཊཱིཀྐའི་བཤད་ཚུལ་བཀག་ཅིང༌། མཚམས་མེད་གཉིས་
འབྱུང་བར་གསུངས་པ་ཡང་། གཙུག་ཕུད་ཅན་སྡིག་སྤྱོད་ལ་བརྩོན་
575

དམ་པའི་ཆོས་འདུལ་བ་སྤྱི་ཡི་རྣམ་བཞག
il--2 ་INeE:am¥ 5aTEL
པའི་ཆེད་མཚམས་མེད་པའི་སྒོ་གཉིས་ནས་སྤྱོས་པ་ལ་དགོངས་སོ་ཞེས།
འོད་ལྡན་སོགས་དང་མཐུན་པར་གསུངས་ཤིང་། མི་སྤྲུལ་སྟག་ཏུ་
བསྒྱུར་བ་མིར་འདུ་ཤེས་ཏེ་བསད་ན་ཕམ་པ་བསྐྱེད་པ་ལ་བྱ་ཡི་སྟག་ཏུ་
འདུ་ཤེས་ཏེ་བསད་ན་སྦོམ་པོར་འགྱུར་བར་ལུང་ཞུ་བས་བསྒྲུབ་ནས་
བཤད་དོ། ། - བཞི་བ་ཡོན་ཏན་ཆ་ལ་དོགས་བཅད་ནས། །འཕེན་
པ་གཅིག་བསྡུས་བྱེད་པོར་སྟོན་པ་ནི། །གནས་སྐབས་གཞན་ཐོབ་པ་
ནི་གཞན་ཉིད་མ་ཡིན་ནོ། ། ·ཞེས་གསུངས། གནས་སྐབས་་་་་
གཞན་འཕགས་ལམ་སོགས་ཐོབ་ཀྱང་འགྲོ་བ་གཞན་མ་ཡིན་པས་་་་
གསོད་རྐུ'སོགས་མི་ལས་གྱུར་པའི་ལྟུང་བ་རྣམས་བསྐྱེད་དོ། །
འོན་ཀྱང་འཕགས་པ་ཆོས་མིན་ཕྱོགས་སུ་དབྱེ་བའི་ཡུལ་དུ་བྱས་པ་
ལས་དབྱེན་ལྷག་མི་འབྱུང་ཞིང་།.“ འཕགས་པ་ཡུལ་དུ་བྱས་པ་ལས་
གནས་ངན་ལེན་བརྗོད་པ་མི་ཆོས་བདེན་སྨྲ་འདུག་གནས་སུ་ཟ་བ་
སོགས་མི་བསྐྱེད་དོ། །བསད་བྱ་དེ་དགྲ་བཅོམ་མིན་པའི་དུས་སུ་་
གསོད་པའི་སྦྱོར་བ་བྱས་ནས་དགྲ་བཅོམ་ཐོབ་རྗེས་སུ་གསོད་པར་བྱེད་
ན་ཕམ་པ་དང་མཚམས་མེད་གཉིས་འབྱུང་བར་ཊཱིཀྐ་དང་རིན་ཕྲེང་དུ་
བཤད་པ་ནི། མཛོད་ལས་བསྣུན་འོག་དགྲ་བཅོམ་པ་ལ་མིན།
གསུངས་པ་དང་མི་འགལ་ཏེ། སྔ་མ་ནི་དགྲ་བཅོམ་མ་ཡིན་པའི་
གནས་སྐབས་སུ་གསོད་པའི་སྦྱོར་བ་བརྩམས་ནས་དགྲ་བཅོམ་ཐོབ་
རྗེས་སུ་མཚོན་བསྣུན་ཏེ་གསོད་པ་ལ་བྱེད་ཅིང་། – ཕྱི་མ་ནི་མཚོན་
བསྣུན་པའི་འོག་ཏུ་སྦྱོར་བ་དེའི་རྐྱེན་གྱིས་དགྲ་བཅོམ་ཐོབ་རྗེས་ཀྲོང་
བ་ལ་བྱེད་དགོས་པའི་ཕྱིར། གསུམ་པ་ལྟུང་བ་ཐ་དད་པའི་རྒྱུ་སེལ་
བ་དང་བཅས་པ་ལ དངོས་དང་ཞར་བྱུང་གཉིས་སོ། ། དངོས་
ལ་ཡང་། བསླབ་རྒྱུན་ཐ་དད་ལ་བརྟེན་པའི་ལྟུང་བ་ཐ་དད་དང་།
576

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
-gipPh.JINER
ཀུན་སློང་གི་རྒྱུན་ཐ་དད་དང་། བཅས་པའི་རིགས་ཐ་དད་དང་།
ཀུན་སློང་གི་རྣམ་པ་ཐ་དད་དང་། འབྲས་བུ་ཐ་དད་རྣམས་ལ་་་
བརྟེན་པའི་ལྟུང་བ་ཐ་དད་པའོ། ། དང་པོ་སྟོན་པར། ཉེས་པ་
དེ་མེད་པ་ཉིད་ལ་ནི་འོང་བ་ནི་ཐ་དད་དོ། ། ཞེས་སོ། ། དེ་
ཡང་གནད་ལ་ཚད་བཟུང་མ་ཡིན་པའི་ལྟུང་བ་རྣམས་ཀྱི་སྦྱོར་དངོས་
ཀྱི་བར་དུ། ཉེས་པ་དེའི་བཅས་པ་མེད་པའི་ཁྱིམ་སར་བབས་པས་
ཚོད་ནས་སླར་ཡང་བསྙེན་པར་རྫོགས་ན། བསླབ་རྒྱུན་སྔ་མར་སྦྱོར་
བའི་རྣམ་པའི་ན་སྨད་དང་། བསླབ་རྒྱུན་ཕྱི་མར་དངོས་གཞིའི་རྣམ་
པའི་ན་སྨད་འོང་བས་སྦྱོར་དངོས་ཀྱི་ན་སྨད་ཐ་དད་དུ་སྐྱེའོ། །
ཊཱིཀྐ་ལས་ལོ་དྲུག་གི་སྟན་གྱིས་མཚོན་ནས་བསྟན་ཏེ། དགེ་སློང་གིས་
སྟན་སྤྱད་བཟོད་ཡོད་བཞིན་ལོ་དྲུག་གི་ནང་དུ་སྟན་གཉིས་པ་བརྩམས་
ནས་འཕྲོ་མ་རྫོགས་པར་ཁྱིམ་པར་བབས། · ཡང་ཕྱིས་བསྙེན་པར་
རྫོགས་ནས་སྟན་གཞན་ཞིག་བྱེད་ཅིང་གྲུབ་ཟིན་པར་བྱས། དེའི་
འོག་ཏུ་ལོ་དྲུག་མ་ལོན་པར་སྔར་སྟན་བརྩམས་པ་དེའི་འཕྲོ་ཟིན་པར་
བྱེད་ན། བསླབ་རྒྱུན་སྔ་མར་སྟན་བརྩམས་པ་ལ་སྦྱོར་བ་ལས་བྱུང་
བའི་ཉེས་བྱས་དང་། བསླབ་རྒྱུན་ཕྱི་མར་སྟན་གཉིས་བྱས་པ་ལས།
སྔ་མ་ལ་ཉེས་མེད་དང་། ... ཕྱི་མ་བྱེད་འཕྲོ་འཕྲོ་ཟིན་པར་བྱས་པ་ལ་
སྤངས་ལྟུང་དངོས་གཞི་འབྱུང་བར་གསུངས་པ་དང་། རྩ་བར།
ཕྱེད་བྱས་པ་ལ་བྱེད་པ་ཉིད་ནི་ཕྱེད་ཉིད་ཡིན་ནོ། ། ཞེས་པ་གཉིས་
ཇི་ལྟར་མི་འགལ་བའི་ཚུལ་ལ། ཊཱིཀྐར་དངོས་གཞི་འབྱུང་བར་་་
གསུངས་པ་ནི་སྔར་གྱི་སྟན་བྱེད་འཕྲོ་དེའི་སྟེང་དུ་སླར་ཡང་ཆ་ཕྱི་མ་
སྟན་གྱི་ཚད་དུ་ལོངས་པ་ཞིག་བསྣན་པའི་དབང་དུ་བྱས་པར་མཚོ་
ཊཱིཀྐ་གི་མཆན་བུར་བཀོད་པ་དང་། ཊཱིཀྐའི་ལུང་དེ་རང་གི་བྱས་
577

དམ་པའི་ཆོས་འདུལ་བ་སྤྱི་ཡི་རྣམ་བཞག
འཕྲོ་དང་། རྩ་བའི་ལུང་དེ་གཞན་གྱི་བྱས་འཕྲོ་ལ་སྦྱར་བའོ། །
ཡང་ན་ཊཱིཀྐའི་ལུང་དེ་མཐར་ཐུག་གི་བྱེད་པ་གྲུབ་ཟིན་ཙམ་ལ་་་་་་་
དགོངས་ཞེས་པའི་བཤད་ཚུལ་གཉིས་རིན་ཕྲེང་དུ་བཀོད་དོ། །
གཉིས་པ་སྟོན་པར་བཏང་པ་ཡང་ངོ་གསུངས། ཁང་ཆེན་བརྩིགས་
འཕྲོར་བརྩིགས་འདོད་ཀྱི་འདུན་པ་ལོག་ནས་སླར་ཡང་འཕྲོ་ཟིན་པར་
བསྒྲུབས་ན་བསམ་རྒྱུན་ཐ་དད་དུ་སོང་བའི་དབང་གིས། སྔར་་
བཞིན་ན་སྨད་ཐ་དད་དུ་སྐྱེའོ། ། འདིས་བསམ་རྒྱུན་གཅིག་པའི་
ཡན་ལག་བསྟན་ཅིང་། ལུང་ལས་ལྟུང་བ་བཅུ་གཅིག་ལ་དངོས་སུ་
གསུངས་ཏེ། མཚོ་ཊཱི ཀ་ལས། ཁང་བ་ཁང་ཆེན་རིམ་ལྷག་དང་། །
གོས་བྱེད་ཁབ་རལ་ལ་སོགས་བདུན། །དེ་ལྟར་ལྟུང་བ་བཅུ་གཅིག་
ལ། །བསམ་པས་གཏོང་ན་ན་སྨད་གསུངས། །ཞེས་སོ། ། གསུམ་
པ་སྟོན་པར། གཞི་གཅིག་ལ་དུ་མ་བཅས་པ་ལ་ནི་ཞེས་སོགས་་་་་
གསུངས། དུ་མ་གཅིག་ཆར་འབྱུང་ཚུལ་ཞུ་བ་ལས་དགེ་སློང་ཅིག་
སྤྱད་པས་ལྟུང་བ་བཞིར། །འགྱུར་པ་མཆིས་སམ་ཨུ་པ་ལི་ཡོད་དེ། །
བྱིན་ལེན་མ་བྱས་མི་རུང་གསོག་འཇོག་ཏུ། །བཞག་པར་གྱུར་བ་དུས་
མིན་ཟ་བའོ། ། ཞེས་གསུངས་སོ། ། གསོག་འཇོག་གི་ཟས་ཡིན་
ན་ཆོ་གའི་སྒོ་ནས་མི་རུང་བའི་ཟས་ཡིན་དགོས་ལ། དེས་ན་གསོག་
འཇོག་ཏུ་སོང་བའི་དུས་རུང་གི་ཟས་བྱིན་ལེན་ཞིག་པ་དུས་མ་ཡིན་
པར་ཟ་ན་དེ་བཞི་ག་ཟ་བའི་ལྟུང་བ་འབྱུང་ངོ་། ། དེ་ཡང་འདི་
ལྟར་ལྟུང་བ་བཞི་འབྱུང་བར་གསུངས་པ་ཉེས་བྱས་ཀྱི་དབང་དུ་བྱས་
པའམ་ལྟུང་བྱེད་ཉེས་བྱས་ཅི་རིགས་ཀྱི་དབང་དུ་བྱས་པ་ཡིན་ཏེ།
གསོག་འཇོག་གི་ཟས་ཀྱིས་དུས་མིན་དུ་ཟ་བའི་ལྟུང་བྱེད་མི་བསྐྱེད་
པའི་ཕྱིར་ཏེ། དེ་ཟས་རུང་བ་ཡན་ལག་ཏུ་དགོས་པའི་ལྟུང་བ་ཡིན་
578

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
པའི་ཕྱིར ཞེས་བཞེད་པ་ཡོད་ཀྱང་། རིན་ཕྲེང་ལས། འདི་
དག་ལྡོག་ཆས་ཕྱེ་བར་གསུངས་པ་ལ་དཔག་ན། གསོག་འཇོག་གི་
ཟས་ཀྱིས་གསོག་འཇོག་ཟ་བའི་ལྟུང་བྱེད་བསྐྱེད་དགོས་ལ་གཞནན་་
གསུམ་དེའི་ལྡོག་ཆ་ནས་ཕྱེ་བས་ན་ལྟུང་བྱེད་ལས་འོས་མེད་དོ།
གསོག་འཇོག་གི་ཟས་ལ་བྱིན་ལེན་ཅན་མི་དགོས་ཏེ། ཡིག་ཆར་རོ་
དང་སླ་བ་ནམ་གྱུར་དུས་གསོག་འཇོག་འབྱུང་བའི་ཕྱིར་ཞེས་དང་།
འདིར་ཊཱིཀྐ་ལྟར་བྱིན་ལེན་མེད་ཀྱང་གསོག་འཇོག་གི་ཉེས་པ་ཞིག་ངེས་
པར་འོངས་ཏེ། ནས་སྨན་གྱི་ངོ་བོ་གྱུར་ཟིན་པའི་ཕྱིར། ཞེས་
གསུངས་པའི་ཕྱིར། དངོས་པོ་འགྱུར་བ་བྱིན་ལེན་གྱི་འཇིག་རྒྱུ་ཡིན་
པའི་ཕྱིར། དེས་ན་ཟས་དེ་གསོག་འཇོག་ཏུ་སོང་རྗེས་བྱིན་ལེན་
བཤིག་ཀྱང་གསོག་འཇོག་མ་ཡིན་པར་མི་འགྱུར་ཏེ། བྱིན་ལེན་ཞིག་
པ་གསོག་འཇོག་གི་འཇིག་རྒྱུ་མ་ཡིན་པའི་ཕྱིར ཤན་དང་འབྲེལ་ཚེ་
བྱིན་ལེན་མེད་པས་ཀྱང་གསོག་འཇོག་གི་སྤངས་པ་བསྐྱེད་པ་ཡོད་
དོ། ། གསོག་འཇོག་གི་ཟས་དེ་ངོ་བོའི་སྒོ་ནས་རུང་བ་ཡིན་ཀྱང་
སྤྱིར་མི་རུང་བའི་ཟས་ཡིན་ཏེ། གསོག་འཇོག་ཟ་བའི་སྐབས་ཀྱིས་
མཚོ་ཊཱིཀ་ལས། གཞི་གཞན་གྱི་སྒོ་ནས་རུང་བ་དང་། ཞེས་དང་།
གསོག་འཇོག་ཏུ་གྱུར་པ་ནི་དགེ་སློང་རྣམས་ལ་མི་རུང་བའི་དངོས་པོ་
ཡིན་པས། ཞེས་གསུངས་པའི་ཕྱིར། དེ་བཞིན་དུ་རྫུན་གྱིས་ཕྲ་མ་
སྨྲ་བ་དང་། དགེ་ཚུལ་བསྙིལ་བ་དང་ལྷན་ཅིག་ཞག་གསུམ་ཉལ་བ་
སོགས་ལ་ཡང་སྦྱར་རོ། ། བཞི་བ་ལ་གཉིས་ཀུན་སློང་ཐ་དད་ཀྱི་
དབྱེ་བ་དངོས་དང་། དམིགས་བསལ་མཚོན་དཔེར་བཅས་པའོ། །
དང་པོ་དེ་ཡི་ཆ་ནི་དེར་གཏོགས་གསུངས། མཚོ་ཊཱིཀ་ལས་ཆ་ཅན་
གྷི་ལྟུང་བ་ནི། མི་ཚངས་སྤྱོད་ཀྱི་ལྟུང་བ་ལྟ་བུ་དང་དེའི་ཆ་ནི་འབྱིན་
579

དམ་པའི་ཆོས་འདུལ་བ་སྤྱི་ཡི་རྣམ་བཞག
རེག་ལྟ་བུ་དང་། འབྱིན་སོགས་ནི་ཆ་ལྷག་མའི་སྡེ་དེར་གཏོགས་སོ་
ཞེས་འབྱིན་སོགས་ཆ་ཅན་མི་ཚངས་སྤྱོད་དུ་གཏོགས་པ་འགོག་ཆེད་དུ་
གསུངས་པ་ནི། ཀྐ་ལས། མདོ་འདིས་མ་བརྗོད་པ་ནི་ཅུང་ཟད་
ཀྱང་མི་བརྗོད་ཀྱི་ཧ་ཅང་ཐལ་བར་འགྱུར་པ་སེལ་བར་བྱེད་དེ་ཞེས་
མདོ་འདི་ནི་སྔར་ཁུ་བ་འབྱིན་པ་ལ་ལྷག་མ་དང་པོར་བཤད་པ་དང་མི་
ཟློས་ཏེ། མདོ་འདི་ཡིས་ཁུ་བ་འབྱིན་སེམས་ཀྱིས་ཁུ་བ་བྱུང་བ་མི་
ཚངས་སྤྱོད་ཀྱི་ཕམ་པའི་སྦྱོར་སྦོམ་དུ་གཏོགས་ན་ཧ་ཅང་ཐལ་བ་སེལ་
ཕྱིར་དུ་ཆའི་ལྟུང་བ་རྣམས་ཆར་གཏོགས་ཀྱི་ཆ་ཅན་དུ་མི་གཏོགས་
ཞེས་བསྟན་པར་གསུངས་པ་དང་མཐུན་ནོ། ། རིན་ཕྲེང་ལས་་
གསུངས་ཚུལ་ནི། དཔེར་ན་མི་ཚངས་སྤྱོད་ཀྱི་ཆ་ལ་གཉིས་ཏེ་ཆ་
ཤས་ཀྱིས་ཆར་གྱུར་བ་དང་། ཆར་གཏོགས་ཀྱི་ཆར་གྱུར་བ་དག་གོ།
མི་ཚངས་སྤྱོད་ཀྱི་སྦྱོར་སྦོམ་ལྟ་བུ་དང་བོ་དང་། འབྱིན་རེག་སོགས་
ཕྱི་མར་བཤད་པ་ལས་འབྱིན་སོགས་ནི་མི་ཚངས་སྤྱོད་དེར་འདུས་པའི་
སྦྱོར་སྦོམ་ལྟ་བུའི་ཆ་ཤས་ཀྱི་ལྟུང་བ་ཡིན་པ་གཅོད་པར་གསུངས་པ་ནི་
བཤད་ཚུལ་སྔ་མ་དང་གནད་གཅིག་གོ། དེ་ལྟར་ཆའི་ལྟུང་བ་ནི་ཆ་
ཅན་དུ་མི་གཏོགས་པའི་རྒྱུ་མཚན་ནོ། ། ཆ་དང་ཆ་ཅན་དེ་གཉིས་
ཀུན་སློང་གི་རྣམ་པ་བཞིན་ཡིན་པའི་ཕྱིར་རོ། ། སྐབས་འདིའི་ཆ་
དང་ཆ་ཅན་སྦྱོར་བ་ནི། མི་ཚངས་སྤྱོད་ཀྱི་ཆ་ནི་ལྷག་མ་དང་པོ་ལྔ་
དང་འཁྲུར་འཇུག་སོགས་སོ། ། མ་བྱིན་ལེན་གྱི་ཆ་ནི་བྱིན་འཕྲོག་
བསྔོས་བསྒྱུར་སྦེད་པ་སོགས་སོ། ། མི་གསོད་པའི་ཆ་ནི། ས་བོན་
སྐྱེ་འཇིག་འདེབས་སྤྱོད་གསོད་གསུམ་དམག་གསུམ་བརྡེག་གཟས་་
སོགས་སོ། ། ཕམ་རྫུན་གྱི་ཆ་ནི། གཞི་མེད་བག་ཙམ་དབྱེན་
འབྱེད་མི་ཆོས་བདེན་སྨྲ་སོགས་སོ། ། དབྱེན་ལྷག་གི་ཆ་ནི་ཕྲ་མ་
580

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
FEB--
འདུས་ཟ་སྡིག་ལྟ་སྤངས་བསྙིལ་སོགས་སོ། ། བཀའ་བློ་མི་བདེ་
བའི་ཆ་ནི། བསླབ་པ་སྤོང་བ་དང་མ་གུས་པའོ། ། གསོག་འཇོག་
ཟ་བའི་ཆ་ནི། ལག་ཉ་འཚམས་བཙོས་སོགས་སོ། ། གཉིས་པ་
དམིགས་བསལ་མཚོན་དཔེ་དང་བཅས་པ་སྟོན་པར། ལྟུང བ་་་་་
ཐམས་ཅད་ལ་སོགས་གསུངས། རྨ་སྒོ་གསུམ་མ་ཉམས་པ་ལ་ཁུ་བ་
འབྱིན་པའི་བསམ་པ་ཡིས་ཁུ་བ་ཕྱུང་ཀྱང་མཐར་འགྱུར་ལ། རྨ་སྒོ་
གསུམ་ལས་གཞན་པ་ཀུན་ལ་ཁུ་བ་འབྱིན་འདོད་ཀྱིས་བསམ་པས་ཕྱུང་
ན་ལྷག་མ་སྐྱེས་ཏེ། མི་ཚངས་སྤྱོད་འདོད་ཀྱིས་རྨ་སྒོ་གསུམ་ཉམས་
པར་བརྩལ་ནས་ཁུ་བ་ཕྱུང་ན་སྦོམ་པོར་འགྱུར་རོ།། དེ་བཞིན་དུ་
རྨ་སྒོ་གསུམ་ཉམས་པ་ལ་ཡང་ཁུ་བ་འབྱིན་འདོད་ཀྱིས་ཕྱུང་ན་ལྷག་
མར་འགྱུར་རོ། ། ལྔ་བ་བྱ་བ་དུ་མས་འབྲས་སོགས་གསུངས། །
དཔེར་ན་རྫས་ཉུང་ངུ་ལན་མང་བོར་བརྐུས་པ་དེ་བསྡོམ་ན་རིན་ཐང་
ཚང་བར་གྱུར་ཀྱང་ཕམ་པ་བསྐྱེད་པ་མིན་ནོ། ། འདི་ནི་རྐུ་ཐེབས་
རེ་རེ་ལ་ཐོབ་བློ་སྐྱེས་པའི་དབང་དུ་བྱས་སོ། ། —བལ་ཁུར་ནས་ཉི་མ་
རེ་རེ་བཞིན་རྒྱང་ཕྲག་ཕྱེད་རེ་སོང་བས་སྤངས་ལྟུང་མི་བསྐྱེད་པ་ལྟར་
གཞན་ལ་ཡང་སྦྱར་རོ། ། གཉིས་པ་ཞར་བྱུང་ལ་གཉིས་ལས།
དང་པོ་ལས་རྗེས་སྒྲུབ་ཀྱི་སེལ་བ་སྟོན་པར། ཕྱེད་བྱས་པ་ལ་བྱེད་པ་
ཉིད་ནི་ཕྱེད་ཅེས་སོགས་གསུངས། ཁང་བ་སོགས་རང་གིས་ཕྱེད་
བྱས་ཏེ་བོར་བའམ་གཞན་གྱིས་བྱས་པ་ལ་དེའི་འཕྲོ་ཟིན་པར་བྱེད་ན་
རང་རང་གི་ན་སྨད་འབྱུང་ངོ་། ། དེ་ཡང་། ཁང་བ་ཁང་ཆེན་
འཁྲུར་འཇུག་དང་། །སྲིན་བལ་འབའ་ཞིག་ཆ་གཉིས་དང་། །དྲུག་
དང་བལ་རྨེལ་ཐ་ག་གཉིས། རིམ་ལྷག་བཟོ་བྱེད་ཁབ་རལ་་་་་་་་
བདུན། །ཞེས་རྗེས་སུ་སྒྲུབ་པའི་ལྟུང་བ་བཅུ་དགུ་ལ་སྦྱར་དགོས་པར་
581

དམ་པའི་ཆོས་འདུལ་བ་སྤྱི་ཡི་རྣམ་བཞག
རིན་ཕྲེང་ལས་གསུངས་སོ། ། གཉིས་པ་ཁ་ན་མ་ཐོ་བ་ལས་གྱུར་པ་
རྣམས་ཀྱིས་སེལ་བ་ནི། བསྐུར་འདེབས་གསུམ་གྱི་སྐབས་སུ།
ཕམ་པས་བསྐུར་བ་བཏབ་ན་ལྷག་མ་དང་། ལྷག་མས་སྐུར་ན་ལྟུང་
བྱེད་བསྐྱེད་པ་ལྟར། ལྟུང་བྱེད་དང་སོར་བཤགས་ཀྱིས་སྐུར་ན་ཉེས་
བྱས་སུ་འགྱུར་བ་དང་། གཞན་གྱི་ཕམ་ལྷག་འཆབ་བརྗོད་ལ་ལྟུང་
བྱེད་དང༌། སྦོམ་པོ་སོགས་འཆབ་བརྗོད་ལ་ཉེས་བྱས་དང་། གཞི་
དེས་དག་པའི་དགེ་སློང་ལ་ཕམ་པས་འགྱོད་པ་བསྐྱེད་པ་ལ་ལྟུང་བྱེད་
དང་། སྦོམ་པོ་སོགས་ཀྱིས་འགྱོད་པ་བསྐྱེད་པ་ལ་ཉེས་བྱས་ཡིན་ཏེ།
འདིར་ཁ་ན་མ་ཐོ་བ་ན་སྨད་པ་དག་གི་ཆ་ཉིད་ནི་ན་སྨད་པ་ཡིན་ནོ། །
ཞེས་གསུངས་པའི་ཕྱིར། དགེ་ཚུལ་ལ་ཕམ་འདྲས་བསྐུར་ན་སྦོམ་
པོར་འགྱུར་བ་དང་། འཆབ་ཕམ་སོགས་དམིགས་བསལ་ཡང་ཡོད་
དོ། །བཞི་བ་བསམ་པའི་ཡན་ལག་སེལ་བ་དང་བཅས་པ་ལ། བསམ་
པའི་ཡན་ལག་དང་ནི་ཞར་བྱུང་གཉིས། །དང་བོར་དངོས་དང་ཧ་
་ལ་ཐེ་
ཅང་ཐལ་སྤངས་གཉིས། དང་བོ་སྟོན་པར། ཐམས་ཅད་
ཚོམ་ཟ་བས་ཞུགས་པ་ནི་བསམ་པ་དང་བཅས་པ་ཡིན་ནོ། ། ཞེས་
གསུངས་པ་སོགས་མདོ་གསུམ་བྱུང་། ལྟུང་བ་སྡེ་ལྔ་བོ་རྣམས་ཀྱི་
དངོས་གཞི་བསྐྱེད་པ་ལ་ལྟུང་བའི་ཡུལ་དེ་རྟེན་གྱི་དགེ་སློང་གིས་་་་
གསལ་བར་ངེས་མི་དགོས་ཏེ། གཞིའི་ཡན་ལག་གི་རྣམ་པ་མ་དོར་
བའི་ཡིད་གཉིས་ནི་ལྟུང་བ་བསྐྱེད་པ་ལ་ངེས་པའི་འདུ་ཤེས་དང་འདྲ་
བའི་ཕྱིར། དེས་ན་མིའམ་འོན་ཏེ་དུད་འགྲོ་ཡིན་ཡང་གསོད་སྙམ་ན།
ཀུན་སློང་སྤྱི་ཞུགས་ཡོད་པའི་ཕྱིར་ན་ཕམ་སོགས་འབྱུང་ངོ་། །
ཀུན་སློང་སྤྱི་ཞུགས་འཇོག་ཚུལ་ནི། བསད་བྱ་གཉིས་མན་ཆད་ལ་བྱེ་
བྲག་མ་ཕྱེ་བར་དམིགས་ཏེ། འདི་དག་གང་ཡིན་ཡང་གསོད་སྙམ་པ་
- 582 ―

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟ་བུ་ནི་གསོད་འདོད་ཀྱི་ཀུན་སློང་བསད་བྱ་དེ་དག་གི་སྤྱི་ལ་ཞུགས་
པའི་ཕྱིར་ན་ཀུན་སློང་སྤྱི་ཞུགས་ཞེས་བྱ་སྟེ་དཔེར་ན། ལྷས་སྦྱིན་
དང་མཆོད་སྦྱིན་གང་ཡིན་ཡང་གསོད་སྙམ་ནས་དེ་གཉིས་གང་བསད་
ཀྱང་ཕམ་བར་འགྱུར་བ་ལྟ་བུའོ། ། དུད་འགྲོར་མིའོ་སྙམ་དུ་་་
འཁྲུལ་ནས་བསད་ན་དངོས་གཞི་ལྟུང་བྱེད་དང་། སྦྱོར་བ་ལ་ཕམ་
བའི་སྡེ་གཏོགས་ཀྱི་སྦོམ་པོ་འབྱུང་ཞིང་། མི་དུད་འགྲོར་འཁྲུལ་ནས་
བསད་ན་དངོས་གཞི་ལ་ཕམ་པ་དང་། སྦྱོར་བ་ལ་ཉེས་བྱས་སྐྱེ་སྟེ།
སྦྱོར་བའི་ལྟུང་བ་རྫོགས་པར་བསྐྱེད་པ་ལ་གང་ལ་བསམ་པའི་དོན་
ཡན་ལག་ཏུ་མི་དགོས་པར། གང་གིས་བསམ་པའི་འདུ་ཤེས་ཡན་
ལག་ཏུ་དགོས་པའི་ཕྱིར་རོ། ། སྦྱོར་བ་ལ་ནི་འདུ་ཤེས་ཡན་ལག་
ཡིན་ནོ། ། ཞེས་སོ། ། འདུ་ཤེས་གཙོ་ཆེ་བའི་ལྟུང་བ་རྣམས་ཀྱི་
དངོས་གཞི་རྫོགས་པ་ལ་གང་ལ་བསམ་པའི་དོན་དེ་ཉིད་དང་འཕྲད་
པ་ཡན་ལག་ཏུ་དགོས་ཏེ། བསམ་པ་ལ་ནི་དེ་ཉིད་དོ། ། ཞེས་
སོ། ། དེའི་ཕྱིར་ན་གསོད་ཕམ་ལྟ་བུ་ལ། གང་བསད་པར་བསམ་
པ་དེ་ཉིད་ལྟུང་བའི་བྱེད་པ་བོ་ཡིན་པར་གསུངས་ཀྱི། ་དང་རྒྱུད་
གཞན་པ་དག་ནི་ལྟུང་བ་དེའི་བྱེད་པ་པོ་མིན་ཏེ། ལྷས་སྦྱིན་ཁོ་ན་
གསོད་འདོད་ཀྱིས་ནོར་ནས་མཆོད་སྦྱིན་བསད་པ་ལ་ཕམ་པར་མི་
འགྱུར་བ་བཞིན་ནོ། ། དེ་བཞིན་དུ་དུད་འགྲོ་ཁོ་ན་གསོད་འདོད་
ནས་ནོར་ཏེ་མི་བསད་པ་ལ་ཡང་ཕམ་པར་མི་འགྱུར་ཏེ་ཡིག་ཆར།
དུད་འགྲོར་འདུ་ཤེས་ནས་མི་བསད་ན་ཕམ་པ་མི་འབྱུང་བའི་ཕྱིར།
ཞེས་སོ།། འོ་ན་སྔར་བཤད་པ་དང་འགལ་ལོ་ཞེ་ན་མི་འགལ་ཏེ།
འདིར་གསོད་འདོད་སྐྱེ་བའི་ཡུལ་ནི་དུད་འགྲོ་དང་། གསོད་རྒྱུ་ནི་
མི་ཡིན་པའི་ཕྱིར། སྔར་མི་ལ་དུད་འགྲོར་འདུ་ཤེས་པས་བསད་པ་
583

དམ་པའི་ཆོས་འདུལ་བ་སྤྱི་ཡི་རྣམ་བཞག .
ལ་ཕམ་པར་བཤད་པ་ནི་རྒྱུད་གཅིག་པའི་དབང་དུ་བྱས་པའི་ཕྱིར་ཏེ།
དེ་ལ་གང་གསོད་རྒྱུ་ནི་མི་ཡིན་ལ་དེ་ལས་ལོགས་སུ་གསོད་སེམས་སྐྱེ་
བའི་ཡུལ་གཞན་མེད་པའི་ཕྱིར་ཏེ། དེའི་གསོད་འདོད་གང་ལ་སྐྱེས་
པའི་གང་ཟག་དེ་འདུ་ཤེས་འཁྲུལ་བས་དུད་འགྲོར་བཟུང་བ་ཙམ་ལས་
དོན་ལ་མི་ཡིན་པའི་ཕྱིར་དང༌། རྒྱུད་གཅིག་པའི་ཆ་ལ་མ་འཁྲུལ་
བར་ཡོད་ཚུལ་སྔར་བཤད་པ་ལྟར་རོ། །  ཿ མི་དུད་འགྲོར་འཁྲུལ་
ནས་བསད་པ་ལ་ཀུན་སློང་སྤྱི་ཞུགས་མེད་དེ། འདིའི་ཐད་ཀྱི་མཚོ་
ཊཱིཀ་གི་མཆན་བུ་ལེས། 'ཀུན་སློང་སྤྱི་ཞུགས་མིན་ཏེ་སྦྱོར་ལྟུང་སྦོམ་
པོ་མི་བསྐྱེད་པའི་ཕྱིར།-ཞེས་སོ། ། འདི་དག་ལ་དཔྱད་བྱ་མང་
སྟེ། དུད་འགྲོ་ལ་མིར་འདུ་ཤེས་པས་གསོད་པའི་སྦྱོར་བར་གྱུར་པའི་
སྦོམ་པོ་ཆོས་ཅན། \ སྦྱོར་བའི་རྣམ་པའི་སྦོམ་པོ་ཡིན་པར་ཐལ།
དངོས་གཞིའི་དུས་ན་ཕམ་ལྷག་གང་རུང་མི་བསྐྱེད་པར་སྡེ་ལྔའི་གཞན་
གསུམ་དངོས་བསྐྱེད་པའམ་མི་བསྐྱེད་པའི་སྦོམ་ཕོ་ཡིན་པའི་ཕྱིར།
ཁྱབ་པ་མཚོན་མཚན་གྱིས་གྲུབ་ལ། -རྟགས་དེར་ཐལ། དངོས་
གཞིའི་དུས་ན་ལྟུང་བྱེད་བསྐྱེད་པའི་སྦོམ་པོ་ཡིན་པའི་ཕྱིར། འདོད་
མི་ནུས་ཏེ། སྦྱོར་བའི་སྦོམ་པོ་ཡིན་པའི་ཕྱིར་ཏེ། · ཡིག་ཆར།
མིར་འདུ་ཤེས་པས་གསོད་སེམས་ཀྱིས་ལྷའི་སྤྲུལ་བ་བསད་པ་ལ་སྦྱོར་
བའི་སྦོམ་པོ་དང་། དངོས་གཞིའི་སྦོམ་པོ་ཐ་དད་པ་གཉིས་འབྱུང་
བར་གསུངས་པ་གང་ཞིག ་དེ་དང་འདྲ་བའི་ཕྱིར་རོ། ། ཡང་དེ་
ཕམ་པའི་སྡེའམ་ལྟུང་བ་གཞན་གྱི་སྡེ་ཡིན། དང་བོ་ལྟར་ན། ཡིག་
ཆར་མིའི་འདུ་ཤེས་དང་གསོད་སེམས་ཞུགས་ཚེ་དུད་འགྲོ་གསོད་པའི་
ལྟུང་བྱེད་ཀྱིས་སྦྱོར་བ་ལ་སྦོམ་པོ་དང་། ཞེས་གསུངས་པ་དང་་་་
འགལ་ལ། ཕྱི་མ་ལྟར་ན། འདི་ཉིད་ལས། དུད་འགྲོར་མིའོ་
584

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
སྙམ་ན་སྦྱོར་བ་ལ། ཕམ་པའི་སྦོམ་པོ་འབྱུང་བ་གསུངས་པ་དང་
འགལ་ལོ། ། ཡང་དུད་འགྲོ་གསོད་པའི་ལྟུང་བྱེད་ཀྱིས་སྦྱོར་བ་ལ་
དངོས་གཞིའི་དུས་སུ་ལྟུང་བྱེད་བསྐྱེད་པའི་མ་ཁྱབ་ན། ཕམ་པའི་
སྦྱོར་བ་ལ་དངོས་གཞིའི་དུས་སུ་ཕམ་པ་བསྐྱེད་པའི་མ་ཁྱབ་པར་ཐལ་
ལོ། ། དེ་ལྟར་ན་སྦྱོར་སྦོམ་གྱི་ཕམ་པ་ནི་ཉིད་དང་འགལ་དོགས་
སོ། ། དེ་བཞིན་དུ་སྦྱོར་བ་མེད་པའི་གསོད་ཕམ་ཡོད་ན་རྩ་བར།
གཞི་དེ་ལ་དེའི་ཚེའམ་གཞན་གྱི་ཚེ་ཤི་ནའོ། ། ཞེས་སྦྱོར་བ་དེའི་
རྐྱེན་གྱིས་ཤི་བ་ཡན་ལག་ཏུ་དགོས་པར་གསུངས་པ་སོགས་དང་འགལ་
ལ། · དེ་མེད་ན། དུད་འགྲོར་འདུ་ཤེས་པས་གསོད་སེམས་ཀྱིས་མི་
བསད་པའི་སྦྱོར་བ་ལ་ཉེས་བྱས་ལས་མི་འོངས་ཤིང་། ཕམ་ལྷག་
གང་རུང་གི་སྦྱོར་བ་ལ་སྦོམ་པོས་ཁྱབ་པར་གསུངས་པས། དེ་འདྲའི་
འཆབ་ཕམ་གྱི་སྦྱོར་ལྟུང་འཇོག་ཚུལ་སོགས་ལ་ཞིབ་ཆ་གཅེས་སོ།
གཉིས་པ་ཧ་ཅང་ཐལ་བ་སྤངས་པ་ནི། མི་ཚངས་སྤྱོད་དང་ཁྱུ་བ་
ཞེས་སོགས་དོན་ཚན་གཉིས་གསུངས། ལྟུང་བ་ཀུན་ལ་དོན་དང་
འདུ་ཤེས་འཕྲད། དགོས་ན་ཧ་ཅང་ཐལ་ཏེ། འཁྲིག་པའི་ཕམ་པ་
དང་འབྱིན་ལྷག་ལ་རེག་བྱ་ཡན་ལག་ཏུ་གཙོ་ཆེ་བའི་ཕྱིར་ན་ལུས་ནི་
ནོར་ཡང་ཕམ་ལྷག་སྐྱེ་སྟེ། དཔེར་ན་བུད་མེད་དཀར་ཤམ་ལ་སྤྱོད་
སྙམ་པས་ནོར་ནས་སྔོ་སངས་ལ་སྤྱད་ན་ཡང་ཕམ་པ་དང་། བརླ་ལ་
དྲུད་དེ་དབྱུང་སྙམ་པས་ནོར་ནས་སྐེད་པ་ལ་དྲུད་དེ་ཕྱུངས་ན་ཡང་
འབྱིན་ལྷག་བསྐྱེད་པ་བཞིན་ནོ། ། རྫུན་ལྟུང་ལ་དོན་གློ་བ་ཡན་
ལག་ཏུ་གཙོ་ཆེ་བའི་ཕྱིར་ན་སྨྲ་ཡུལ་ནོར་ན་ཡང་རྫུན་གྱི་ལྟུང་བའི་
དངོས་གཞི་རྫོགས་པར་འགྱུར་ཏེ། མི་བདེན་པ་ལ་ནི་ཉན་པ་བོ་
ཡང་ངོ་། ། ཞེས་སོ། །འདི་མཚོ་ཊཱིཀ་ལྟར་ན་ཀུན་སློང་སྤྱི་ཞུགས་
585

དམ་པའི་ཆོས་འདུལ་བ་སྤྱི་ཡི་རྣམ་བཞག
ཀྱི་དབང་དུ་བྱས་སོ། ། འོན་ཀྱང་བརྗོད་བྱའི་དངོས་པོ་ནོར་བ་
དང་མི་ལ་མི་ཡིན་པར་འདུ་ཤེས་པ་ལྟ་བུ་ལ་རྫུན་ཕམ་གྱི་དངོས་གཞི་མི་
འབྱུང་ངོ་། ། འཁྲིག་འབྱིན་གཉིས་དངོས་པོ་གཙོ་ཆེ་བ་ཡིན་ཚུལ་
འདི་ནི། འོད་ལྡན་རྩ་བར་ཡང་གསུངས་ཏེ། དེ་ཉིད་ལས།
འཁྲིག་པ་ལ་ནི་འདུ་ཤེས་གཙོར་བྱ་མིན་ཞེས་གསུངས་སོ། ། འདུ་
ཤེས་གཙོ་ཆེ་བའི་ལྟུང་བའི་དོན་ལ་ཡང་། ལྟུང་བའི་ཡན་ལག་ཏུ་མ་
འཁྲུལ་བ་ངེས་བཟུང་དུ་དགོས་པའོ་ཟེར། ལྟུང་མེད་ཀྱི་གཞིའི་སྦྱོར་
སྦོམ་ལྟ་བུ་ལ་འཁྲུལ་བ་ངེས་བཟུང་དུ་དགོས་པའང་མེད་པས་ན་མི་
འཐད་དོ། ། ཡང་ཁ་ཅིག་འདུ་ཤེས་འཁྲུལ་མ་འཁྲུལ་གང་རུང་རེ་
ངེས་བཟུང་དུ་དགོས་པའོ་ཟེར། དེ་ཡང་འཐད་པ་མིན་ཏེ། བྱིན་
འཕྲོག་ལ་གཞན་དབང་བའི་དངོས་པོ་དེ་རང་གི་ཡིན་པར་འཁྲུལ་བ་
དང་། ཕ་རོལ་བོ་དགེ་སློང་ཡིན་པ་ལ་མ་འཁྲུལ་བ་གཉིས་ཀ་ཡན་
ལག་ཏུ་དགོས་ལ། མ་དག་པ་ལ་བསྐུར་བ་འདེབས་པའི་ལྷག་མ་
དང་སྡིག་ལྟ་སྨྲ་བ་ལྟ་བུ་ལ་ཡང་འཁྲུལ་མ་འཁྲུལ་གྱི་ཆ་གཉིས་ཀ་ཚང་
དགོས་པའི་ཕྱིར་ཡིག་ཆ་དང་རིན་ཕྲེང་ལྟར། དངོས་གཞིའི་ལྟུང་
བར་དོན་དང་ཕྲད་པ་ཡན་ལག་ཏུ་དགོས་ཀྱང་། སྦྱོར་ལྟུང་ལ་དེ་མི་
དགོས་ཏེ། སེམས་ཅན་དུ་བགྲང་བ་མ་ཡིན་པའི་སྤྲུལ་བ་མིར་འདུ་
ཤེས་པ་གསོད་ན་སྦྱོར་བ་ལ་སྦོམ་པོ་དང་དངོས་གཞི་ལྟུང་མེད་དུ་་
ཊཱིཀྐར་བཤད་པ་ལྟར་ཡིན་པའི་ཕྱིར། མཚོ་ཊཱི ཀ་ལྟར་ན། གསོད་
ཕམ་སོགས་འདུ་ཤེས་གཙོ་བའི་ལྟུང་བ་རྣམས་ཀྱི་སྦྱོར་དངོས་གཉིས་ཀ་
ལ་དོན་ཡན་ལག་ཏུ་དགོས་ཏེ། སྦྱོར་ལྟུང་བསྐྱེད་པ་ལ་དོན་ཡན་
ལག་ཏུ་མི་གཙོ་ལ། དོན་དང་འཕྲད་པ་ཡན་ལག་ཏུ་མི་དགོས་པ་མ་
ཡིན་པའི་ཕྱིར་ཏེ། ལྷུང་བཟེད་མེད་ཀྱང་ཡོད་པར་འདུ་ཤེས་འཁྲུལ་
586

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ
བས་འཚོལ་བ་ལ་སྦྱོར་དངོས་གཉིས་ཀ་ན་སྨད་དུ་ཊཱིཀྐར་བཤད་པའི་
ཕྱིར་དང་། བདག་ཏུ་མ་བཟུང་བའི་རྫས་ལ་མི་གཞན་གྱིས་བདག་
ཏུ་བཟུང་བར་འདུ་ཤེས་པས་བརྐུས་ན་མཐར་ཐུག་གི་དུས་སུ་སྦོམ་པོ་
འབྱུང་བར་འོད་ལྡན་ལས་བཤད་པས་དེའི་སྦྱོར་བ་ལ་སྦོམ་པོ་མི་་་་
འབྱུང་བར་དོན་གྱིས་གྲུབ་པའི་ཕྱིར། འདི་ནི་ལྟུང་བ་གཞན་གྱི་སྦྱོར་
སྦོམ་དང་ལྟུང་མེད་ཀྱི་སྦྱོར་སྦོམ་མི་བཞེད་པའི་ལུགས་སོ། ། ཞར་
བྱུང་འཁྲིག་པ་བསྟེན་དུ་རུང་བའི་ཚད་སྟོན་པར་ཡན་ལག་ཐམས་ཅད་
དང་བླང་དུ་རུང་བ། ཞེས་སོགས་གསུངས། ལྔ་བ་ཡན་ལག་གི་
སེལ་བ་སྟོན་པ་ལ། འོག་མ་དག་ལ་ནི་གཞན་ལ་ན་སྨད་པ་ཉིད་
དོ། ། ཞེས་སོགས་མདོ་གསུམ་གསུངས འོག་ནས་ཚན་ཚན་
ཡན་ལག་བྱེ་བྲག་ཏུ་བཤད་པའི་སྐབས་ཀྱི་མདོ་རྣམས་ཀྱིས་འཆད་
འགྱུར་ལྟར་གྱི་ལྟུང་བའི་ཡན་ལག་རྣམས་ཚང་བ་ལས་གཞན་དུ་འགྱུར་
ཏེ་ཡན་ལག་གཅིག་ཙམ་མ་ཚང་བ་ལ་ཡང་ལྟུང་བ་ན་སྨད་པ་ཉིད་དེ།
དེ་ཡང་ཡན་ལག་བཅོ་བརྒྱད་མཚོ་ཊཱིཀ་ལས། །རྫུ་འཁྲུལ་ཅན་མིན་མ
ཉམས་ལུང་དངོས་དང་། །ཐ་སྙད་ཡན་ལག་ལྔ་དང་ཁྱིམ་པ་དང་། །
བསྙེན་རྫོགས་རྣམ་དག་མཚན་དང་ལྟ་བ་མཐུན། །རུང་བ་ཚད་ལྡན་
རང་དོན་རང་ཉིད་ཀྱི། །བདག་དང་འབྲེལ་བ་དག་ཏུ་སྨྲས་པ་སྟེ།
འོག་ནས་སྟོན་པ་ཡན་ལག་བཅོ་བརྒྱད་དོ། ། ཞེས་གསུངས་སོ། །
དེ་ཡང་རེག་ལྷག་ལྟ་བུ་ལ་རེག་མཁན་ལུས་རྨ་ལ་སོགས་པས་ཉམས་
པས་རེག་པ་ལ་ན་སྨད་སྦོམ་པོ་སྐྱེ་ཞིང་། རེག་ཡུལ་ཡང་ཉམས་ན་
ཡན་ལག་དུ་མ་མ་ཚང་བའི་ཕྱིར་ན། དེ་བས་ན་སྨད་ཉེས་བྱས་ཙམ་
ཞིག་བསྐྱེད། །ཡན་ལག་གཅིག་ཙམ་མ་ཚང་བ་ཡིས་ཀྱང༌། །དེ་བས་
ན་སྨད་འབྱུང་སྲིད་ཏེ། །མིས་བསྐྱེད་པའི་ལྟུང་བ་རྣམས་ནི་དུད་འགྲོ་
587

དམ་པའི་ཆོས་འདུལ་བ་སྤྱི་ཡི་རྣམ་བཞག
གླེན་ཞིང་གཏི་མུག་པས་དགག་བྱ་མི་རྫོགས་པའི་ཕྱིར་དུད་འགྲོ་ལ་
བསྟེན་ནས་འབྱུང་ན་ཉེས་བྱས་སུ་འགྱུར་པའི་ཕྱིར། དཔེར་ན་དུད་
འགྲོ་མོ་ལ་ཆགས་སེམས་ཀྱིས་རེག་པ་བཞིན། མཚོ་མཆན་ལས་་
གཉིས་ནི་འདི་བའི་དམིགས་བསལ་ཏེ་དུད་འགྲོ་ལ་བརྐུས་ན་སྦོམ་པོ་
དང་དུད་འགྲོ་བསད་ན་ལྟུང་བྱེད་བསྐྱེད་པ་དག་གོ། ཞེས་གསུངས།
མདོ་མངོན་གྱི་བསྟན་བཅོས་ལས་བཤད་པའི་དུད་འགྲོ་ཀླུ་དང་མིའམ་
ཅི་སོགས་འདུལ་བའི་སྐབས་འདིར་མི་མིན་དུ་གཏོགས་དགོས་སོ། །
ཡན་ལག་གཅིག་ཙམ་མ་ཚང་བས་ཀྱང་ལྟུང་མེད་དུ་འགྱུར་པ་ཕྱི་རོལ་
གྲོང་རྒྱུའི་སེལ་བ་རབ་བྱུང་གི་གནས་ཁང་དུ་འགྲོ་བ་དང་། དགེ་
སློང་མ་དང་ལྷན་ཅིག་འགྲོ་བའི་སེལ་བ་ཁྱིམ་པ་མོ་དང་ལྷན་ཅིག་འགྲོ་
ན་ལྟུང་བྱེད་གཞན་དུ་འགྱུར་བ་ལྟ་བུ་སོགས་མང་ངོ་། ། གཉིས་པ་
ཚན་ཚན་ཡན་ལག་བྱེ་བྲག་ཏུ་བཤད་པ་ལ། གཞི་ཡི་ཡན་ལག་་་་
བསམ་པའི་ཡན་ལག་དང་། །སྤྱོད་པ་མཐར་ཐུག་གི་ནི་ཡན་ལག་་
གསུམ། །དང་པོར་སེམས་ཅན་ཡིན་མིན་ལས་གྱུར་གཉིས། །དང་
པོར་མཚན་མི་མཐུན་པ་ལས་གྱུར་དང་། །ཐ་སྙད་ལས་གྱུར་ཁྱིམ་དང་
རབ་བྱུང་ལས། །གྱུར་བ་བཞིའོ་དང་པོར་དངོས་ཞར་བྱུང་། །དངོས་
ནི་རྫུ་ཕྲུལ་ཆོས་ཅན་ཞེས་སོགས་གསུངས། །རྫུ་འཕྲུལ་ཅན་ཡུལ་དུ་
བྱས་པ་ལས་མི་ཚངས་སྤྱོད་རེག་ཕམ་རེག་ལྷག་སྟེ་ཕམ་ལྷག་གསུམ་མ་
གཏོགས་པ་ཆགས་པ་དགག་བྱར་བྱས་པ་བུད་མེད་ལ་བསྟེན་པའི་ལྟུང་
བ་ཉེར་གསུམ་རྣམས་ཀྱི་དངོས་གཞི་རྫོགས་པ་མེད་དེ། བྱ་དྲུང་ན་
འདུག་ཀྱང་ཟིན་པའི་མངོན་ཞེན་མི་འབྱུང་བ་བཞིན་། རྫུ་འཕྲུལ་
ཅན་ལས་ཆགས་པའི་འདོད་དོན་འགྲུབ་པའི་མངོན་ཞེན་མི་རྫོགས་
པའི་ཕྱིར། རྫུ་འཕྲུལ་གྱི་ཆོས་ཅན་ནི་བྱ་འདུལ་འཛིན་གྱིས་རྫུ་འཕྲུལ་
588

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
སྟོན་བཞིན་པ་ལ་བཤད་ཀྱང་། ཤ་མི་སྨོན་ལམ་རྡོ་རྗེས་རྫུ་འཕྲུལ་
ཐོབ་པ་ལ་བཤད་པ་ཊཱིཀྐར་མཐུན་ནོ། ། བུད་མེད་ལ་བསྟེན་ཉེར་
བཞི་རིན་ཕྲེང་ལས ། རེག་པ་འཁྲིག་ཚིག་བསྙེན་བཀུར་སྨན། །
འཁྲུལ་ལེན་བལ་རྨེལ་ཆོས་སྟོན་དང༌། །མ་བསྐོས་སོགས་བཅུ་དང་
ཉལ་ཤོམ་ཁྱིམ་དུ་འདུག་འགྲེང་གཉིས། བུད་མེད་དང་ལྷན་ཅིག་
ཉལ་བ་དང་། དེ་དང་ལྷན་ཅིག་འགྲོ་བ་སོར་བཤགས་དང་པོ་་་་་
གཉིས། ཞེས་གསུངས་འོན་ཀྱང་མཚོ་ཊཱིཀ་ལས། །མ་བསྐོས་སྟོན་
པའི་བཅུ་ཚན་ལས། །ཟས་ཅུང་ཟད་ཙམ་གྱི་ཕྱིར་ཆོས་སྟོན། །ཞེས་
བསྐུར་བ་འདེབས་པའི་སྐུར་འདེབས་མ་གཏོགས་དགུ་དག་དང་།
ཞེས་གསུངས་སོ། ། དེ་ལ་བརྟེན་ནས་ཁ་ཅིག་བསླབ་བྱ་ཆེན་མོར་
ཡང་བསྐུར་བ་འདེབས་ཡུལ་ལ་དགེ་སློང་གི་སྡོམ་པ་རྣམ་དག་དང་
ལྡན་པ། · ལྟ་བ་དང་མཚན་མཐུན་པ། ཐ་སྙད་གསུམ་དང་ལྡན་པ།
ལུས་ཐ་མལ་དུ་གནས་པ། རང་ལས་རྒྱུད་ཐ་དད་པ་སྟེ། དགེ་སློང་
ཆོས་བརྒྱད་ལྡན་གྱི་སྟེང་དུ་ཟས་ཀྱི་ཕྱིར་དགེ་སློང་མ་ལ་ཆོས་སྟོན་པ་མ་
ཡིན་པ་དང་དགུ་ཚང་བ་ཞིག་དགོས་པར་གསུངས་པ་གང་ཞིག
དགེ་སློང་ཆོས་བརྒྱད་ཡན་ལག་ཏུ་དགོས་པའི་ལྟུང་བ་ཡིན་ན་མཚན་
མཐུན་ཡན་ལག་ཏུ་དགོས་པའི་ལྟུང་བ་ཡིན་དགོས་ལ། དེས་ན་ཟས་
ཅུང་གི་ལྟུང་བྱེད་བུད་མེད་ལ་བསྟན་པའི་གྲངས་སུ་མ་བགྲངས་སོ་
ཟེར་ལོ། ། མི་འཐད་དེ་ཁྱོད་ལྟར། ཟས་ཅུང་ཟད་ཀྱི་ཕྱིར་ཆོས་
སྟོན་ཞེས་བསྐུར་བ་འདེབས་པ་དེ་དགེ་སློང་མའི་བསྐྱེད་པའི་ལྟུང་བའི་
གྲངས་སུ་མི་བགྲངས་ན། མ་བསྐོས་སྟོན་པའི་བཅུ་ཚན་དེ་ནི་ཕའི་
ཐུན་མོང་མ་ཡིན་པའི་ལྟུང་བར་མི་འགྱུར་ཞིང་། ཕ་མ་ཐུན་མོང་གི་
ལྷུང་བ་ཡིན་ཚུལ་མེད་པས་ན། ཟས་ཅུང་སྟོན་པས་སྐུར་འདེབས་
589

དམ་པའི་ཆོས་འདུལ་བ་སྤྱི་ཡི་རྣམ་བཞག
ལྟུང་མེད་དུ་འགྱུར་པའི་ཕྱིར་རོ། ། རང་ལུགས་ལ། མཚོ་ཊཱིཀ་ཏུ།
མ་བསྐོས་ཉི་ནུབ་ཟས༌ཅུང་གསུམ་ནི་དགེ་སློང་མ་ལ་ལྟུང་བྱེད་དུ་མི་
འགྱུར་པའི་རྒྱུ་མཚན་དུ། ཊཱིཀྐ་ལས། དགེ་སློང་མ་རྣམས་ཀྱིས་
དགེ་སློང་དག་ལ་ཆོས་སྟོན་པར་བྱ་བ་མ་ཡིན་པའི་ཕྱིར། ཞེས་པ་
དྲངས་འདུག་པས་དེ་གསུམ་མཚན་མི་མཐུན་པས་བསྐྱེད་པར་འགྲུབ་
བོ། ། དེས་ན་ནི་ཆོས་སྟོན་པ་བོའི་དགེ་སློང་ཆོས་བརྒྱད་ལྡན་དང་།
ཆོས་སྟོན་ཡུལ་གྱི་དགེ་སློང་མ་གཉིས་ཀ་ཡན་ལག་ཏུ་དགོས་པའི་ལྟུང་
བ་ཡིན་ནོ། ། གཉིས་པ་ཞར་བྱུང་ནི། རེག་པར་བྱ་བ་ཉིད་ནི་མ་
ཉམས་པའོ། ། ཞེས་སོགས་མདོ་ཚན་གསུམ་གསུངས། རེག་་
ལྟུང་གི་རེག་ཡུལ་ལ། རྣམ་པར་བསྡོས་པ་རྣག་འབུས་གཞིག་ཕམ་
མོ། ། ཟོས་དམར་འཐོར་འཚིགས་རུས་པ་ལ་སོགས་ཉམས་པ་མིན་
པ་ཞིག་དགོས་ཤིང་། །རེག་པའི་བདེ་བ་མྱོང་བ་ལ་གནོད་པ་དེ་ཉམས་
པའི་ཚད་ཡིན་ནོ། ། གཉིས་པ་ཐ་སྙད་ལས་གྱུར་པ་ལ་དངོས་དང་།
སེལ་བ་དང་། ཞར་བྱུང་རེག་པ་དེ་དང་འདྲ་བར་བསྟན་པ་གསུམ་
མོ། ། དང་བོ་སྟོན་པར། མི་ཡི་འགྲོ་བ་བ་ནི་ཐ་སྙད་དུ་བྱ་བ།
ཞེས་སོགས་གསུངས། ཐ་སྙད་སྤྱིས་བསྐྱེད་པ་བཅུ་གཉིས་ནི།
སྨྱན་གྱི་སྤྲད་བྱའི་བདག་པོ་དང་། ཁང་བའི་ས་གཞི་དང་ཡོ་བྱད་
སོགས་གང་ལས་བཙལ་བྱའི་ཡུལ་དང་ཁང་ཆེན་གང་གི་ཆེད་དུ་
་་་་་་བརྩིགས་པའི་བདག་པོ་དང་། མི་ཆོས་བླ་མ་སྐུར་འདེབས་་
གསུམ། །ཁྱིམ་སུན་ཤེས་བཞིན་བཤེས་ངོ་དང་། །ཟས་ཅུང་སྡིག་ལྟ་
བརྗོད་པ་ཡི། །གོ་བྱའི་ཡུལ་ལ་ཐ་སྙད་ལྔ་ལྡན་དགེ་བའི་ཕྱིར་ཐ་སྙད་
སྤྱིས་བསྐྱེད་པ་བཅུ་གཉིས་སོ། ། ལྟུང་བ་འདི་དག་བསྐྱེད་པ་ལ་
ཡུལ་ཐ་སྙད་ལྔ་ལྡན་གྱི་སྐྱེས་པ་བུད་མེད་བསྙེན་པར་རྫོགས་མ་རྫོགས་
590

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཐམས་ཅད་ཀྱིས་བསྐྱེད་རུང་བས་ན་ཐ་སྙད་སྤྱིས་བསྐྱེད་པ་ཞེས་་་་་
བྱའོ། ། སྨྱན་གྱི་སྤྲད་བྱའི་བདག་པོ་དང་། ཞེས་པ་སྤྲད་བྱ་དང་
དེའི་བདག་པོ་གང་རུང་རེ་ཐ་སྙད་ལྔ་ལྡན་ཡིན་དགོས་པའི་དོན་ནོ། །
མཚོ་ཊཱི ཀ་ཏུ་སྤྱན་དོར་ནས་རིམ་ལྷག་བགྲང་ཞིང་བསླབ་བྱ་ཆེན་མོར་
ཁང་ཆེན་དོར་རོ། ། མ་རྫོགས་པ་སྤྱིས་བསྐྱེད་པ་ནི། འདོན་དང་
གནས་ངན་ལེན་བརྗོད་པ་དང་མི་ཆོས་བདེན་སྨྲ། ནུབ་ལྷག་ཉི་ཤུ་
མ་ལོན་པ་བསྙེན་པར་རྫོགས་པ་དང་ལྔ། མཚོ་ཊཱིཀ་ཏུ་མ་ལོན་པ་
དོར་རོ། ། བུད་མེད་སྤྱི་ཡིས་བསྐྱེད་པ་ནི། འཛིན་པ་འཁྲིག་ཚིག་
བསྙེན་བཀུར་སྨྱན། ། དབེན་པར་འདུག་དང་ཉལ་དང་དྲུག་གོ།
བཤད་ཟིན་པའི་མ་རྫོགས་པ་སྤྱིས་བསྐྱེད་པ་དང་། བུད་མེད་སྤྱིས་
བསྐྱེད་པ་དང་། འཆད་འགྱུར་གྱི་ཁྱིམ་པས་བསྐྱེད་པ་སོ་ལྔ་སྟེ་འདི་
དག་གི་གཞིའི་ཡན་ལག་ལ་ཐ་སྙད་ལྔ་ལྡན་དང༌། རྐུ་གསོད་ལྔ་བོ་མ་
གཏོགས་པ་བཅོལ་ཡང་རྫོགས་པའི་ལྟུང་བ་གཞན་ཉེར་བདུན་ལ་་
བཅོལ་ཡུལ་གྱི་ཕོ་ཉ་རྣམས་ཐ་སྙད་ལྔ་ལྡན་དགོས་ཞེས་སྤྱིར་བཏང་
གསུངས་སོ། ། འོན་ཀྱང་བུད་མེད་སྤྱིས་བསྐྱེད་པ་རྣམས་དང་།
ཁྱིམ་པ་ཕོ་ཁོ་ནས་བསྐྱེད་པ་དང་། མོ་ཁོ་ནས་བསྐྱེད་པ་རྣམས་ལ་
མཚན་གཉིས་པ་དོན་བྱེད་ནུས་པ་ཡན་ལག་ཉིད་དུ་རུང་བ་ལྟ་བུའི་
དམིགས་བསལ་ཡོད་དོ། ། གཉིས་པ་སེལ་བ་སྟོན་པར། རང་
བཞིན་ཉམས་པ་ནི་མ་ཡིན་ནོ། ། སོགས་མདོ་གཉིས་བྱུང༌། ཤེས་
པ་རང་བཞིན་དུ་མི་གནས་པ་དང་མ་ནིང་སོགས་ནི་ཐ་སྙད་ལས་གྱུར་
པའི་ལྟུང་བ་ཕལ་ཆེར་གྱི་གཞིའི་ཡན་ལག་གི་སེལ་བར་འགྱུར་རོ། །
གསུམ་པ་ཞར་བྱུང་ནི། རེག་པ་ནི་ཐ་སྙད་དང་འདྲའོ། ། ཞེས་
རེག་ལྷག་ནི་ཐ་སྙད་ལས་གྱུར་པའི་ལྟུང་བ་དང་འདྲ་བར་གསུངས་
591

དམ་པའི་ཆོས་འདུལ་བ་སྤྱི་ཡི་རྣམ་བཞག
ཀྱང་། ཐ་སྙད་ལྔ་ལྡན་དགོས་པར་འདྲ་བ་མ་ཡིན་ཏེ། ཤེས་པ་
རང་བཞིན་དུ་མི་གནས་པའི་ཕལ་བ་བཞི་དང་ལྐུགས་པ་དང་དོན་མི་
གོ་བའི་བུད་མེད་ལ་བརྟེན་ནས་རེག་པའི་ལྷག་མ་འབྱུང་བ་ཡོད་པའི་
ཕྱིར། དེས་ན་རེག་པའི་ཕམ་ལྷག་དེར་ཡང་རེག་ཡུལ་མི་ཡིན་དགོས་
ལ་ཤེས་པ་རང་བཞིན་དུ་གནས་པའི་ཕྱེད་དེ་ཤེས་པ་རང་བཞིན་དུ་མི་
གནས་པའི་གཙོ་བོ་བཞི་བོ་གང་རུང་མིན་པ་ཞིག་དགོས་པའི་ཕྱིར་ན་
ཐ་སྙད་ཕྱེད་དང་གཉིས་ལྡན་ཡན་ཆད་ཀྱིས་བསྐྱེད་པར་འདྲ་བའི་དོན་
ནོ། ། ལྐུགས་པ་སོགས་དེ་དག་རྫུན་སྨྲས་ཐ་སྙད་ཀྱི་ཡུལ་མ་ཡིན་
ནོ།། མི་ཡིན་པ་དང་ཤེས་པ་རང་བཞིན་དུ་གནས་པ་དེ་གཉིས་
དང་སྨྲ་ཤེས་དོན་གོ་བ་མ་ནིང་མཚན་གཉིས་མིན་པ་སྟེ་ཐ་སྙད་ལྔའོ། །
དེ་ལྟར་ཐ་སྙད་ལྔ་ལྡན་གཞིའི་ཡན་ལག་ཏུ་དགོས་པ་ནི། ཐ་སྙད་
སྦྱིས་བསྐྱེད་པ་དང་།  ཿ བསྙེན་པར་མ་རྫོགས་པ་སྤྱིས་བསྐྱེད་པ་དང་།
ཁྱིམ་པ་སྤྱིས་བསྐྱེད་ཉེར་བདུན་པོ་རྣམས་སོ། ། ཐ་སྙད་བཞི་ལྡན་
གཞིའི་ཡན་ལག་ཏུ་དགོས་པ་ནི། སྐྱེས་པའམ་བུད་མེད་ངེས་བཟུང་
དུ་དགོས་པ་རྣམས་ཏེ། ཁྱིམ་པས་བསྐྱེད་པ་རྣམས་ཀྱི་ཡུལ་ནི་མཚན་
དོན་བྱེད་ནུས་པར་མཐུན་པ་དགོས་པའི་ཕྱིར་ན་མ་ནིང་དང་མཚན་
གཉིས་མིན་པར་གྲུབ་བོ། ། ” དེ་ཕྱིར་ལྟུང་བ་དེ་དག་དོན་ལ་ཐ་སྙད་
ལྔ་ལྡན་གྱིས་བསྐྱེད་པ་ཡིན་ཡང་ཐ་སྙད་བཞི་ལྡན་གྱིས་བསྐྱེད་པ་ཟེར།
རབ་བྱུང་སྡེ་ལྔ་སྤྱི་དང་། ”དགེ་ཚུལ་དང་དགེ་སློང་ཕ་མ་སོགས་རབ་
བྱུང་གིས་བསྐྱེད་པའི་ལྟུང་བ་རྣམས་ནི། ཐ་སྙད་གསུམ་ལྡན་གཞིའི་
ཡན་ལག་ཏུ་དགོས་ཏེ། ལྟུང་བ་དེ་དག་གི་ཡུལ་གྱི་རབ་བྱུང་རྣམས་
ནི་མ་ནིང་མཚན་གཉིས་མ་ཡིན་པར་མ་ཟད་མིར་ཡང་གྲུབ་པའི་ཕྱིར་
རོ། ། · འོན་ཀྱང་སྐྱེས་པའམ་བུད་མེད་ངེས་བཟུང་དུ་དགོས་པའི་
592

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ལྟུང་བ་རྣམས་ནི་མཚན་གཉིས་པ་ཕོ་མོ་གང་རུང་གི་མཚོན་དོན་ཡོད་
-པ་དེས་ཀྱང་བསྐྱེད་རུང་བ་དང་། ཉམས་པ་མ་ནིང་ཉིད་དུ་གྱུར་
ལྟེ་རབ་བྱུང་ཡོད་པས་དེ་ཡུལ་དུ་བྱས་པ་ལས་ཀྱང་རབ་བྱུང་གིས་
བསྐྱེད་པ་རྣམས་རྫོགས་པར་འབྱུང་བས་ན་མཚོ་ཊཱིཀ་ཏུ་འདི་ལྟར་
གསུངས་པ་ཕལ་ཆེ་བའི་དབང་དུ་བྱས་སམ་སྙམ་སྟེ་དཔྱད༑ ་རྐུ་ཕམ་
དེང་གསོད་ཕམ་མ་གཏོགས་པའི་མི་ལས་གྱུར་པའི་ལྟུང་བ་མཐའ་དག་
ལ་གཞིའི་ཡན་ལག་གི་ཐ་སྙད་ཀྱི་ཁྱབ་པ་སྦྱར་དགོས་པ་དང་།
བཅོལ་ཡང་རྫོགས་པ་སོ་གཉིས་ལས་རྐུ་དང་སྲོག་གཅོད་བཞི་སྟེ་ལྔ་མ་
གཏོགས་པའི་ཉེར་བདུན་ལ་བཅོལ་བའི་ཡུལ་གྱི་ཐ་སྙད་ཀྱི་ཁྱབ་པ་
སྦྱར་དགོས་ཏེ། མཚོ་ཊཱིཀཾ་ལས། རྐུ་དང་སྲོག་གཅོད་མ་གཏོགས་
པ། །མི་ཡིན་ངེས་བཟུང་ཀུན་ལ་སྦྱར། །ཞེས་དང་། བཅོལ་ཡང་
རྫོགས་པ་སུམ་ཅུ་གཉིས། ། རྐུ་དང་སྲོག་གཅོད་བཞི་བཀོལ་བའི། །
ལྷག་མ་ཉི་ཤུ་བདུན་ལ་སྦྱར། །ཞེས་གསུངས་པའི་དོན་ནི་བཙལ་བར་
བྱའོ། ། · རྐུ་གསོད་གཉིས་མ་གཏོགས་པའི་མི་ལས་གྱུར་པའི་ལྟུང་
ཕ་ཡིན་ན། ཐ་སྙད་ལྔ་ལྡན་གྱིས་བསྐྱེད་པས་མ་ཁྱབ་སྟེ། མོའི་
མཚན་དོན་བྱེད་ནུས་པ་དང་ལྡན་པའི་མཚན་གཉིས་པས་སྨྱན་འཁྲིག་
ཚིག་སོགས་དང་། གཉིད་ལོག་པ་དང་སྙོམ་པར་ཞུགས་པ་མོས་དེས་
་་ལྔ་ག་བུད་མེད་དང་ལྷན་ཅིག་ཉལ་བའི་ལྟུང་བྱེད་བསྐྱེད་པ་ལྟ་བུ་མང་
བའི་ཕྱིར། དེས་ན་དེ་ཡིན་ཐ་སྙད་ཕྱེད་གཉིས་ཡན་ཆད་ལྡན་པས་
བསྐྱེད་པ་ཡིན་དགོས་པའི་དོན་དུ་བཤད་རུང་ངམ་དཔྱད། གསུམ་
པ་ཁྱིམ་པ་ལས་གྱུར་པ་སྟོན་པར། ཕྱི་རོལ་བའི་རབ་ཏུ་བྱུང་བ།
ཞེས་སོགས་གསུངས། ཁྱིམ་པ་ཕོ་ཡིས་བསྐྱེད་པ་ནི། ཉལ་ཤོམ་
”གཉིས་དང་དམག་གསུམ་དང་། །རྐུན་མ་དུད་འགྲོ་དྲུག་ཡིན་ནོ།
593

དམ་པའི་ཆོས་འདུལ་བ་སྤྱི་ཡི་རྣམ་བཞག
ཁྱིམ་པ་མོ་ཡི་བསྐྱེད་པ་ནི། །ཆོས་སྟོན་པ་དང་ཉལ་ཤོམ་གཉིས། །
ལམ་དུ་འགྲོ་དང་རྣམ་པ་བཞི། །ཁྱིམ་པ་ཕོ་མོ་གང་ཡང་རུང་བས་
བསྐྱེད་པ་ནི། །ཁྱིམ་སུན་འབྱིན་དང་སློང་སོགས་ལྔ། །མངོན་མཚན་
ཉོ་ཚོང་ལྷུང་བཟེད་འཚོལ། །འཐག་གཉིས་རས་ཆེན་བདག་གིར་་
བྱེད། །སྦྱོར་བཅུག་ཡང་ཡང་ཟ་བ་དང་། །འདུག་གནས་ཕྱེད་དང་
བསོད་པ་དང་། །ཟན་གཅོད་འགྲོན་གཉེར་མ་སྨྲས་འགྲོ། གྲོང་རྒྱུ་ཕོ་
བྲང་འཇུག་པ་དང༌། །སོར་བཤགས་བཞི་སྟེ་ཉི་ཤུ་བདུན། །སྔར་ཁྱིམ་
པ་ཕོས་བསྐྱེད་པའི་ནང་དུ་བགྲང་བའི་ཉལ་ཤོམ་གཉིས་དང་། མོས་
བསྐྱེད་པར་བགྲང་བའི་ཉལ་ཤོམ་གཉིས་གཅིག་ཏུ་བསྡོམ་པས་ཁྱིམ་
པས་བསྐྱེད་པ་སུམ་ཅུ་སོ་ལྔའོ། ། བསྔོས་བསྒྱུར་གྱི་གཞིའི་རྫས་
བསྔོ་བ་བོ་ལ་ཁྱིམ་པ་དགོས་པར་འདུལ་འཛིན་གྱིས་གསུངས་ཀྱང་བམ་
ལྔར་དེ་ཁྱིམ་པ་རབ་བྱུང་ཉེ་དུ་ཡིན་མིན་སོགས་ལ་ན་སྨད་པ་མེད་པར་
གསུངས་པས་ཁྱིམ་པས་བསྐྱེད་པ་བཞིན་ནོ། ། དགེ་སློང་མ་ཡིས་
ཟས་ལ་སོགས་པའི་སོར་བཤགས་འདིར་བགྲང་བ། ཟས་གྲོང་ལམ་
ནས་ལེན་དགོས་པས་གནས་ཀྱི་ཆ་ནས་མ་ཡིན་ཞེས་མཚོ་ཊཱི ཀ་ལས་
གསུངས་། ཕྱི་རོལ་བའི་རབ་ཏུ་བྱུང་བ་དང་ཉམས་པ་དང་མ་སྐྱེས་
པ་དང་དགེ་ཚུལ་ཕ་མ་གཉིས་དང་དགེ་སློང་མ་སྟེ་རྟགས་ཅན་དྲུག་པོ་
ལས། ཁྱིམ་པས་བསྐྱེད་པ་རྣམས་ནི་ན་སྨད་དུ་འགྱུར་ཞིང་།
བསྙེན་རྫོགས་རྣམ་དག་ཡུལ་དུ་བྱས་ན་ཆེས་ན་སྨད་དུ་འགྱུར་རོ། །
དམིགས་བསལ་ནི། ཁྱིམ་པ་མོར་ཆོས་སྟོན་པ་དང་གྲོང་རྒྱུ་གཉིས་ལ་
སེལ་བ་རབ་བྱུང་ལ་ཆོས་སྟོན་པ་དང་དེའི་གནས་ཁང་དུ་འགྲོ་བ་ལྟུང་
བ་མེད་ཅིང་། ཁྱིམ་པ་མོ་དང་ལམ་དུ་འགྲོ་བའི་སེལ་བ་དགེ་སློང་མ་
ཡུལ་དུ་བྱས་ན་ལྟུང་བ་གཞན་དུ་འགྱུར་བ་ལྟ་བུའོ། ། བཞི་བ་རབ་
594

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བྱུང་ལས་གྱུར་བ་སེལ་བ་དང་བཅས་པ་སྟོན་པར། དགེ་སློང་དང་
དགེ་སློང་མ། ཞེས་སོགས་མདོ་གསུམ་བྱུང་། རྟེན་དགེ་སློང་རྣམ་
དག་གིས་དགེ་སློང་ལས་གྱུར་པའི་ལྟུང་བ་རྣམས་ཀྱི་དངོས་གཞི་རྫོགས་
པར་བསྐྱེད་པ་ལ་ཡུལ་ཕམ་པས་མ་ཉམས་པ་དགོས་ཤིང་། རྟེན་
རྣམ་དག་གི་ཡུལ་དུ་བསྙེན་པར་མ་རྫོགས་པ་སྤྱིས་བསྐྱེད་པའི་ལྟུང་བ་
རྣམས་བསླབ་བྱིན་གྱིས་ཀྱང་བསྐྱེད་དོ། ། དམིགས་བསལ་ནི།
མཚོ་ཊཱིཀ་ལས། དགེ་སློང་རྣམ་དག་གིས་བསླབ་བྱིན་ཡུལ་དུ་བྱས་ན་
ནི། སྔར་གྱི་དམིགས་བསལ་ལྔ་མ་གཏོགས་པ་ཡུལ་དགེ་སློང་ལས་
གྱུར་པའི་ལྟུང་བ་རྫོགས་པར་མི་བསྐྱེད་དེ། ཞེས་དང་། དེའི་གོང་
དུ་འདི་ལ་དམིགས་བསལ་ལྔ་སྟེ། སྐུར་འདེབས་གསུམ་དང་ཕམ་པ་
འཆབ་བརྗོད་གཉིས་སོ། ། འདིར་མཚོ་ཊཱིཀ་ལྔ་གསུངས་ཞེས་པའི་
དོན་འདི་ལྟར་བཤད་དགོས་ཀྱི། མ་རྫོགས་པ་སྤྱིས་བསྐྱེད་པ་ལྔ་ག་
བསླབ་བྱིན་གྱིས་བསྐྱེད་པ་ཡོད་པར་གསུངས་ཞེས་པ་མ་ཡིན་ཏེ།
མཚོ་ཊཱིཀ་ཏུ། མ་རྫོགས་པ་སྤྱིས་བསྐྱེད་པ་བཞི་ལས་ལྷག་མ་བཤད་
པའི་ཕྱིར་རོ། ། ཡང་མཚོ་ཊཱིཀ་ལས། ཡུལ་དགེ་སློང་ལས་གྱུར་པ་
བཞི་བཅུ་རྩ་དྲུག་གི་ཡུལ་བསླབ་པ་བྱིན་པ་ལས་ནི་ན་སྨད་དོ།།།
ཞེས་སྔར་གྱི་དམིགས་བསལ་ལྔ་མ་གཏོགས་པའི་ལྷག་མ་ཞེ་གཅིག་ལ་
བསླབ་བྱིན་དགེ་སློང་ཡུལ་དུ་བྱས་པ་ལས་ན་སྨད་དུ་འགྱུར་བར་་་་
གསུངས་པ་ལྟར་ན། རྟེན་དགེ་སློང་རྣམ་དག་གིས་བསླབ་བྱིན་དགེ་
སློང་ཡུལ་དུ་བྱས་པ་ལས་ཉི་ཤུ་མ་ལོན་པ་རྫོགས་པའི་ལྟུང་བ་ན་སྨད་ཇི་
ལྟར་འབྱུང་ཚུལ་དང་། དེ་ལས་འཕྲོས་ཏེ་དགེ་ཚུལ་བསླབ་བྱིན་་
བསྙེན་པར་རྫོགས་པ་ཡོད་མེད་དང་། ཉི་ཤུ་མ་ལོན་པའི་ལྟུང་བྱེད་
དེ་མ་རྫོགས་པ་སྤྱིས་བསྐྱེད་པར་འཇོག་ཚུལ་སོགས་དཔྱད་པར་
595

དམ་པའི་ཆོས་འདུལ་བ་སྤྱི་ཡི་རྣམ་བཞག
བྱའོ། ། བསླབ་བྱིན་ཁ་སྐོང་དུ་བྱས་ནས་ཉི་ཤུ་མ་ལོན་པའི་བསྒྲུབ་
བྱ་གཞན་བསྙེན་པར་རྫོགས་བའི་ལྟུང་བྱེད་བསླབ་བྱིན་དགེ་སློང་ལ་
འབྱུང་བ་ཡོད་དེ། རྩ་བར། དེ་ལ་ནི་མ་ཡིན་ནོ། ། ཞེས་སོ། །
དགེ་སློང་ཕ་ཡིས་བསྐྱེད་པ་ནི། །མཚན་མཐུན་དགོས་པ་བཞི་བཅུའི་
སྟེང་།--།སྒྲོད་པ་ཟས་ཅུང་གདེངས་མེད་དུ་སྤྱོད་པ་དང་མ་ལོན། །
གྲལ་རིམ་ནགས་བརྟགས་བཞི་བཅུ་དྲུག ། དགེ་སློང་མ་ཡིས་བསྐྱེད་
པ་ནི། །འཁྲུ་དང་ལེན་དང་སློབ་པ་དང་། · མ་བསྐོས་སོགས་དགུ་
འདུག་མ་གཏོགས། །སོ་སོར་བཤགས་པ་དང་པོ་གཉིས།།དེ་ལྟར་དེ་
ནི་བཅུ་བཞིའོ། ། བསླབ་བྱ་ཆེན་མོར་ཟས་ཅུང་དོར་ནས་བགྲང་
ངོ་། ། · རྫོགས་པ་སྤྱིས་བསྐྱེད་སྐུར་འདེབས་གསུམ། །རབ་བྱུང་་
སྤྱིས་བསྐྱེད་རྣམ་གཉིས་ཏེ། །སྦེད་དང་མ་སྨྲས་གྲོང་རྒྱུ་བའོ། །དགེ་
ཚུལ་སྤྱིས་བསྐྱེད་བསྙིལ་བའོ། །འདི་དག་ཚུལ་སྤྱིས་བསྐྱེད་པར་འཇོག་
ཚུལ་དཔྱད། དེ་ལྟར་ཆོས་འདི་བའི་རབ་བྱུང་རྣམས་ཀྱིས་བསྐྱེད་
པའི་ལྟུང་བ་སྡེ་ཚན་ལྔའོ། །
མུ་སྟེགས་ཅན་གྱིས་བསྐྱེད་པ་གཉིས། །འདུག་གནས་དང་ནི་
གཅེར་བུའོ། །. དེ་ལྟར་རིན་ཕྲེང་ལས་གསུངས་སོ། ། མཚན་
དང་ལྟ་བ་ཁས་བླངས་པ། ། ཞེས་སོགས་སེམས་ཀྱི་མདོ་འདིས།
དམིགས་བསལ་མ་གཏོགས་རབ་བྱུང་གིས་བསྐྱེད་པའི་ལྟུང་བ་མཐའ་
དག་ལ་ལྟ་བ་མཐུན་པ་ཡན་ལག་ཏུ་བསྟན་ལ། ལྟ་བ་མཐུན་པའི་
དོན་ནི། མི་བསད་པ་སོགས་གཞི་དེ་དང་དེས་ཕམ་པ་ལ་སོགས་
པའི་ལྟུང་བ་བསྐྱེད་པར་འདོད་པར་མཚུངས་པ་དེ་འཇོག་དགོས་་
སོ། ། མི་བསད་པ་ལ་ཕམ་པ་མི་བསྐྱེད་པར་འདོད་པ་ལྟ་བུ་ལྟ་བ་
མི་མཐུན་པའོ། ། ཕྱི་རོལ་བ་དང་བྱེ་མདོས་རྩོད་པའི་བདག་མེད་
596

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཀྱི་ལྟ་བ་སོགས་ལ་འདོད་ཚུལ་མ་མཐུན་ཀྱང་སྐབས་འདིའི་ལྟ་བ་མི་
མཐུན་པ་མིན་ནོ། ། མཚོ་ཊཱིཀ་ཏུ། ཕམ་སོགས་ཀྱི་གཞི་ལ་ཕམ་
སོགས་ཀྱི་གཞིར་འདོད་པ་མཐུན་པ་ལྟ་བ་མཐུན་པའི་དོན་དུ་བཤད་
ཐ་དང་། བར་དུ་གཅིང་བའི་གཞི་ལ་དེར་འདོད་པ་མཐུན་པ་ལྟ་བ་
མཐུན་པའི་དོན་དུ་བཤད་པའི་ལུགས་གཉིས་བཀོད་ནས་ཕྱི་མ་འཐད་
ཐ་དང་སྔ་མ་མི་འཐད་པའི་ཕྱོགས་སུ་མཛད་དེ་བཤད་ཚུལ་དེ་གཉིས་
》སྐྱ་ཕྱི་མ་བམ་ལྔ་ལས། མི་རྟག་པ་དང་ནས་བདག་མེད་པར་ལྟ་་
པའོ། ། ཞེས་གསུངས་པ་དང་ཡང་མཐུན་པར་བཤད་དོ། །
སྡིག་ལྟ་སྤངས་སྙིལ་གསུམ་ལ་ལྟ་བ་མི་མཐུན་པ་སེལ་བར་མི་འགྱུར་
པར་མ་ཟད་ལྟ་བ་མི་མཐུན་པ་དེ་ཉིད་ཡན་ལག་ཏུ་དགོས་པའི་ཕྱིར།
ལྟ་བ་ལའང་རྩོད་པ་འབྱུང་བས་ན་དེའི་ཕྱིར་དུ་ཉན་རྣ་བྱེད་པ་ལ་ཡང་
ལྟ་བ་མི་མཐུན་པ་སེལ་བར་མི་འགྱུར་རོ། ། སྐུར་འདེབས་གསུམ་
ལ་ཡང་ལྟ་བ་མཐུན་པ་ཡན་ལག་ཏུ་མི་དགོས་ཏེ། རྩ་བར། ཕྱོགས་
ཁས་རང་ཉིད་ནི་འདིར་ཡན་ལག་མ་ཡིན་ནོ།།། ཞེས་སོ། །
གཉིས་པ་སེམས་ཅན་མིན་པ་ལས་གྱུར་པ་ཟས་དང་ཡོ་བྱད་ཀྱིས་་་་་
བསྐྱེད་པ་རྣམས་ལ་དམིགས་བསལ་མ་གཏོགས་རྩད་པ་ཉིད་དང་།
ཚོད་དང་ལྡན་པའམ་ཚད་ལྷག་ཡན་ལག་ཡིན་གྱི། མི་རུང་ངོ་ཚད་
དང་མི་ལྡན་པ་ལས་རང་རང་གི་ན་སྨད་དུ་འགྱུར་བར་བཤད་པ་ལ།
རབ་ཏུ་བྱུང་བའི་རྫས་ཞེས་སོགས་བྱུང་། དེ་ལ་གསུམ་ལས། དང་
པོ་གོས་ཀྱིས་བསྐྱེད་པ་སོ་དྲུག་ནི། མཚོ་ཊཱིཀ་ལས། སྤངས་ལྟུང་
བཙུ་ཚན་དང་པོ་དང་། །སྲིན་བལ་འབའ་ཞིག་ཆ་གཉིས་དང་། །
དྲུག་དང་མཐོ་གང་ལམ་དང་ནི། །རྨེལ་བ་དང་ནི་ཐ་ག་གཉིས། །
སྦྱིན་འཕྲོག་སྟོན་ཟླ་ཐ་ཆུང་དང་། ། དགོན་པ་བ་དང་རས་ཆེན་
597 ww

དམ་པའི་ཆོས་འདུལ་བ་སྤྱི་ཡི་རྣམ་བཞག
དང་། །བསྔོས་བསྒྱུར་བཤེས་ངོ་གནས་མལ་དང་། །གོས་གཉིས་ཁ་
བསྒྱུར་སྦེད་དང་གདེངས། །བདལ་ལ་སོགས་པ། གདིང་བ་གཡན་
པ་ངག་ན་བ། རས་ཆེན་གསུམ་ཚད་ལྷག་བདེར་གཤེགས་ཆོས་གོས་
ཐ་མ་ལྔ། ཞེས་གསུངས་སོ། ། འོན་ཀྱང་རིན་ཕྲེང་ལས། བྱིན་
པ་འཕྲོག་པ་དང་སྦེད་པ་ནི་ཡོ་བྱད་ཙམ་གྱིས་བསྐྱེད་པ་ཡིན་ལ།
གནས་མལ་ཕན་ཕུན་ནམ་ཁྲིའི་ལྟུང་བྱེད་ནི་ཁྲི་ལས་ཀྱང་བསྐྱེད་པར་
ཞེས་གསུངས་པས། དེ་དག་ལ་གོས་ཀྱིས་བསྐྱེད་པ་རེ་ཡོད་ཀྱང་གོས་
ཁོ་ནས་བསྐྱེད་པ་མིན་ནོ། ། གཉིས་པ་སྣོད་ལས་གྱུར་པ་ནི།
ལྷུང་བཟེད་འཆང་འཚོལ་གཉིས་དང་ཁབ་རལ་འཆོས་པ་གསུམ་ནི་
སྣོད་སྤྱད་ལས་གྱུར་བར་གསུངས་སོ། ། གསུམ་པ་ཟས་ཀྱིས་བསྐྱེད་
པ་ནི། རིན་ཕྲེང་ལས། ཟས་ལ་བརྟེན་པ་ཉེར་གཅིག་སྟེ།།གསོག་
འཇོག་སྦྱོར་བཅུག་ཡང་ཡང་ཟ་བའི་བཅུ་ཚན་སོགས་གཏེར་བུ་བདེ་
དང་མགྲོན་གཉེར་དང་། །ཆང་དང་ཟས་བཅས་སོར་བཤགས་་་་་་་་
བཞི། ། ཞེས་སོ། ། མཚོ་ཊཱིཀ་ཏུ། ཞལ་ཏ་བར་འཕྱ་བ་དང་
ཟས་ཅུང་གཉིས་བསྣན་ནོ། ། ཟས་རུང་བ་ནི་སྟོན་པས་མ་བཀག་
པ་དང་། ཚད་ནི་ཁམ་དང་ཧུབ་ཏུ་ལོངས་པའོ། ། དམིགས་་
བསལ་ལ། ཆང་དང་འབྲུ་ནས་རེ་རེ་ཟ་བ་གསོག་འཇོག་ཟ་བ་་་་
སོགས་ཚད་དང་མི་ལྡན་པ་དང་མི་རུང་བས་བསྐྱེད་པ་མང་ངོ་། །
གོས་ལ་རྒྱུ་རུང་བ་བདུན་པོ་ནི། མེ་ཏོག་ཕྲེང་རྒྱུད་ལས། བལ་གོས་
ཤ་ན་ཉི་འོག་དང༌། །རས་གོས་དང་ནི་ཟར་མ་དང༌། །གོ་ཏམ་པ་དང་
དུ་གུ་ལ། ། ཞེས་པ་ལྟར་རོ། ། ཁ་དོག་རུང་བ་ནི་ངུར་སྨྲིག་དང་
དམར་སྔོན་དཀར་ནག་ལྔའོ། ། ཕྱི་མ་གཉིས་ནི་སྟན་གྱི་ཁ་དོག་ལ་
རུང་བས་དེའི་དབང་དུ་བྱས་ཀྱི་གོས་ལ་མི་རུང་བར་གསུངས། གོས་
598

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
ཁ་བསྒྱུར་དུ་མི་རུང་བའི་ཚོན་བརྒྱད་ནི། སུམ་བརྒྱ་བར། མཚལ་
དང་དེ་བཞིན་རྒྱ་སྐྱེགས་བཙོད་རྣམས་དང་། །ཀུར་གུམ་དག་དང་
ཐང་ཤིང་ལི་ཁྲི་དང་། ། སྨྲ་ཤིང་ལེབ་རྒན་རྩི་རྣམས་མི་རུང་སྟེ། །
བརྒྱད་པོ་ཚོན་ཆེན་ཡིན་པས་བཀག་ཕྱིར་རོ། ། ཞེས་སོ། །
གོས་ཀྱིས་བསྐྱེད་པ་སོ་དྲུག་ལས། རང་ཚད་ཀྱིས་བསྐྱེད་རིན་ཕྲེང་
ལས། །འབྲལ་བ་འཁྲུར་འཇུག་སློང་སོགས་བཞི། །སྲིན་བལ་ལ་་་་་
སོགས་རྣམ་པ་དྲུག ། དགོན་པ་རས་ཆེན་ཁྲི་གོས་བྱེད། །སྦེད་དང་
གདེངས་མེད་བདལ་སོགས་ལྔ།།།དེ་ལྟར་ཉི་ཤུ་རྩ་ལྔའོ། །ཞེས་་་་་་
གསུངས་སོ། ། འདིར་ཉེར་གསུམ་ལས་མི་གསལ་ཡང་བསྐུར་བ་
དང་བལ་རྨེལ་གཉིས་བགྲང་དགོས་པར་བླ་མ་དམ་པའི་གསུང་རྒྱུན་
ཡིན་ནོ། ། དེ་གཉིས་དང་སློང་སོགས་བཞི་ཁྲི་གང་གི་ཚད་ཙམ་
གྱིས་བསྐྱེད་པས་ན་དོར་ནས་འདུལ་འཛིན་གྱིས་བཅུ་དགུར་གསུང་།
སྤྱིས་ཚད་ཀྱིས་བསྐྱེད་པ་ནི་འདུལ་འཛིན་གྱིས། འཆང་བ་འཇོག་པ་
ལེན་པ་དང་། །སློང་དང་སློང་བར་རིགས་པ་དང་། །ལྤགས་དང་སོ་
སོར་ལྤགས་པ་དང༌། ། བསྐུར་དང་བལ་རྨེལ་ཐ་ག་གཉིས། །བྱིན་
འཕྲོག་བརྟད་བྱུང་བསྔོས་བསྒྱུར་དང༌། །བཤེས་ངོར་བྱེད་དང་གོས་
བྱིན་དང་། །ཁ་མ་བསྒྱུར་ཏེ་བཅུ་བདུན་ནོ། ། སྔ་མར་རང་རང་
གིས་ཚད་ཀྱིས་བསྐྱེད་པ་དགོས་ཏེ། འབྲལ་བ་གཉིས་འཁྲུར་འཇུག་
མཐོ་གང་རས་ཆེན་གོས་བཟོ་བ་རྣམས་ལ་རང་རང་གི་འཚོ་བའི་ཡོ་
ཁྱད་ཀྱི་བྱིན་རླབས་ཆགས་པའི་ཚད་དང་ལྡན་པ་དགོས་སོ།
དམིགས་བསལ་ཚད་ལས་ལྷག་པའི་སྲ་བརྐྱང་གིས་འབྲལ་སྤངས་་་་་
བསྐྱེད་ཅིང་། སྟན་ལའང་ཚད་ལྷག་གིས་བསྐྱེད་པ་ལྟ་བུའོ། །
སྟན་ལས་གྱུར་པ་བཞི་ལ་སྟན་གྱི་ཚད་དང་ལྡན་པ་དགོས། བལ་
599

དམ་པའི་ཆོས་འདུལ་བ་སྤྱི་ཡི་རྣམ་བཞག
དམ་་་་་"----,,,
ཁུར་བ་ལ་ཁྱིམ་པའི་ཁུར་ཕྱེད་དུ་ལོངས་པ་དང་ཁབ་རལ་ལ་སོར་བཞི་
བདལ་བ་ལ་ཤིང་བལ་གྲགས་སྡེའི་ཚད་དུ་ལོངས་པ་དགོས། · གདིང་
བ་གཡན་པ་དགབ་པ་རས་ཆེན་གསུམ་ལ་རང་རང་གི་ཚད་ལས་ལྷག་
པ་དགོས། བདེར་གཤེགས་ཆོས་གོས་ནི་ཚད་ལྡན་ནམ་ཚད་ལྷག་
གིས་ཀྱང་སྐྱེད་དོ། ། བསླབ་བྱ་ཆེན་མོར་སྟན་གྱི་ཚད་ནི་སྲིད་དུ་ཁྲུ་
ཕྱེད་དང་ལྔ་ནི་ཆེན་པོའོ། ། ཆུང་ངུ་ནི་ཁྲུ་ཕྱེད་དང་གསུམ་མོ།
འབྲིང་དེ་གཉིས་ཀྱི་བར་གང་ཡང་རུང་བའོ། ། གསུམ་གའང་ཞེང་
ནི་གདིང་བའི་ཞེང་དང་མཉམ་མོ། ། ཞེས་དང་། ཊཱིཀྐ་དང་ལུང་
ཞུ་བར་ཡང་དེ་བཞིན་དུ་གསུངས་པས། ·ཡིག་ཆར་ཚད་ནི་གདིང་བ་
ལྟར་རོ། ། ཞེས་པ་ཞེང་ཚད་ལ་དགོངས་སམ་དཔྱད། སློང་་་
སོགས་ལྔ་དང་བལ་རྨེལ་རང་ཚད་ཀྱིས་བསྐྱེད་པར་བཤད་པ་ནི་སློང་
སློང་རིགས་ལ་གང་བསླང་བའི་གོས་ཀྱི་ཚད་དང་ལྤགས་པ་གཉིས་དང་
བཀུར་། སྤྱི་ཚད་ཀྱིས་བསྐྱེད་པའི་སྐབས་འདིར་མཆུ་ཞེང་གཉིས་
ཀར་ཁྲུ་གང་ལོངས་པས་ཆོག་པར་གསུངས་པ་ལ་སྦྱིན་བདག་གིས་བྱིན་
པའི་ཚད་དང་བལ་རྨེལ་ལ་འདབ་བལ་གཅིག་གིས་ཚད་དུ་ལོངས་
དགོས་པའི་གནད་ཀྱི་ཡིན་ནོ། ། · གཉིས་པ་བསམ་པའི་ཡན་ལག་
སྟོན་པར། རང་གི་དོན་ཉིད་གཙོ་ཆེར་ཡོད་པའོ། ། ཞེས་་་་་་་
གསུངས། ཀུན་སློང་རང་དོན་དགོས་པ་ནི། _ རིན་ཕྲེང་ལས།
བླ་མ་འཁྲིག་ཚིག་བསྙེན་བཀུར་དང་། ། · སྤངས་ལྟུང་སུམ་ཅུ་ལས།
འབྲལ་པ་གཉིས་དང་བྱིན་འཕྲོག་དང༌། །བརྟད་པ་མ་གཏོགས་ཉི་ཤུ་
དྲུག། བླ་མ་འཕྱ་བ་སྦྱོར་བཅུག་དང༌། །ཡང་ཡང་འདུག་གནས་ཕྱེད་
དང་ནི། །བསོད་པ་མེ་དང་མགྲོན་གཉེར་དང་། ཁབ་རལ་བདལ་
ལ་སོགས་པ་ལྔ། །སོར་བཤགས་བཞི་སྟེ་བཞི་བཅུ་བརྒྱད། །ཅེས་་་
600

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
p-9
སོ། ། རིན་ཕྲེང་དུ་འདི་དག་ལ་རང་ཁོ་ནའི་ཆེད་དུ་བྱས་པ་ཡན་
ལག་ཏུ་གསུངས། མཚོ་ཊཱིཀ་ཏུ། ཡང་ཡང་འདུག་གནས་མེ་རེག་
མགྲོན་གཉེར་བདལ་བ་སོར་བཤགས་ཐ་མ་གཉིས་ཏེ་བདུན་མ་བགྲང་
བར། རྐུ་ཕམ་བརྟད་པ་ཁྲི་གདེངས་ཆུ་རྩེ་བ་ལྔ་བསྣན་ནས། བཞི་
བཅུ་རྩ་དྲུག་ལས། རྐུ་དང་འཆང་གཉིས་གསེར་དངུལ་ལེན། །འཕྱ་
དང་སྦྱོར་བཅུག་ངོ་གསུམ་བརྟད་པ་དང་བརྒྱད་ནི་རང་དོན་གཙོ་ཆེར་
ཡོད་པའི་རང་གཞན་ཐུན་མོང་གི་དོན་ལས་ཀྱང་བསྐྱེད་པར་གསུངས་
སོ། ། ཞེ་བརྒྱད་པོ་དེ་ལས། །འཆང་གཉིས་ཟླ་འཇོག་རས་ཆེན་གྱི་
སྤངས་ལྟུང་རྣམས། གཞན་གྱི་དོན་ཕྱིར་ཡིན་ན་སྟུང་མེད་དུ་འགྱུར་
རོ། ། · གསུམ་པ་སྦྱོར་བ་མཐར་ཐུག་གི་ཡན་ལག་ལ། སྦྱོར་བ་
དང་མཐར་ཐུག་ཐུན་མོང་གི་དོགས་གཅོད་དང་ཞར་བྱུང་དང་།
སྦྱོར་བ་བྱེ་བྲག་བཤད་པ་གསུམ། །དང་པོ་སྟོན་པར་རྣམ་པས་རིག་
བྱེད་ལ་ནི་དོན་གོ་བའོ། ། ཞེས་སོགས་མདོ་ཚན་གཉིས་གསུངས།
མཐར་ཐུག་དོན་གོ་དགོས་པ་ནི། བླ་མ་འཁྲིག་ཚིག་བསྙེན་བཀུར་
དང་། གཞི་མེད་བག་ཙམ་ཤེས་བཞིན་གྱི་རྫུན་སྨྲ་བའི་བཅུ་ཚན་
དང་། འཕྱ་བ་བསྒོ་བ་ཕྱིས་གནོད་དང་མ་བསྐོས་ཉི་ནུབ་ཟས་ཅུང་
དང་། སྟོབས་པ་བདེ་དང་འདུན་པ་སྨྲ། །དགེ་ཚུལ་འགྱོད་པ་་་་
སྔངས་བྱེད་དང་། །གཞི་མེད་བསླབ་པ་ཉན་ན་དང་། ། མ་གུས་ད་
གདོད་སུམ་ཅུ་གསུམ། །རིན་ཕྲེང་ལས་སོ། ། ངག་གི་རྣམ་པར་
རིག་བྱེད་ལས་གྱུར་པའི་ལྟུང་བ་རྣམས་ཀྱི་དངོས་གཞི་ཚོགས་པ་ལ་སྨྲ་
ཡུལ་གྱིས་སྨྲ་བ་བོའི་ཚིག་གི་དོན་གོ་བ་དང་། བཅོལ་རྫོགས་ཀྱི་ལྟུང་
བ་རྣམས་ལ་བཅོལ་ཡུལ་གྱིས་བཅོལ་བ་བོའི་ཚིག་གི་དོན་གོ་བ་ཡན་
ལག་ཏུ་དགོས་ཤིང་། དེ་ཡང་ཚིག་གི་བརྗོད་ཚོད་ཀྱི་དོན་གོ་བས
601

དམ་པའི་ཆོས་འདུལ་བ་སྤྱི་ཡི་རྣམ་བཞག
ཆོག་གི་ཕ་རོལ་བོས་བདེན་པར་འཛིན་མི་དགོས་ཏེ། རིན་ཕྲེང་ལས།
དོན་གོ་ཞེས་པ་ཡང་ཚིག་གི་བརྗོད་ཚོད་ཀྱི་དོན་རྟོགས་པ་ཡིན་གྱི་་
བདེན་རྫུན་གྱི་དོན་རྟོགས་དགོས་པ་མིན་ནོ། ། ཞེས་གསུངས་པས་
སོ། ། སྤྱིར་ལྟུང་བ་རྣམས་ཀྱི་དངོས་གཞི་འབྱུང་བ་ལ་སྦྱོར་བ་རང་
གིས་བྱས་པ་ཡན་ལག་ཏུ་དགོས་པ་དང་གཞན་ལ་བཅོལ་ཡང་འགྲུབ་
པ་གཉིས་སུ་ངེས་ལ། དང་བོ་ལ་རང་གི་ལུས་ཁོ་ནའི་བྱེད་པས་་
འགྲུབ་པ་དང་། རང་གི་ངག་ཁོ་ནའི་བྱེད་པས་འགྲུབ་པ་དང་།
ལུས་ངག་གང་རུང་གི་བྱེད་པས་འགྲུབ་པ་དང་། ལུས་ངག་གཉིས་
ཀ་ཡན་ལག་ཏུ་དགོས་པ་བཞི་ལས། དང་བོ་ནི་འོག་ཏུ་འཆད་ལ།
གཉིས་པ་རང་ངག་ཁོ་ནས་བྱེད་པ་ནི། མཐར་ཐུག་དོན་གོ་དགོས་
པ་སོ་གསུམ་པོ་དེ་ལས། ཕྱིས་གནོན་སྤངས་པ་རྗེས་ཕྱོགས་དང་དགེ་
ཚུལ་བསྙིལ་བ་སྟེ་སྤངས་པ་གཉིས། སྔངས་བྱེད་ཉན་ན་མ་གུས་
པ། །མ་གཏོགས་ཉི་ཤུ་རྩ་བདུན་དང༌། །བསྒོ་གྱུར་བཞི་དང་འཁྲུ་བ་
ནས། །སོ་སོའི་བར་དྲུག་རྨེལ་བ་དང་།།མངོན་ཚན་ཉོ་ཚོང་ལྷུང་
བཟེད་འཚོལ། །རས་ཆིན་འཚོལ་དང་སྡིག་ལྟ་དང༌། །མ་ལོན་པ་སྟེ་
བཞི་བཅུ་བཞི། །གསུམ་པ་ལུས་ངག་གང་རུང་གི་བྱེད་པས་འགྲུབ་པ་
ཅན་ནི། བསྐུར་བ་བརྟད་པ་བསྔོས་བསྒྱུར་དང་། །ཕྱིས་གནོན་
གོས་སྟེཪ་གཤམས་དཀྲུག་དང་།།སྤངས་པ་གཉིས་དང་མ་གུས་་་་་་
པའོ། །སྤངས་པ་བ་གསུམ། ཞེས་པ་དང་དེ་གསུམ་ཞེས་པ་གཉིས་
ཡིག་ནོར་རོ། ། བཞི་བ་ལུས་ངག་གཉིས་ཀ་དགོས་པ་ནི། ངོ་
གསུམ་བསོད་སློང་ཟས་ལེན་པའོ། ། གཉིས་པ་གཞན་ལ་བཅོལ་
ཡང་རྫོགས་པ་ནི། རྐུ་དང་བསོད་པ་བཞི་དང་སྨྱན། །ཁང་བ་ཁང་
ཆེན་སྲིན་བལ་དང་། ། འབའ་ཞིག་ཆ་གཉིས་དྲུག་དང་གསེར། །
602

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
འཐག་གཉིས་བྱིན་འཕྲོག་ས་བོན་སྐྲོང༌། །རུམ་ལྷག་མེ་རེག་རིན་ཆེན་
རེག ། ཆུ་དང་སྔངས་བྱེད་སྦེད་པ་དང༌། །ས་རྐོ་ཁབ་རལ་ཁྲི་རྐང་
གདལ་བ་གདིང་བ་དང་གཡན་དག་པ་དང་རས་ཆེན་ཚད་ལྷག་བདེར་
གཤེགས་ཆོས་གོས་ལ་སོགས་བདུན། དེ་ལྟར་སུམ་ཅུ་སོ་གཉིས་སུ་
གཞུང་ཕལ་ཆེར་མཐུན་ཏེ། ཁྲི་གདིང་གི་ནང་ཚན་གྱི་གདིང་བ་
དང་། སོར་བཤགས་མཐའ་གསུམ་གྱི་ཟས་ལེན་པ་གཞན་ལ་བཅོལ་
ཡང་དངོས་གཞི་འགྲུབ་པ་ཡིན་པར་རིན་ཕྲེང་ལས་གསུངས་སོ། །
གསོད་པའི་ལྟུང་བ་བཞི་དང་རང་དོན་དུ་རྐུ་བ་སྟེ་ལྔ་ལ་དོན་གོ་བ་ཡན་
ལག་ཏུ་དགོས་ཀྱང་སྨྲ་ཤེས་པ་ཡན་ལག་ཏུ་མི་དགོས་ཏེ། ལྐུགས་པ་
ལ་བཅོལ་ཡང་དངོས་གཞིར་འགྱུར་པའི་ཕྱིར་ཏེ། ཊཱིཀ་ལས།
ལྐུགས་པ་ལ་སོགས་པ་དག་ལ་དོན་གོ་བ་ཡོད་པ་གང་ཡིན་པ་དེ་ནི་སྨྲ་
བ་བོ་ཉིད་མིན་དུ་ཟིན་ཀྱང་། གསོད་པ་དང་རང་གི་དོན་དུ་རྐུ་བའི་
ཡུལ་ལ་ནི་རྣམ་པར་རིག་བྱེད་ཀྱི་ཡན་ལག་ཡིན་ནོ། ། ཞེས་་་་་་་
གསུངས་པའི་ཕྱིར། འདི་བཅོལ་ཡུལ་གྱི་ཕོ་ཉ་ལ་དོགས་པ་བཅད་པ་
ཡིད་ཀྱི་ཡུལ་ལ་དོགས་པ་བཅད་པ་མིན་ཏེ། དུད་འགྲོ་ལ་གླེན་་་་
ལྐུགས་ཀྱིས་ཁྱབ་པའི་ཕྱིར། སྦྱོར་བ་རང་ཁོ་ནས་བྱས་ཤིང་ངག་ཡན་
ལག་ཏུ་དགོས་པ་རྣམས་དང་གསོད་པ་དང་རྐུ་བ་ལ་གཞན་པའི་་་་་
བཅོལ་ཡང་རྫོགས་པའི་ལྟུང་བ་རྣམས་ཀྱི་དངོས་གཞི་རྫོགས་པ་ལ་རིམ་
པ་ལྟར་གོ་བྱའི་ཡུལ་དང་བཅོལ་བའི་ཡུལ་སྨྲ་ཤེས་ཤིང་དོན་གོ་བ་ཞིག་
དགོས་ཏེ། དོན་གོ་ཡང་སྨྲ་བ་བོ་མ་ཡིན་པར་ཡོད་པའི་རྣམ་རིག་ནི་
དེ་དག་གི་ཡན་ལག་ཏུ་རུང་བ་མིན་པའི་ཕྱིར་ཏེ། སྨྲ་བ་བོ་ཉིད་ལ་
ཡོད་པ་སྟེ། ཞེས་སོགས་གསུངས་པས་སོ། ། གཉིས་པ་ཞར་བྱུང་ནི།
ཡང་དག་པར་ལེན་པར་བྱེད་པ་ཞེས་སོགས་མདོ་ཚན་གཉིས་གསུངས།
603

དམ་པའི་ཆོས་འདུལ་བ་སྤྱི་ཡི་རྣམ་བཞག
སྡོམ་པ་སྡོམ་མིན་བར་མའི་ཚུལ་ཁྲིམས་སོགས་ལེན་པ་ལ། ལེན་པ་
བོ་སྨྲ་བ་བོར་མ་ཟད་ལྐུགས་པར་ཡོད་པ་ཡི་དོན་གོ་བ་ཡང་ཡན་ལག་ཏུ་
འགྱུར་ཏེ། ཡུལ་དབུས་པའི་སྐད་ཀྱིས་མཐའ་འཁོབ་པ་དགེ་ཚུལ་
སོགས་སུ་སྒྲུབ་རུང་བའི་ཕྱིར། སྨྲ་བོས་དོན་གོ་སྟེ་སྨྲ་ཤེས་ཤིང་དོན་
གོ་བ་དེ་ལྟུང་བ་མཐོལ་བ་དང་བཤགས་པ་ལ་སོགས་པའི་སྣོད་དམ་
ཡུལ་ཡིན་ཏེ། དེ་སྣོད་ཡིན་ནོ། ། ཞེས་སོ། ། གསུམ་པ་སྦྱོར་
བ་བྱེ་བྲག་ཏུ་བཤད་པ་ནི། ་ངག་གིའོ། ། ་ཞེས་སོགས་མདོ་ཚན་
བཞི་བྱུང་། སྤྲིངས་ཡིག་དང་ལག་བརྡ་ལ་སོགས་པ་མ་ཡིན་པར་
ངག་ཏུ་ཐོན་པ་དང་། གཞན་སྨྲར་བཅུག་པ་ལྟ་བུ་མ་ཡིན་པར་རང་
གི་སྨྲས་པ་དང་། ལྷས་སྦྱིན་ན་རེ་ཁོ་བོ་དགྲ་བཅོམ་པ་རེད་ཟེར་རོ་
ཞེས་པ་ལྟ་བུ་གཞན་ལ་སྙད་གདགས་པ་སོགས་མ་ཡིན་པར་བདག་
ཉིད་དང་འབྲེལ་བར་སྨྲས་པ་གསུམ་སྤྱིར་བསྟན་སྐབས་འདིར་དངོས་
སུ་བསྟན་ལ། དེ་གསུམ་གྱི་སྟེང་དུ་མ་ནོར་བར་སྨྲས་པ་དང་གསལ་
བར་སྨྲས་པ་གཉིས་བསྣན་པའི་ངག་མཚན་ཉིད་ལྔ་ལྡན་དང་། ངག་
རང་བདག་འབྲེལ་གསུམ་གྱི་སྟེང་དུ། གསལ་ལ་མངོན་སུམ་མ་ནོར་
བ་གསུམ་བསྣན་པས་ངག་མཚན་ཉིད་དྲུག་ལྡན་ནོ། ། ལྟུང་བ་
གང་ལ་དེ་ལྟ་བུའི་ངག་མཚན་ཉིད་ལྔའང་དྲུག་ཡན་ལག་ཏུ་དགོས་ཞེ་
ན། སྦྱོར་བ་རང་ཁོ་ནས་བྱས་ཤིང་རང་ངག་ཡན་ལག་ཏུ་དགོས་པ་
་རྣམས་ལ་ངག་མཚན་ཉིད་ཀྱིས་སྨྲས་པ་དགོས་ལ། གསོད་རྐུ་སྨྱན་
ལས་གཞན་པའི་བཅོལ་ཡང་རྫོགས་པ་རྣམས་ལ་ངག་མཚན་ཉིད་ལྔ་
ལྡན་དང་གཞན་ལ་བཅོལ་ཚེ་རང་གིས་མངོན་སུམ་དུ་བསྐོས་པའམ་
བཅོལ་བ་སྟེ་མཚན་ཉིད་དྲུག་ལྡན་ཞིག་དགོས་ཏེ། རང་གིས་བསྐོས་
པ་ཉིད་བྱེད་བཅུག་པ་ཡིན་ནོ། ། ཞེས་སོ། ། དེ་རྣམས་ལ་་
—— 604

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
མངོན་སུམ་དུ་བཅོས་པ་དགོས་ན། བཅོལ་བའི་དོན་དེ་མངོན་སུམ་
བྱས་པའང་དགོས་སམ་ཞེ་ན། རིན་ཆེན་རེག་པ་གཉིས་ས་བོན་སྐྱེ་
འཇིག་ཆུར་རྩེ་མེ་རེག་ས་རྐོ་བ་རྣམས་ལ་མངོན་སུམ་བྱས་པ་དགོས་
ཤིང་། གཞན་རྣམས་ལ་ལྐོག་ཏུ་བྱས་པས་ཀྱང་ལྟུང་བ་རྫོགས་པ་
མཚོ་ཊཱིཀ་ལས་གསུངས་ལ། སྤྲིངས་ཡིག་སོགས་ཐབས་གང་ཡང་
རུང་བས་གཞན་རིན་པོ་ཆེ་ལ་རེག་ཏུ་བཅུག་ཀྱང་སྤངས་ལྟུང་འབྱུང་
བར་རིན་ཕྲེང་དང་ཡིག་ཆར་གསུངས་པ་དང་། གཞན་ཡང་ཉེ་དུ་
མིན་པ་ཡན་ལག་ཏུ་དགོས་པ་ཉེར་དགུ་ནི། འདུལ་འཛིན་གྱིས།
འཁྲུར་འཇུག་ལེན་དང་སློང་བ་དང༌། །སློང་བར་རིགས་དང་ལྤགས་
པ་སློང༌། ། སོ་སོས་ལྤགས་དང་བལ་རྨེལ་དང་། །མངོན་མཚོན་ཉོ་
ཚོང་ལྷུང་བཟེད་འཚོལ། །ཐ་ག་གཉིས་དང་གོས་བྱེད་དང་། །གོས་
བྱིན་འདུག་གནས་ཟ་བ་དང༌། །བསོད་པ་སློང་དང་གཅེར་བུ་སྟེར། །
མགྲོན་གཉེཪ་རིང་འདུག་རས་ཆེན་ཚོལ། །ཆོས་སྟོན་དབེན་པར་་
འདུག་འགྲེང་དང་། །སྦྱོར་བཅུག་ཡང་ཡང་ཟ་བ་དང་། །ངོ་གསུམ་
ཙམ་ལས་ལྷག་ལེན་དང་། །བུད་མེད་དུད་འགྲོ་ལྷན་གཅིག་ཉལ། །སོ་
སོར་བཤགས་པ་དང་བོ་གཉིས། །དེ་ལྟར་ཉི་ཤུ་རྩ་དགུའོ། ། ཞེས་
སོ། །། རང་ལུས་དགོས་པ་ཞེ་དགུ་ནི། འདུལ་འཛིན་གྱིས་རང་
གིས་བྱས་པ་ཡན་ལག་ཏུ་དགོས་པའི་ལྟུང་བའི་ནང་ནས་ལུས་ཁོ་ནའི་
བྱེད་པས་འགྲུབ་པ་དུ་ཞེ་ན། མི་ཚངས་སྤྱོད་དང་ལྷག་མ་དང་པོ་
གཉིས། །འབྲལ་དང་མཐོ་གང་སྤངས་པ་བལ་ཁུར་དང༌། །དགོན་
པའི་འབྲལ་སྤངས་གནས་མལ་ལྟུང་བྱེད་དང་། །གདིང་དང་འབྱུང་
ལ་འདུག་དང་དགོས་བྱེད་དང༌། །དགེ་སློང་མ་དང་ལམ་འགྲོ་གྲུར་
ཞུགས་དང་། །དབེན་པར་འདུག་འགྲེང་གཉིས་དང་སྦྱོར་བཅུག་་་་
605

དམ་པའི་ཆོས་འདུལ་བ་སྤྱི་ཡི་རྣམ་བཞག
དང་། །ཡང་ཡང་འདུག་གནས་སྤངས་ཟ་འདུས་ཤིང་ཟ། །དུས་མིན་
ཟ་དང་གསོག་འཇོག་ཁ་ནས་མིད། །ཉལ་ཤོམ་ཁྱིམ་ན་འདུག་དང་
འགྲེང་བ་དང་། །དམག་གི་ནང་གནས་བརྡེག་གཟས་ནུབ་ལྷག་་་་་་
དང་། །ཁ་མ་བསྒྱུར་དང་ཁྲུས་བྱེད་ག་ག་ཚིལ། །བུད་མེད་དང་ཉལ་
གདིང་མེད་སྤྱོད་པ་དང། །བུད་མེད་དང་ནི་རྐུན་པོ་དག་དང་འགྲོ།
མགྲོན་གཉེར་རིང་འདུག་ཉན་རྣ་བྱེད་པ་དང་། །ལས་ཀྱི་གནས་ནས་
མི་སྨྲ་འགྲོ་བ་དང་། །རྒྱལ་པོའི་ཕོ་བྲང་འཇུག་དང་ཆང་འཐུང་
དང༌། །གྲོང་འགྲོ་གྲོང་རྒྱུ་སོར་བཤགས་གཉིས་པ་སྟེ། །དེ་ལྟར་གྲངས་
ནི་བཞི་བཅུ་རྩ་བཞིའོ། །ཞེས་དང༌། ལུས་ངག་གཉིས་ཀའི་བྱེད་པ་
ཡན་ལག་ཏུ། ། དགོས་པའི་ལྟུང་བ་དུ་ཞེ་ན། ལྷུང་བཟེད་དོ་
གསུམ་ལས་ལྷག་བསོད་པ་སློང༌། །གཉིས་པ་ལས་གཞན་སོཪ་
བཤགས་གསུམ་རྣམས་ཏེ།།།དེ་ལྟར་གྲངས་ནི་རྣམ་པ་ལྔ་དག་གོ།
དེའང་སློང་བ་ནི་ངག་དང་། ཟ་བ་ནི་ལུས་ཀྱི་རིག་བྱེད་ཡིན་པའི་
ཕྱིར་རོ། ། ཞེས་གསུངས་སོ། ། གང་ཟག་གིས་བསྐྱེད་རྗེས་་་
ཕྱོགས་དང་། །བཀའ་བློ་མི་བདེ་བྱིན་འཕྲོག་སོགས་སོ་གཅིག་ནི།
བསླབ་བྱ་ཆེན་མོ་ལས། རྗེས་ཕྱོགས་བཀའ་བློ་མི་བདེ་བྱིན་འཕྲོག་
བསྔོས་བསྒྱུར་དང་། །སྐྱོན་སྨྲ་ཕྲ་མ་སྐྱོ་སྔོགས་གནས་ངན་ལེན་བརྗོད་
དང་། ། བཤེས་ངོར་བྱེད་དང་ཁྱད་གསོད་འཕྱ་བ་བསྒོ་བ་དང་། །
སྐྲོད་དང་ཕྱིས་གནོན་ཟས་ངོར་སྟོན་ཞེས་སྐུཪ་འདེབས་དང་། །
སྤངས་པ་སྟོབས་དང་བརྡེག་གཟས་གནས་ངན་ལེན་འཆབ་དང་། །
ཟན་གཅོད་འདུན་པ་ཕྱིར་བསྒྱུར་སྤངས་པ་རྗེས་ཕྱོགས་དང་། །
འགྱོད་བསྐྱེད་ག་ག་ཚིལ་དང་སྔགས་བྱེད་གདེང་མེད་དང་། །བསླབ་
པ་སྤོང་དང་ཉན་རྣ་མ་གུས་ཕྱོགས་གཅིག་དང་། །བསླབ་གཞི་ཁྱད་དུ་
606

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
གསོད་དང་སོར་བཤགས་གཉིས་པ་སྟེ། །དེ་ལྟར་གྲངས་ནི་སུམ་ཅུ་རྩ་
གཅིག་འདི་རྣམས་སོ། ། ཞེས་སོ། ། དགེ་འདུན་ཙམ་གྱིས་་་
བསྐྱེད་པ། ཁང་ཆེན་ཕྱོགས་གཅིག་བཀའ་བློ་དང་། །སྐྱོ་སྔོགས་་
བཤེས་ངོར་བྱེད་པ་སོགས་བཅུ་དྲུག་ནི། དེ་ཉིད་ལས། ཁང་ཆེན་
ཕྱོགས་གཅིག་བཀའ་བློ་མི་བདེ་དང༌། །སྐྱོ་སྔོགས་བྱེད་དང་བཤེས་
ངོར་བྱེད་པ་དང་། །འཕྱ་བ་དང་ནི་གནས་མལ་ལྟུང་བྱེད་དང་། །
གདིང་བའི་ལྟུང་བྱེད་སྐྲོད་དང་ཕྱིས་གནོད་དང་། །རྩ་བ་འབྱུང་་་་
འདུག་རིམ་གཉིས་ཕྱོགས་གཅིག་དང་། །འདུས་ཤིང་ཟ་དང་མ་གུས་
ཕྱོགས་ཅིག་དང་། །སྔ་དྲོ་གྲོང་རྒྱུ་ཁྲི་རྐང་འཆོས་པ་དང༌། །ཤིང་བལ་
གོས་པར་བྱས་དང་བཅུ་དྲུག་གོ །ཞེས་སོ། ། སྤྱོད་ལམ་བཞི་ཤོང་
གནས་དགོས་པ། །ཁང་བ་ཁང་ཆེན་དང་སྐྲོད་གདིང༌། །ཕྱིས་གནོན་
སོགས་བཅུ་དྲུག་ནི། དེ་ཉིད་ལས། ། ཁང་བ་ཁང་ཆེན་སྐྲོད་པ་
དང་། །གདིང་བའི་ལྟུང་བྱེད་ཕྱིས་གནོན་དང༌། །རྩ་བ་འབྱུང་ལ་
འདུལ་བ་དང་། །འདུག་ནས་ཟ་དང་རིམ་ལྷག་དང༌། །ནུབ་གསུམ་
ལྷག་པར་ཉལ་བ་དང་། །སྤངས་པ་རྗེས་ཕྱོགས་ཕྱོགས་གཅིག་དང་། །
བསྙིལ་སྡུད་ཕྱོགས་གཅིག་བུད་མེད་ཉལ། །དུས་མིན་གྲོང་འགྲོ་གྲོང་
རྒྱུ་དང་། །རྒྱལ་བོའི་ཕོ་བྲང་འགྲོ་བ་དང༌། །སོ་སོར་བཤགས་པ་དང་
བོ་སྟེ། །དེ་ལྟར་གྲངས་ནི་བཅུ་དྲུག་གོ། སྤྱོད་ལམ་བཞི་མི་ཤོང་བའི་
གནས་དོག་པར་ཉལ་ན་ནུབ་ལྷག་མི་བསྐྱེད་པ། དེ་འདྲ་འབྱུང་རིང་
བའི་ཕྱིར་ཡིན་གྱི་དགག་བྱ་ཆེའོ། ། སློང་སོགས་ཀྱི་སྐབས་སུ་་་་་
བཤད་པའི་ཁྱིམ་པ་ཆོས་དྲུག་ལྡན་ནི། ཁྱིམ་པ་མཚན་ཉིད་དང་ལྡན་
པ། ཐ་སྙད་ལྔ་དང་ལྡན་པ། ལུས་ཐ་མལ་དུ་གནས་པ། ནོར་ཐ་
དད་པ། ཉེ་དུ་མ་ཡིན་པ། མ་བསླང་བར་མི་སྟེར་བའི་ཁྱིམ་པ་
607

དམ་པའི་ཆོས་འདུལ་བ་སྤྱི་ཡི་རྣམ་བཞག
ཆོས་དྲུག་ལྡན། མཚན་མཐའ་དགོས་པ་བཅོ་ལྔ་ནི། བསླབ་བྱ་
ཆེན་མོ་ལས། འཆང་འབྲས་འཇོག་པ་ལྷུང་བཟེད་འཆང་སྤངས་
དང་། །དགོན་པའི་འབྲལ་བར་རས་ཆེན་བཞག་འཕྱས་དང་། །
དབྱཪ་སྙེད་བཞག་འཕྱིས་གསོག་འཇོག་སྤང་བ་དང་། །ནུབ་ལྷག་་
སྤངས་པ་རྗེས་ཕྱོགས་ཕྱོགས་གཅིག་དང་། །བསྙིལ་བསྡུད་ཕྱོགས་་་་
གཅིག་བུད་མེད་ལྷན་གཅིག་ཉལ། །གནས་ངན་ལེན་འཆབ་དམག་གི་
ནང་གནས་དང་། །སྣ་འཆར་བཅས་པའི་ཕྱོགས་སུ་ཉལ་བ་སྟེ། །དེ་
ལྟར་གྲངས་ནི་རྣམ་པ་བཅོ་ལྔའོ།།ཞེས་དང་། ལས་དང་འབྲེལ་
བའི་དགེ་འདུན་གྱིས། །བསྐྱེད་པ་བསྒོ་གྱུར་བཞི་ཁྱད་གསོད། །འཕྱ་
བ་བསྒོ་བ་སྡིག་ལྟ་འཛིན་པ་དང། །སྤངས་པ་རྗེས་ཕྱོགས་བསྙིལ་་
བསྡུད་འདུན་པ་བསྒྱུར། །ལས་ཀྱི་གནས་ནས་མ་སྨྲས་འགྲོ་བ་དང་། །
བསླབ་གཞི་ཁྱད་གསོད་སོར་བཤགས་གསུམ་པ་དང་། །མ་ལོན་་་་་་་
བསྙེན་པར་རྫོགས་དང་བཅོ་ལྔའོ། །བསྒོ་གྱུར་བཅུ་ནི་འདུལ་འཛིན་
པས། །དབྱེན་དང་དེ་རྗེས་ཕྱོགས་དང་ཁྱིམ་སུན་འབྱིན། །བཀའ་བློ་
མི་བདེ་སྡིག་ལྟ་མི་གཏོང་དང༌། །བཟློག་ཕམ་དང་ནི་དཀོན་མཆོག་
གཏོང་བ་དང་། ། སྔོ་ཞིང་གནས་དང་གནས་སུ་འཇུག་པ་དང་། །
འཐབ་ཀྲོལ་བྱེད་དང་གྲངས་ནི་རྣམ་པ་བཅུ། །ཞེས་གསུངས་སོ། །
འདི་ནི་དངོས་བཅས་ཀྱི་དབང་དུ་བྱས་ཀྱི།།བསྡིགས་སྨད་ཕྱིར་་་་
འགྱེད་ནན་ཏུར་གྱི་མཐའ་ལས་བྱུང་བའི་ལྷག་མ་རྣམས་ཀྱང་བསྒོ་གྱུར་
གྱི་ལྟུང་བ་ཡིན་ནོ། ། བསྒོ་བ་ལས་གྱུར་པ་མ་ཡིན་པའི་ལྟུང་བ་
གཞན་རྣམས་དང་བོ་ལས་གྱུར་པའི་ལྟུང་བ་ཡིན་ཏེ། མཚོ་ཊཱིཀ་ལས།
ཚན་པ་གཉིས་སུ་དགེ་སློང་མའི་དགེ་འདུན་ལྷག་མ་ཉི་ཤུ་ལ། །
དབྱེ་སྟེ། དང་པོ་ལས་གྱུར་པ་བཅུ་གཉིས་དང་བསྒོ་བ་ལས་གྱུར་པ་
608

རྗེ་བཙུན་ཡེ་ཤེས་རྒྱ་མཚོའི་གསུང་འབུམ་པོད་བཞི་བ།
བརྒྱད་དོ། ། ཞེས་གསུངས་པ་བཞིན་དུ་ལྟུང་བ་ཐམས་ཅད་དེ་
གཉིས་སུ་བསྡུ་དགོས་པའི་ཕྱིར་རོ། ། ཞེས་གསུངས་པ་ལྟར་རོ། །
འབོག་ཆོག་ལག་ལེན་མདོར་བསྡུས་ནི། ། བར་ཆད་དྲིས་
རྗེས་སྟོན་པ་དང་། །སློབ་དཔོན་ལ་ནི་ཕྱག་བྱས་ཏེ། །དགེ་བསྙེན་
བསྒྲུབས་ཤིང་ཐབས་ལེགས་དང༌། །བསླབ་པ་བརྗོད་དེ་ཐབས་ལེགས་
བྱ་། །དགེ་ཚུལ་སྒྲུབ་ན་བསླབ་བརྗོད་བཞག ། དེ་ནས་སྐྱབས་་
འགྲོའི་བསླབ་བྱ་བརྗོད། །རབ་བྱུང་དོན་དུ་མཁན་པོར་ཕྱག །
མཁན་པོར་གསོལ་བ་ལན་གསུམ་བཟླས། །ཐབས་ལགས་གསོལ་་་་་
བཏབ་བསླབ་བྱ་བརྗོད། །གཙུག་ཕུད་བྲེགས་ཏེ་ཁྲུས་སོགས་བྱ། །
མཁན་པོའི་ཞབས་ལ་ཕྱག་བྱས་ཏེ། །བླ་གོས་མཐང་གོས་ལྷུང་བཟེད་
དང་། །གདིང་བ་ཆུ་ཚགས་གཏད་རྗེས་སུ། །སྨོན་ལམ་བཞི་གདབས་
མེ་ཏོག་གཏོར། །སྟོན་དང་མཁན་པོར་ཕྱག་འཚལ་ཏེ། །རབ་ཏུ་བྱུང་
བ་ལེགས་པ་སོགས། ། བརྗོད་ལ་བསྒྲུབ་བྱའི་མིང་ཡང་སྤོར། །
དངོས་གཞིའི་ཆོ་ག་ལན་གསུམ་བཟླས། །ཐབས་ལེགས་དང་ནི་བསླབ་
བྱ་བརྗོད། །དགེ་ཚུལ་ཆེད་དུ་སྟོན་པ་དང༌། །མཁན་པོར་ཕྱག་འཚལ་
ཀུན་སློང་བཅས། །དགེ་ཚུལ་བསྒྲུབ་སྟེ་ཐབས་ལེགས་བྱ། །དེ་ནས་
མཇུག་ཆོག་དུས་གོ་དང་། །བསླབ་པ་བརྗོད་དེ་ཐབས་ལེགས་བྱ། །
གདམས་ངག་བརྗོད་ཅིང་སྤྲོ་བ་བསྐྱེད། །སྨོན་ལམ་བཞི་གདབ་མེ་
ཏོག་འཐོར། །དཀྱུས་གཅིག་བསྙེན་རྫོགས་བསྒྲུབ་པའི་ཚེ། །དགེ་་་
ཚུལ་རྐྱང་སྒྲུབ་གཞན་མེད་ན།།མཇུག་ཆོག་གཉིས་ཀ་བཞག་ཀྱང་
རུང༌། །དེ་ནས་བསྙེན་པར་རྫོགས་པ་ལ། །མཁན་པོས་དགེ་འདུན་ལ་
ཕྱག་འཚལ། །ལས་སློབ་གསང་སྟོན་ཁ་སྐོང་ལ། །གསོལ་བ་རིམ་་་
གདབས་མེ་ཏོག་འཐོར། ། སྟོན་དང་དགེ་སློང་རེ་རེ་དང་།
609

དམ་པའི་ཆོས་འདུལ་བ་སྤྱི་ཡི་རྣམ་བཞག
མཁན་པོར་ཕྱག་འཚལ་བསྙེན་རྫོགས་ཀྱི། །མཁན་པོར་གསོལ་བ་ལན་
གསུམ་གདབས། །དེ་ཡི་མཇུག་ཏུ་ཐབས་ལེགས་བྱ། །དེ་ནས་གོས་
ལྟུང་བྱིན་རླབས་ཀྱི། །དོན་དུ་ཕྱག་ནི་སུམ་ཚན་གཉིས།།ལྷུང་བཟེད་
གཏོད་མཁན་བསྒོ་བ་དང་། །གོས་ལ་སོགས་པ་བྱིན་རླབས་བྱ། །དེ་
ནས་སྣམ་སྦྱར་གྱོན་ཕྱག་འཚལ། ། སྨོན་ལམ་བཞི་གདབས་མེ་ཏོག་
འཐོར། །དེ་ནས་ལས་ཀྱི་སློབ་དཔོན་གྱིས། །བསྒྲུབ་བྱ་ཐོས་པའི་ཉེ་
འཁོར་ལས། ། བཀར་ཞིང་མཐོང་བའི་ཉེ་འཁོར་བཞག ། ལྟུང་
མཐུན་བྱིན་རླབས་གནས་བློ་མཐུན།།གསང་སྟོན་དྲིས་ཏེ་བསྐོ་བ་
སོགས། །གསང་སྟོན་བྱ་བ་རྫོགས་པའི་རྗེས། །སྟོན་དང་དགེ་འདུན་
སྤྱི་དང་ནི། །ལས་བྱེད་ལ་ཡང་ཕྱག་བྱས་ཏེ། །བསྙེན་རྫོགས་གསོལ་
འདེབས་ལན་གསུམ་བཟླས། །ནང་དུ་བར་ཆད་དྲི་བའི་ཕྱིར། །
གསོལ་བ་འབའ་ཞིག་ལས་བརྗོད་མཐར། །ནང་དུ་དྲི་ཕྱིར་ཕྱག་ཀྱང་
འཚལ། །གསང་སྟོན་སྐབས་ལྟར་དྲི་རྗེས་སུ། །ཀུན་སློང་བཅོས་པའི་
རིམ་པ་བརྗོད། །གསོལ་བཞི་ལས་ཀྱིས་བསྙེན་པར་རྫོགས། །དེ་ལྟར་
རྫོགས་པའི་དགའ་སྤྲོ་བསྐྱེད། །མཇུག་ཆོག་དང་བོ་དུས་གོ་དང་། །
གཉིས་པ་གདམས་ངག་སྐོར་རྣམས་བརྗོད། །དེ་ལྟར་སྦྱོར་དངོས་་
མཇུག་གསུམ་གྱི། །ཆོ་ག་རྣམ་དག་རྫོགས་རྗེས་སུ། །སྨོན་ལམ་གདབ་
ཅིང་མེ་ཏོག་འཐོར། །འདི་བློ་ལ་བཟུང་ན་ཆོ་གའི་གོ་རིམ་མི་འཁྲུགས་
པའི་དགོས་པ་ཡོད་པས་མཁན་པོ་ཡེ་ཤེས་རྒྱ་མཚོ་རང་ཉིད་ཀྱི་བློ་རྟེན་
དུ་བྲིས་པའོ། ། སརྦ་མངྒ་ལཾ། །
610

བླ་མ་ཁྱབ་བདག་རྡོ་རྗེ་འཆང་དང་ངོ་བོ་དབྱེར་མ་
མཆིས་པའི་ཡི་དམ་རྡོ་རྗེ་འཇིགས་བྱེད།
རྗེ་བཙུན་ཡེ་ཤེས་རྒྱ་མཚོའི་གསུང་འབུམ་་་་
འདིར།བོད་ཆེན་པོའི་རིག་གཞུང་ལ་སྙིང་ནས་ཤ་ཚ་
ཞིང་། མི་ཚེ་གང་བོར་རིགས་འདིའི་ལས་ལ་དུང་
སེམས་སྙིང་ནས་མཛའ་བ། ཕ་བླ་མའི་ཐུགས་ཀྱི་
བུམ་བཟང་ལ་གསེར་གྱི་ཞུན་མས་བལྟམས་པའི་་
དགོངས་པ་གཙུག་གི་ཅོད་པན་དུ་བཀུར་བའི་ཆབ་
གཞོང་ཡུལ་ལྷ་ཐར་གྱིས་ཚེ་འདིའི་དོན་ཆེན་པོའི་
ཁུར་དུ་བཟུང་སྟེ། ཚེགས་འབྱོར་འདུ་བྱེད་དགེ་
བའི་བསོད་ནམས་ཀྱི་ཞིང་དམ་པར་གང་གི་གསུང་
འབུམ་འདི་པར་འགོད་ཞུ་བའི་ལས་ལམ་རྫོགས་་ISBN 962-450-108-4
པར་སྤེལ་བ་ལ། གང་གི་འཚེ་བས་མི་ཕམ་ཞིང་། །
སྲིད་པ་གཡོམ་པོར་མི་འཇིགས་པར། །དྲིན་ལྡན་བླ་
མའི་ཐུགས་ཀྱི་མཛོད། ། གོ་ལའི་ཞིང་ལ་རྒྱན་དུ་་་
སྤེལ། ཞེས་སུ་སྨོན་པའི་དམ་བཅའ་དགེ་བའི་ཞིང་
ཕུན་སུམ་ཚོགས་པར་བསྒྲུབས་པ་ལེགས་སོ། །དེ་
ཡང་རང་ཅག་རྣམས་ཁ་བ་རི་བའི་ལས་ལ་བློ་མིག་
ཅུང་ཟད་ཕྱོགས་པ་འདི་མི་ལུས་རིན་པོ་ཆེའི་དགེ་
ISBN962-450-108-4/D ·44013(€7)
མཚན་ཡིན་ལས་ཆེ་སྙམ་པའི་དགའ་བ་མ་ཉམས་
ཚེ་འདིར་མ་ཅུང་བ་མེད་པ་ཞིག་དང་། # fr: (1——5) 125.007Eབཅས།
9789624 501087"
འཆི་ཁར་ཡང་སེམས་འཕྲང་བ་མེད་པ་ཞིག་དཀའ་
མོད་ཀྱང་། གང་བྱས་ཁ་མིག་ཡར་བལྟ་སྙམ་པའི་
གདེང་གིས་ནམ་རྒྱུན་ངན་སེམས་སྡུག་གི་ཁུར་བོ་
རིང་དུ་བཏང་བའི་ལེགས་འབྲས་སུ་ལམ་འདིར་་་
རྩོལ་བ་དོན་དུ་འགྲོ་བར་ཡིད་ཆེས་ཡོད་དོ། །

